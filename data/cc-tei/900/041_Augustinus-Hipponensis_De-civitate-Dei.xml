<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De civitate Dei</title>
              <author ref="http://viaf.org/viaf/66806872">Augustinus Hipponensis<date>354-430</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 41</title>
           <idno>AugHip.DeCiDe</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	          

<div1>
        <head> <hi>LIBER PRIMUS.</hi> Paganos reprehendit, qui orbis calamitates, maximeque Romanae urbis recentem a Gothis vastationem christianae religioni, qua deorum cultus prohibetur, tribuebant. Agit de commodis et incommodis, quae tunc bonis et malis, ut solet, fuerunt communia. Illorum denique retundit procacitatem, qui christianarum feminarum violatum a militibus pudorem objectabant.</head>

<div2>
          <head>PRAEFATIO. <hi>De suscepti operis consilio et argumento.</hi> </head>
<p>Gloriosissimam civitatem Dei, sive in hoc temporum
cursu, cum inter impios peregrinatur ex fide vivens <note>(Habac. II, 4)</note>,
sive in illa stabilitate sedis aeternae,
quam nunc exspectat per patientiam <note>(Rom. VIII, 25)</note>,
quoadusque justitia convertatur in judicium <note>(Psal.
XCIII, 15)</note>, deinceps adeptura per excellentiam victoria
ultima et pace perfecta, hoc opere a te instituto,
et mea promissione debito, defendere adversus
eos qui Conditori ejus deos suos praeferunt, fili charissime
Marcelline, suscepi. Magnum opus et arduum:
sed Deus adjutor noster est <note>(Psal. LXI, 9)</note>. Nam
scio quibus viribus opus sit, ut persuadeatur superbis
quanta sit virtus humilitatis, qua fit ut omnia
terrena cacumina, temporali mobilitate nutantia, non
humano usurpata fastu, sed divina gratia donata
celsitudo transcendat. Rex enim et conditor civitatis
hujus, de qua loqui instituimus, in Scriptura populis
suis sententiam divinae legis aperuit, qua dictum est, <hi>Deus superbis resistit, humilibus autem dat gratiam <note>(Jacobi IV, 6; et I Petr. V, 5)</note>
            </hi>.
Hoc vero quod Dei est,
superbae quoque animae spiritus inflatus affectat,
amatque sibi in laudibus dici,
<l>Parcere subjectis, et debellare superbos</l> <note>(Virgil. Aeneid. lib. 6, vers. 854.)</note> 
Unde etiam de terrena civitate, quae cum dominari
<pb n="0014"/>
appetit, etsi populi serviant, ipsa ei dominandi libido
dominatur, non est praetereundum silentio quidquid
dicere suscepti hujus operis ratio postulat, et facultas
datur.</p>
</div2>

<div2>
          <head>CAPUT PRIMUM.-- <hi>De adversariis nominis Christi, quibus in vastatione Urbis propter Christum Barbari pepercerunt</hi>.</head>
<p>Ex hac namque existunt inimici, adversus quos
defendenda est Dei civitas: quorum tamen multi,
correcto impietatis errore, cives in ea fiunt satis
idonei; multi vero in eam tantis exardescunt ignibus
odiorum, tamque manifestis beneficiis Redemptoris
ejus ingrati sunt, ut hodie contra eam linguas non
moverent, nisi ferrum hostile fugientes, in sacratis
ejus locis vitam, de qua superbiunt, invenirent.
Annon etiam illi Romani Christi nomini infesti sunt,
quibus propter Christum Barbari pepercerunt? Testantur
hoc martyrum loca et basilicae Apostolorum,
quae in illa vastatione Urbis ad se confugientes suos
alienosque receperunt. Hucusque cruentus saeviebat
inimicus; ibi accipiebat limitem trucidatoris
furor: illo ducebantur a miserantibus hostibus quibus
etiam extra ipsa loca pepercerant, ne in eos incurrerent,
qui similem misericordiam non habebant.
Qui tamen etiam ipsi alibi truces atque hostili more
saevientes, posteaquam ad loca illa veniebant, ubi
<pb n="0015"/>
fuerat interdictum, quod alibi jure belli licuisset, tota
feriendi refrenabatur immanitas, et captivandi cupiditas
frangebatur. Sic evaserunt multi, qui nunc
christianis temporibus detrahunt, et mala quae illa
civitas pertulit, Christo imputant: bona vero quae in
eos, ut viverent, propter Christi honorem facta sunt,
non imputant Christo nostro, sed fato suo: cum
potius deberent, si quid recti saperent, illa, quae ab
hostibus aspera et dura perpessi sunt, illi divinae
providentiae tribuere, quae solet corruptos hominum
mores bellis emendare atque conterere; itemque
vitam mortalium justam atque laudabilem talibus
afflictionibus exercere, probatamque vel in meliora
transferre, vel in his adhuc terris propter usus alios
detinere: illud vero, quod eis vel ubicumque, propter
Christi nomen, vel in locis Christi nomini dedicatissimis
 et amplissimis, ac pro largiore misericordia
ad capacitatem multitudinis electis, praeter bellorum
morem truculenti Barbari pepercerunt, hoc tribuere
temporibus christianis; hinc Deo gratias agere, hinc
ad ejus nomen veraciter currere, ut effugiant poenas
ignis aeterni; quod nomen multi eorum mendaciter
usurparunt, ut effugerent poenas praesentis exitii.
Nam quos vides petulanter et procaciter insultare
servis Christi, sunt in eis plurimi qui illum interitum
clademque non evasissent, nisi servos Christi se esse
finxissent. Et nunc ingrata superbia atque impiissima
insania ejus nomini resistunt corde perverso, ut sempiternis
tenebris puniantur, ad quod nomen ore vel
subdolo confugerunt, ut temporali luce fruerentur.</p>
</div2>

<div2>
          <head>CAPUT II.-- <hi>Quod nulla unquam bella ita gesta sunt, ut victores, propter deos eorum quos vicerant, parcerent victis.</hi> </head>
<p>Tot bella gesta conscripta sunt, vel ante conditam
Romam, vel ab ejus exortu et imperio: legant, et
proferant sic ab alienigenis aliquam captam esse civitatem,
ut hostes qui ceperant, parcerent eis, quos
ad deorum suorum templa confugisse compererant;
aut aliquem ducem Barbarorum praecepisse, ut
irrupto oppido nullus feriretur, qui in illo vel illo
templo fuisset inventus. Nonne vidit Aeneas Priamum
<l rend="indent">per aras</l>
<l>Sanguine foedantem quos ipse sacraverat ignes?</l>  <note>(Virgil. Aeneid. lib. 2, vers. 501, 502.)</note> 
Nonne Diomedes et Ulysses,
<l rend="indent">caesis summae custodibus arcis,</l>
<l>Corripuere sacram effigiem, manibusque cruentis</l>
<l>Virgineas ausi divae contingere vittas?</l> 
Nec tamen quod sequitur verum est:
<l>Ex illo fluere, ac retro sublapsa referri</l>
<l>Spes Danaûm.</l>  <hi>
              <note>(Ibid. vers. 166-170)</note>.</hi>  

<pb n="0016"/>
Postea quippe vicerunt, postea Trojam ferro ignibusque
deleverunt, postea confugientem ad aras
Priamum obtruncaverunt. Nec ideo Troja periit, quia
Minervam perdidit. Quid enim prius ipsa Minerva
perdiderat, ut periret? an forte custodes suos? Hoc
sane verum est: illis quippe interemptis potuit auferri.
Neque enim homines a simulacro, sed simulacrum
ab hominibus servabatur. Quomodo ergo colebatur,
ut patriam custodiret et cives, quae suos non valuit
custodire custodes?</p>
</div2>

<div2>
          <head>CAPUT III.-- <hi>Quam imprudenter Romani deos penates, qui Trojam custodire non potuerant, sibi crediderunt profuturos.</hi> </head>
<p>Ecce qualibus diis Urbem Romani servandam se
commendasse gaudebant. O nimium miserabilem
errorem! Et nobis succensent, cum de diis eorum
talia dicimus, nec succensent auctoribus suis, quos
ut ediscerent, mercedem dederunt; doctoresque ipsos
insuper et salario publico et honoribus dignissimos
habuerunt. Nempe apud Virgilium, quem propterea
parvuli legunt, ut videlicet poeta magnus omniumque
praeclarissimus atque optimus teneris ebibitus animis
 non facile oblivione possit aboleri; secundum
illud Horatii,
<l>Quo semel est imbuta recens servabit odorem</l>
<l>Testa diu:</l> <note>(Epist. lib. 1, Ep. 2, vers. 69, 70.)</note> 
apud hunc ergo Virgilium nempe Juno inducitur infesta
Trojanis, Aeolo ventorum regi adversus eos irritando
dicere:
<l>Gens inimica mihi Tyrrhenum navigat aequor,</l>
<l>Ilium in Italiam portans, victosque penates.</l>  <note>(Aeneid. lib. 1, vers. 71, 72.)</note> 
Itane istis penatibus victis Romam, ne vinceretur,
prudentes commendare debuerunt? Sed haec Juno
dicebat, velut irata mulier, quid loqueretur ignorans.
Quid Aeneas ipse pius toties appellatus? nonne
ita narrat:
<l>Panthus Othryades, arcis Phoebique sacerdos,</l>
<l>Sacra manu, victosque deos, parvumque nepotem</l>
<l>Ipse trahit, cursuque amens ad limina tendit?</l>  <note>(Aeneid. lib. 2, vers. 319-321.)</note> 
Nonne deos ipsos, quos victos non dubitat dicere, sibi
potius quam se illis perhibet commendatos, cum ei
dicitur,
<l>Sacra suosque tibi commendat Troja penates?</l>  <note>(Ibid. vers. 293.)</note> 
Si igitur Virgilius tales deos et victos dicit, et, ut
vel victi quoquo modo evaderent, homini commendatos;
quae dementia est existimare his tutoribus
Romam sapienter fuisse commissam, et nisi eos amisisset,
non potuisse vastari? Imo vero victos deos
tanquam praesides ac defensores colere, quid est aliud
quam tenere non numina bona, sed omina mala?
<pb n="0017"/>
Quanto enim sapientius creditur, non Romam ad
istam cladem non fuisse venturam, nisi prius illi perissent;
sed illos potius olim fuisse perituros, nisi
eos, quantum potuisset, Roma servasset? Nam quis
non, cum adverterit, videat, quanta sit vanitate
praesumptum, non posse vinci sub defensoribus victis,
et ideo perisse, quia custodes perdidit deos;
cum vel sola potuerit esse causa pereundi, custodes
habere voluisse perituros? Non itaque, cum de diis
victis illa conscriberentur atque canerentur, poetas
libebat mentiri, sed cordatos homines cogebat veritas
confiteri. Verum ista opportunius alio loco diligenter
copioseque tractanda sunt: nunc quod institueram
de ingratis hominibus dicere, parumper explicem,
ut possum: qui ea mala, quae pro suorum morum
perversitate merito patiuntur, blasphemantes Christo
imputant; quod autem illis etiam talibus propter
Christum parcitur, nec dignantur attendere, et eas
linguas adversus ejus nomen dementia sacrilegae protervitatis
 exercent, quibus linguis usurpaverunt
mendaciter ipsum nomen, ut viverent; vel quas linguas
in locis ei sacratis metuendo presserunt, ut
illic tuti atque muniti, ubi propter cum illaesi ab
hostibus fuerunt, inde in eum maledictis hostilibus
prosilirent.</p>
</div2>

<div2>
          <head>CAPUT IV.-- <hi>De asylo Junonis in Troja, quod neminem liberavit a Graecis, et basilicis Apostolorum, quae omnes ad se confugientes a Barbaris defenderunt.</hi> </head>
<p>Ipsa, ut dixi, Troja, mater populi Romani,
sacratis in locis deorum suorum munire non potuit
cives suos ab ignibus ferroque Graecorum, eosdem
ipsos deos colentium: quin etiam,
<l rend="indent">Junonis asylo</l>
<l>Custodes lecti, Phoenix et dirus Ulysses</l>
<l>Praedam asservabant; huc undique Troia gaza</l>
<l>Incensis erepta adytis, mensaeque deorum,</l>
<l>Crateresque auro solidi, captivaque vestis</l>
<l>Congeritur: pueri et pavidae longo ordine matres</l>
<l>Stant circum.</l>  <note>(Virgil. Aeneid lib. 2, vers. 761-767.)</note> 
Electus est videlicet locus tantae deae sacratus, non
unde captivos non liceret educere, sed ubi captivos
liberet includere. Compara nunc asylum illud, non
cujuslibet dei gregalis, vel de turba plebis, sed Jovis
ipsius sororis et conjugis et reginae omnium deorum,
cum memoriis nostrorum Apostolorum. Illuc incensis
templis et diis erepta spolia portabantur, non
reddenda victis, sed dividenda victoribus; huc autem,
<pb n="0018"/>
et quod alibi ad ea loca compertum est pertinere,
cum honore et obsequio religiosissimo reportatum
est. Ibi amissa, hic servata libertas; ibi clausa,
hic interdicta captivitas; ibi possidendi a dominantibus
hostibus premebantur, huc liberandi a miserantibus
ducebantur: postremo illud Junonis templum
sibi elegerat avaritia et superbia levium Graecorum
; istas Christi basilicas misericordia et humilitas
etiam immanium Barbarorum. Nisi forte Graeci
quidem in illa sua victoria templis deorum communium
 pepercerunt, atque illo confugientes miseros
victosque Trojanos ferire vel captivare non ausi
sunt; sed Virgilius, poetarum more, illa mentitus
est. Imo vero morem hostium civitates evertentium
ille descripsit.</p>
</div2>

<div2>
          <head>CAPUT V.-- <hi>De generali consuetudine hostium victas civitates evertentium, quid Caesar senserit.</hi> </head>
<p>Quem morem etiam Caesar (sicut scribit Sallustius,
nobilitatae veritatis historicus) sententia sua,
quam de conjuratis in senatu habuit, commemorare
non praetermittit:  « Rapi virgines, pueros; divelli
liberos a parentum complexu, matres familiarum
pati quae victoribus collibuisset, fana atque domos
spoliari, caedem, incendia fieri; postremo armis,
cadaveribus, cruore atque luctu omnia repleri »  <note>(Sallust.
de Conjuratione Catilinae, cap. 51)</note>. Hic si
fana tacuisset, deorum sedibus solere hostes parcere
putaremus. Et haec non ab alienigenis hostibus, sed
a Catilina et sociis ejus, nobilissimis senatoribus et
Romanis civibus, Romana templa metuebant. Sed hi
videlicet perditi et patriae parricidae.</p>
</div2>

<div2>
          <head>CAPUT VI.-- <hi>Quod nec Romani quidem ita ullas ceperint civitates, ut in templis earum parcerent victis.</hi> </head>
<p>Quid ergo per multas gentes, quae inter se bella
gesserunt et nusquam victis in deorum suorum sedibus
pepercerunt, noster sermo discurrat? Romanos
ipsos videamus: ipsos, inquam, recolamus respiciamusque
<pb n="0019"/>
Romanos, de quorum praecipua laude dictum
est,
<l>Parcere sabjectis, et debellare superbos.</l> 
et quod accepta injuria ignoscere, quam persequi
malebant <note>(Sallust. de conjuratione Catilinae, cap. 9 in
fine)</note>: quando tot tantasque urbes, ut late dominarentur,
expugnatas captasque everterunt, legatur nobis
quae templa excipere solebant, ut ad ea quisquis
confugisset, liberaretur. An illi faciebant, et scriptores
earumdem rerum gestarum ista reticebant? Itane
vero, qui ea quae laudarent maxime requirebant, ista
praeclarissima secundum ipsos pietatis indicia praeterirent?
Egregius Romani nominis Marcus Marcellus,
qui Syracusas, urbem ornatissimam, cepit, refertur
eam prius flevisse ruituram, et ante ejus sanguinem
suas illi lacrymas effudisse. Gessit et curam
pudicitiae, etiam in hoste servandae. Nam priusquam
oppidum victor jussisset invadi, constituit
edicto, ne quis corpus liberum violaret. Eversa
est tamen civitas more bellorum, nec uspiam legitur
ab imperatore tam casto atque clementi fuisse praeceptum,
ut quisquis ad illud vel illud templum fugisset,
abiret illaesus. Quod utique nullo modo praeteriretur,
quando nec ejus fletus, nec quod edixerat
pro pudicitia minime violanda, potuit taceri. Fabius,
Tarentinae urbis eversor, a simulacrorum depraedatione
se abstinuisse laudatur. Nam cum ei scriba
suggessisset quid de signis deorum, quae multa capta
fuerant, fieri juberet, continentiam suam etiam jocando
condivit. Quaesivit enim, cujusmodi essent: et
cum ei non solum multa grandia, verum etiam renuntiarentur
armata, <hi>Relinquamus,</hi> inquit, <hi>Tarentinis
deos iratos</hi>. Cum igitur nec illius fletum, nec hujus
risum, nec illius castam misericordiam, nec hujus facetam
continentiam, Romanarum rerum gestarum
scriptores tacere potuerint; quando praetermitteretur,
si aliquibus hominibus in honorem cujuspiam deorum
suorum sic pepercissent, ut in quoquam templo caedem
vel captivitatem fieri prohiberent?</p>
</div2>

<div2>
          <head>CAPUT VII.-- <hi>Quod in eversione Urbis quae aspere gesta sunt, de consuetudine acciderint belli; quae vero clementer, de potentia provenerint nominis Christi.</hi> </head>
<p>Quidquid ergo vastationis, trucidationis, depraedationis,
concremationis, afflictionis, in ista recentissima
Romana clade commissum est, fecit hoc consuetudo
bellorum. Quod autem more novo factum est,
quod inusitata rerum facie immanitas barbara tam
<pb n="0020"/>
mitis apparuit, ut amplissimae basilicae implendae
populo cui parceretur, eligerentur et decernerentur,
ubi nemo feriretur, unde nemo raperetur, quo liberandi
multi a miserantibus hostibus ducerentur,
unde captivandi ulli nec a crudelibus hostibus abducerentur;
hoc Christi nomini, hoc christiano tempori
tribuendum quisquis non videt, caecus; quisquis
videt, nec laudat, ingratus; quisquis laudanti reluctatur,
insanus est. Absit ut prudens quisquam hoc
feritati imputet Barbarorum. Truculentissimas et saevissimas
mentes ille terruit, ille frenavit, ille mirabiliter
temperavit, qui per prophetam tanto ante praedixit: <hi>Visitabo in virga iniquitates eorum, et in flagellis
peccata eorum; misericordiam autem meam non
dispergam ab eis 
 <note>(Psal. LXXXVIII, 33, 34)</note>
            </hi>.</p>
</div2>

<div2>
          <head>CAPUT VIII.-- <hi>De commodis atque incommodis, quae bonis ac malis plerumque communia sunt.</hi> </head>
<div3>
            <head>1.</head>
            <p>
 Dicet aliquis: Cur ergo ista divina misericordia
etiam ad impios ingratosque pervenit? Cur, putamus,
nisi quia eam ille praebuit, qui quotidie <hi>facit oriri solem
suum super bonos et malos, et pluit super justos et
injustos <note>(Matth. V, 45)</note>
            </hi>? Quamvis enim quidam eorum
ista cogitantes, poenitendo ab impietate se corrigant;
quidam vero, sicut Apostolus dicit, <hi>divitias bonitatis
et longanimitatis Dei</hi> contemnentes, <hi>secundum duritiam
cordis sui et cor impoenitens</hi> thesaurizent <hi>sibi iram
in die irae et revelationis justi judicii Dei, qui reddet
unicuique secundum opera ejus <note>(Rom. II, 4, 6)</note>
            </hi>: tamen
patientia Dei ad poenitentiam invitat malos, sicut flagellum
Dei ad patientiam erudit bonos. Itemque misericordia
Dei fovendos amplectitur bonos, sicut severitas
Dei puniendos corripit malos. Placuit quippe
divinae providentiae praeparare in posterum bona
justis, quibus non fruentur injusti; et mala impiis,
quibus non excruciabuntur boni. Ista vero temporalia
bona et mala utrisque voluit esse communia: ut
nec bona cupidius appetantur, quae mali quoque habere
cernuntur; nec mala turpiter evitentur, quibus
et boni plerumque afficiuntur.</p>
          </div3>
<div3>
            <head>2.</head>
            <p>
 Interest autem plurimum, qualis sit usus vel earum
rerum quae prosperae, vel earum quae dicuntur
adversae. Nam bonus temporalibus nec bonis extollitur,
nec malis frangitur; malus autem ideo hujuscemodi
infelicitate punitur, quia felicitate corrumpitur.
Ostendit tamen Deus saepe etiam in his distribuendis
evidentius operationem suam. Nam si nunc
omne peccatum manifesta plecteret poena, nihil ultimo
judicio servari putaretur: rursus, si nullum
peccatum nunc puniret aperte Divinitas, nulla es e
providentia divina crederetur. Similiter in rebus secundis,
si non eas Deus quibusdam petentibus evidentissima
largitate concederet, non ad eum ista
pertinere diceremus: itemque si omnibus eas petentibus
daret, nonnisi propter talia praemia serviendum
illi esse arbitraremur; nec pios nos faceret talis servitus,
<pb n="0021"/>
sed potius cupidos et avaros. Haec cum ita sint,
quicumque boni et mali pariter afflicti sunt, non ideo
ipsi distincti non sunt, quia distinctum non est quod
utrique perpessi sunt. Manet enim dissimilitudo passorum
etiam in similitudine passionum; et licet sub
eodem tormento, non est idem virtus et vitium. Nam
sicut sub uno igne aurum rutilat, palea fumat; et sub
eadem tribula stipulae comminuuntur, frumenta purgantur;
nec ideo cum oleo amurca confunditur, quia
eodem preli pondere exprimitur: ita una eademque
vis irruens bonos probat, purificat, eliquat; malos
damnat, vastat, exterminat. Unde in eadem afflictione
mali Deum detestantur atque blasphemant; boni autem
precantur et laudant. Tantum interest, non qualia,
sed qualis quisque patiatur. Nam pari motu exagitatum
et exhalat horribiliter coenum, et suaviter
fragrat unguentum.
</p>
          </div3>
        </div2>

<div2>
          <head>CAPUT IX.-- <hi>De causis correptionum, propter quas et boni et mali pariter flagellantur.</hi> </head>
<div3>
            <head>1.</head>
            <p>
 Quid igitur in illa rerum vastitate Christiani
passi sunt, quod non eis magis fideliter ista considerantibus
ad profectum valeret? Primo, quod ipsa
peccata, quibus Deus indignatus implevit tantis calamitatibus
mundum, humiliter cogitantes, quamvis
longe absint a facinorosis, flagitiosis atque impiis,
tamen non usque adeo se a delictis deputant alienos,
ut nec temporalia pro eis mala perpeti se judicent
dignos. Excepto enim quod unusquisque, quamlibet
laudabiliter vivens, cedit in quibusdam carnali concupiscentiae,
etsi non ad facinorum immanitatem et
gurgitem flagitiorum atque impietatis abominationem,
ad aliqua tamen peccata vel rara vel tanto crebriora,
quanto minora: hoc ergo excepto, quis tandem facile
reperitur, qui eosdem ipsos, propter quorum horrendam
superbiam, luxuriam et avaritiam, atque exsecrabiles
iniquitates et impietates, Deus, sicut minando
praedixit, conterit terras <note>(Isai. XXIV, et alibi)</note>, sic habeat,
ut habendi sunt? sic cum eis vivat, ut cum talibus
est vivendum? Plerumque enim ab eis docendis,
admonendis, aliquando etiam objurgandis et corripiendis
male dissimulatur; vel cum laboris piget, vel
cum eorum os coram verecundamur offendere; vel
cum inimicitias devitamus, ne impediant et noceant
in istis temporalibus rebus, sive quas adipisci adhuc
appetit nostra cupiditas, sive quas amittere formidat
infirmitas: ita ut, quamvis bonis vita malorum displiceat,
et ideo cum eis non incidant in illam damnationem,
quae post hanc vitam talibus praeparatur; tamen
quia propterea peccatis eorum damnabilibus parcunt,
dum eos in suis licet levibus et venialibus metuunt,
jure cum eis temporaliter flagellentur, quamvis
in aeternum minime puniantur. Jure istam vitam,
quando divinitus affliguntur cum eis, amaram sentiunt,
cujus amando dulcedinem peccantibus eis amari esse
noluerunt.
<pb n="0022"/>
</p>
          </div3>
<div3>
            <head>2. </head>
            <p>
Nam si propterea quisque objurgandis et corripiendis
male agentibus parcit, quia opportunius tempus
inquirit, vel eisdem ipsis metuit, ne deteriores
ex hoc efficiantur, vel ad bonam vitam et piam erudiendos
impediant alios infirmos, et premant atque
avertant a fide; non videtur esse cupiditatis occasio,
sed consilium charitatis. Illud est culpabile, quod hi,
qui dissimiliter vivunt et a malorum factis abhorrent,
parcunt tamen peccatis alienis, quae dedocere aut
objurgare deberent, dum eorum offensiones cavent,
ne sibi noceant in his rebus, quibus licite boni atque
innocentes utuntur, sed cupidius quam oportebat eos,
qui in hoc mundo peregrinantur et spem supernae
patriae prae se gerunt. Non solum quippe infirmiores,
vitam ducentes conjugalem, filios habentes vel habere
quaerentes, domos ac familias possidentes <note>(quos
Apostolus in Ecclesiis alloquitur, docens et monens
quemadmodum vivere debeant et uxores cum maritis,
et mariti cum uxoribus, et filii cum parentibus, et
parentes cum filiis, et servi cum dominis, et domini
cum servis <hi>[Coloss. III, 18 22]</hi> )</note>, multa temporalia,
multa terrena libenter adipiscuntur et moleste amittunt,
propter quae non audent offendere homines,
quorum sibi vita contaminatissima et consceleratissima
displicet: verum etiam hi, qui superiorem
vitae gradum tenent, nec conjugalibus
vinculis irretiti sunt, et victu parvo ac tegumento
utuntur, plerumque suae famae ac saluti consulentes,
dum insidias atque impetus malorum timent, ab eorum
reprehensione sese abstinent. Et quamvis non in
tantum eos metuant, ut ad similia perpetranda quibuslibet
eorum terroribus atque improbitatibus cedant;
ea ipsa tamen, quae cum eis non perpetrant,
nolunt plerumque corripere, cum fortasse possint
aliquos corripiendo corrigere; ne, si non potuerint,
sua salus ac fama in periculum exitiumque perveniat:
nec ea consideratione, qua suam famam ac salutem
vident esse necessariam utilitati erudiendorum
hominum; sed ea potius infirmitate, qua delectat lingua
blandiens et humanus dies <note>(I Cor. IV, 3)</note>, et reformidatur
vulgi judicium et carnis excruciatio vel
peremptio; hoc est, propter quaedam cupiditatis vincula,
non propter officia charitatis.</p>
          </div3>
<div3>
            <head>3.</head>
            <p>
 Non mihi itaque videtur haec parva esse causa,
quare cum malis flagellentur et boni, quando Deo placet
perditos mores etiam temporalium poenarum afflictione
punire. Flagellantur enim simul, non quia
simul agunt malam vitam, sed quia simul amant temporalem
vitam; non quidem aequaliter, sed tamen simul:
quam boni contemnere deberent, ut illi correpti
atque correcti consequerentur aeternam; ad quam
consequendam si nollent esse socii, ferrentur et diligerentur
inimici: quia, donec vivunt, semper incertum
est utrum voluntatem sint in melius mutaturi.
Qua in re non utique parem, sed longe graviorem habent
<pb n="0023"/>
causam, quibus per prophetam dicitur, <hi>Ille quidem
in suo peccato morietur, sanguinem autem ejus de
manu speculatoris requiram <note>(Ezech. XXXIII, 6)</note>
            </hi>. Ad hoc
enim speculatores, hoc est populorum praepositi,
constituti sunt in Ecclesiis, ut non parcant objurgando
peccata. Nec ideo tamen ab hujuscemodi culpa
penitus alienus est, qui, licet praepositus non sit, in
eis tamen quibus vitae hujus necessitate conjungitur,
multa monenda vel arguenda novit, et negligit, devitans
eorum offensiones, propter illa quibus in hac
vita non indebitis utitur, sed plus quam debuit delectatur.
Deinde habent aliam causam boni, quare
temporalibus affligantur malis; qualem habuit Job:
ut sibi ipse humanus animus sit probatus et cognitus,
quanta virtute pietatis gratis Deum diligat.
</p>
          </div3>
        </div2>

<div2>
          <head>CAPUT X.-- <hi>Quod sanctis in amissione rerum temporalium nihil pereat.</hi> </head>
<div3>
            <head>1.</head>
            <p>
 Quibus recte consideratis atque perspectis, attende
utrum aliquid mali acciderit fidelibus et piis,
quod eis non in bonum verteretur: nisi forte putandum
est apostolicam illam vacare sententiam, ubi ait, <hi>Scimus quia diligentibus Deum omnia cooperantur 
 in
bonum <note>(Rom. VIII, 28)</note>
            </hi>.
</p>
            <p>[CAPUT X.] Amiserunt omnia quae habebant. Numquid
fidem? numquid pietatem? numquid interioris
hominis bona, qui est ante Deum dives <note>(I Petr. III,
4)</note>? Hae sunt opes Christianorum, quibus opulentus
dicebat Apostolus: <hi>Est autem quaestus magnus pietas
cum sufficientia.</hi> Nihil enim intulimus in hunc mundum,
sed nec auferre aliquid possumus: habentes autem victum
et tegumentum, his contenti simus. Nam qui volunt
divites fieri, incidunt in tentationem et laqueum, et
desideria multa stulta et noxia, quae mergunt homines
in interitum et perditionem. <hi>Radix est enim omnium
malorum avaritia</hi>: <hi>quam quidam appetentes, a fide
pererraverunt, et inseruerunt se doloribus multis <note>(I Tim.
VI, 6-10)</note>
              </hi>.</p>
          </div3>
<div3>
            <head>2.</head>
            <p>
 Quibus ergo terrenae divitiae in illa vastatione
perierunt, si eas sic habebant, quemadmodum ab isto
foris paupere, intus divite audierant; id est, si mundo
utebantur, tanquam non utentes <note>(I Cor. VII, 31)</note>: potuerunt
dicere, quod ille graviter tentatus et minime
superatus: <hi>Nudus exivi de utero matris meae, nudus
revertar in terram. Dominus dedit, Dominus abstulit;
sicut Domino placuit, ita factum est: sit nomen Domini
benedictum <note>(Job I, 21)</note>
            </hi>: ut bonus servus magnas facultates
haberet ipsam sui Domini voluntatem, cui pedissequus
mente ditesceret, nec constristaretur eis
rebus vivens relictus, quas cito fuerat moriens relicturus.
<pb n="0024"/>
Illi autem infirmiores, qui terrenis his bonis,
quamvis ea non praeponerent Christo, aliquantula
tamen cupiditate cohaerebant; quantum haec amando
peccaverint, perdendo senserunt. Tantum quippe doluerunt,
quantum se doloribus inseruerant; sicut
Apostolum dixisse supra commemoravi. Oportebat
enim ut eis adderetur etiam experimentorum disciplina,
a quibus fuerat tam diu neglecta verborum.
Nam cum dixit Apostolus, <hi>Qui volunt divites fieri, incidunt
in tentationem,</hi> et caetera; profecto in divitiis
cupiditatem reprehendit, non facultatem: qui praecepit
alibi, dicens, <hi>Praecipe divitibus hujus mundi, non
superbe sapere, neque sperare in incerto divitiarum</hi>; <hi>sed in Deo vivo, qui praestat nobis omnia abundanter ad
fruendum; bene faciant, divites sint in operibus bonis,
facile tribuant, communicent, thesaurizent sibi fundamentum
bonum in futurum, ut apprehendant veram vitam <note>(I Tim. VI, 17-19)</note>
            </hi>.
Haec qui de suis faciebant divitiis,
magnis sunt lucris levia damna solati; plusque
laetati ex his, quae facile tribuendo tutius servaverunt,
quam contristati ex his, quae timide retinendo
facilius amiserunt. Hoc enim potuit in terra perire,
quod piguit inde transferre. Nam qui receperunt consilium
Domini sui, dicentis, <hi>Nolite condere vobis thesauros
in terra, ubi tinea et rubigo exterminant, et ubi
fures effodiunt et furantur; sed thesaurizate vobis thesauros
in coelo, quo fur non accedit, neque tinea corrumpit:
ubi enim est thesaurus tuus, ibi erit et cor tuum <note>(Matth. VI, 19-21)</note>
            </hi>;
tribulationis tempore probaverunt
quam recte sapuerint, non contemnendo veracissimum
praeceptorem et thesauri sui fidelissimum invictissimumque
custodem. Nam si multi sunt gavisi,
ibi se habuisse divitias suas, quo contigit ut hostis
non accederet; quanto certius et securius gaudere
potuerunt qui monitu Dei sui illuc migraverant, quo
accedere omnino non posset? Unde Paulinus noster,
Nolensis episcopus, ex opulentissimo divite voluntate
pauperrimus et copiosissime sanctus, quando et ipsam
Nolam Barbari vastaverunt, cum ab eis teneretur,
sic in corde suo, ut ab eo postea cognovimus, precabatur: <hi>Domine, non excrucier propter aurum et argentum;
ubi enim sint omnia mea, tu scis.</hi>  
 Ibi enim habebat
omnia sua, ubi eum condere et thesaurizare ille
monstraverat, qui et haec mala mundo ventura praedixerat.</p>
          </div3>
        </div2>
        <p>
Ac per hoc qui Domino suo monenti obedierant,
ubi et quomodo thesaurizare deberent, nec ipsas
terrenas divitias Barbaris incursantibus amiserunt:
quos autem non obedisse poenituit, quid de talibus
rebus faciendum esset, si non praecedente sapientia,
certe consequente experientia didicerunt.
</p>
        <div3>
          <pb n="0025"/>
</div3>
<div3>
          <head>3. </head>
          <p>
At enim quidam boni etiam Christiani tormentis
excruciati sunt, ut bona sua hostibus proderent. Illi
vero nec prodere, nec perdere potuerunt bonum, quo
et ipsi boni erant. Si autem torqueri, quam mammona
iniquitatis prodere maluerunt, boni non erant.
Admonendi autem fuerant, qui tanta patiebantur pro
auro, quanta essent sustinenda pro Christo: ut eum
potius diligere discerent, qui pro se passos aeterna
felicitate ditaret; non aurum et argentum, pro quo
pati miserrimum fuit, seu mentiendo occultaretur,
seu verum dicendo proderetur. Namque inter tormenta
nemo Christum confitendo amisit: nemo aurum,
nisi negando, servavit. Quocirca utiliora erant
fortasse tormenta, quae bonum incorruptibile amandum
docebant, quam illa bona, quae sine ullo utili
fructu dominos sui amore torquebant. Sed quidam
etiam non habentes quod proderent, dum non creduntur,
torti sunt. Et hi forte habere cupiebant, nec
sancta voluntate pauperes erant: quibus demonstrandum
fuit, non facultates, sed ipsas cupiditates talibus
esse dignas cruciatibus. Si vero melioris vitae proposito
reconditum aurum argentumque non habebant,
nescio quidem utrum cuiquam talium acciderit, ut
dum habere creditur, torqueretur: verumtamen
etiamsi accidit, profecto qui inter illa tormenta paupertatem
sanctam confitebatur, Christum confitebatur.
Quapropter etsi non meruit ab hostibus credi,
non potuit tamen sanctae paupertatis confessor sine
coelesti mercede torqueri.</p>
        </div3> 
<div3>
          <head>4.</head>
          <p>
 [XI.] Multos, inquiunt, etiam Christianos fames
diuturna vastavit. Hoc quoque in usus suos boni
fideles pie tolerando verterunt. Quos enim fames necavit,
malis vitae hujus, sicut corporis morbus, eripuit:
quos autem non necavit, docuit parcius vivere,
docuit productius jejunare.
</p>
        </div3>

<div2>
          <head>CAPUT XI.-- <hi>De fine temporalis vitae, sive longioris, sive brevioris.</hi> </head>
<p>Sed enim multi etiam Christiani interfecti sunt,
multi multarum mortium foeda varietate consumpti.
Hoc si aegre ferendum est, omnibus qui in hanc vitam
procreati sunt, utique commune est. Hoc scio,
neminem fuisse mortuum, qui non fuerat aliquando
moriturus. Finis autem vitae tam longam quam brevem
vitam hoc idem facit. Neque enim aliud melius,
et aliud deterius; aut aliud majus, et aliud brevius
est, quod jam pariter non est. Quid autem interest,
quo mortis genere vita ista finiatur, quando ille cui
finitur, iterum mori non cogitur? Cum autem unicuique
mortalium sub quotidianis vitae hujus casibus
innumerabiles mortes quodammodo comminentur,
quamdiu incertum est, quaenam earum ventura sit;
quaero utrum satius sit, unam perpeti moriendo, an
omnes timere vivendo. Nec ignoro quam inertius
eligatur diu vivere sub timore tot mortium, quam semel
moriendo nullam deinceps formidare. Sed aliud
est quod carnis sensus infirmiter pavidus refugit,
aliud quod mentis ratio diligenter enucleata convincit
Mala mors putanda non est, quam bona vita
<pb n="0026"/>
praecesserit: neque enim facit malam mortem, nisi
quod sequitur mortem. Non itaque multum curandum
est eis, qui necessario morituri sunt, quid
accidat ut moriantur; sed moriendo quo ire cogantur.
Cum igitur Christiani noverint longe meliorem
fuisse religiosi pauperis mortem inter lingentium canum
linguas, quam impii divitis in purpura et bysso <note>(Luc. XVI, 19-31)</note>;
horrenda illa genera mortium quid
mortuis obfuerunt, qui bene vixerunt.</p>
</div2>

<div2>
          <head>CAPUT XII.-- <hi>De sepultura humanorum corporum, quae Christianis etiamsi fuerit negata, nil adimit.</hi> </head>
<div3>
            <head>1.</head>
            <p>
 At enim in tanta strage cadaverum nec sepeliri
potuerunt. Neque istud pia fides nimium reformidat,
tenens praedictum, nec absumentes bestias resurrecturis
corporibus obfuturas, quorum capillus capitis
non peribit <note>(Id. XXI, 18)</note>. Nullo modo diceret
Veritas, <hi>Nolite timere eos qui corpus occidunt, animam
autem non possunt occidere <note>(Matth. X, 28)</note>
            </hi>; si
quidquam obesset futurae vitae, quidquid inimici de
corporibus occisorum facere voluissent. Nisi forte
quispiam sic absurdus est, ut contendat eos, qui
corpus occidunt, non debere timeri ante mortem, ne
corpus occidant, et timeri debere post mortem, ne
corpus occisum sepeliri non sinant. Falsum est ergo
quod ait Christus, <hi>Qui corpus occidunt, et postea non
habent quid faciant <note>(Luc. XII, 4)</note>
            </hi>; si habent tanta,
quae de cadaveribus faciant. Absit ut falsum sit quod
Veritas dixit. Dictum est enim aliquid eos facere cum
occidunt, quia in corpore sensus est occidendo;
postea vero nihil habere quod faciant, quia nullus
sensus est in corpore occiso. Multa itaque corpora
Christianorum terra non texit: sed nullum eorum
quisquam a coelo et terra separavit, quam totam implet
praesentia sui, qui novit unde resuscitet quod
creavit. Dicitur quidem in Psalmo, <hi>Posuerunt mortalia
servorum tuorum escas volatilibus coeli, carnes
sanctorum tuorum bestiis terrae: effuderunt sanguinem
eorum, sicut aquam in circuitu Jerusalem, et non erat
qui sepeliret <note>(Psal. LXXVIII, 2, 3)</note>
            </hi>: sed magis ad exaggerandam
crudelitatem eorum qui ista fecerunt,
non ad eorum infelicitatem qui ista perpessi sunt.
Quamvis enim haec in conspectu hominum dura et
dira videantur; <hi>sed pretiosa in conspectu Domini mors
sanctorum ejus <note>(Psal. CXV, 15)</note>
            </hi>. Proinde omnia ista,
id est, curatio funeris, conditio sepulturae, pompa
exsequiarum, magis sunt vivorum solatia, quam
subsidia mortuorum. Si aliquid prodest impio sepultura
pretiosa, oberit pio vilis aut nulla. Praeclaras
exsequias in conspectu hominum exhibuit purpurato
illi diviti turba famulorum: sed multo clariores in
conspectu Domini ulceroso illi pauperi ministerium
praebuit Angelorum, qui eum non extulerunt in marmoreum
tumulum, sed in Abrahae gremium sustulerunt.</p>
          </div3>
<div3>
            <head>2.</head>
            <p>
 Rident haec illi, contra quos defendendam suscepimus
civitatem Dei. Verumtamen sepulturae curam
<pb n="0027"/>
etiam eorum philosophi contempserunt: et saepe
universi exercitus, dum pro terrena patria morerentur,
ubi postea jacerent, vel quibus bestiis esca fierent,
non curarunt: licuitque de hac re poetis plausibiliter
dicere:
</p>
            <l>Coelo tegitur, qui non habet urnam.</l>
            <p> 
Quanto minus debent de corporibus insepultis insultare
Christianis, quibus et ipsius carnis et membrorum
omnium reformatio non solum ex terra, verum
etiam ex aliorum elementorum secretissimo sinu,
quo dilapsa cadavera recesserunt, in temporis
puncto reddenda et redintegranda promittitur <note>(I Cor.
XV, 52)</note>?
</p>
          </div3>
        </div2>

<div2>
          <head>CAPUT XIII.-- <hi>Quae sit ratio sanctorum corpora sepeliendi.</hi> </head>
<p>Nec ideo tamen contemnenda et abjicienda sunt
corpora defunctorum, maximeque justorum atque fidelium,
quibus tanquam organis et vasis ad omnia
bona opera sanctus usus est Spiritus. Si enim paterna
vestis et annulus, ac si quid hujusmodi, tanto
charius est posteris, quanto erga parentes major affectus;
nullo modo ipsa spernenda sunt corpora, quae
utique multo familiarius atque conjunctius, quam
quaelibet indumenta, gestamus. Haec enim non ad
ornamentum vel adjutorium, quod adhibetur extrinsecus,
sed ad ipsam naturam hominis pertinent. Unde
et antiquorum justorum funera officiosa pietate
curata sunt, et exsequiae celebratae, et sepultura provisa <note>(Gen. XXV, 9; XXXV, 29; L, 2-13, etc.)</note>:
ipsique
dum viverent, de sepeliendis, vel etiam transferendis
suis corporibus filiis mandaverunt <note>(Id. XLVII,
29, 30; L, 24)</note>: et Tobias sepeliendo mortuos Deum
promeruisse, teste angelo, commendatur <note>(Tob. II, 9;
XII, 12)</note>. Ipse quoque Dominus die tertio resurrecturus,
religiosae mulieris bonum opus praedicat, praedicandumque
commendat, quod unguentum pretiosum
super membra ejus effuderit, atque hoc ad eum sepeliendum
fecerit <note>(Matth. XXVI, 10-13)</note>. Et laudabiliter
commemorantur in Evangelio qui corpus ejus de
cruce acceptum diligenter atque honorifice tegendum,
sepeliendumque curarunt <note>(Joan. XIX, 38-42)</note>. Verum
istae auctoritates non hoc admonent, quod insit ullus
cadaveribus sensus; sed ad Dei providentiam,
cui placent etiam talia pietatis officia, corpora quoque
mortuorum pertinere significant, propter fidem
resurrectionis astruendam. Ubi et illud salubriter
discitur, quanta possit esse remuneratio pro eleemosynis,
quas viventibus et sentientibus exhibemus,
si neque hoc apud Deum perit, quod exanimis hominum
membris officii diligentiaeque persolvitur. Sunt
<pb n="0028"/>
quidem et alia, quae sancti Patriarchae de corporibus
suis vel condendis vel transferendis prophetico spiritu
dicta intelligi voluerunt: non autem hic locus est,
ut ea pertractemus, cum sufficiant ista quae diximus.
Sed si ea quae sustentandis viventibus sunt necessaria,
sicut victus et amictus, quamvis cum gravi afflictione
desint, non frangunt in bonis perferendi tolerandique
virtutem, nec cradicant ex animo pietatem,
sed exercitatam faciunt fecundiorem: quanto
magis, cum desunt ea quae curandis funeribus condendisque
corporibus defunctorum adhiberi solent,
non efficiunt miseros in occultis piorum sedibus jam
quietos? Ac per hoc, quando ista cadaveribus Christianorum
in illa magnae urbis, vel etiam aliorum oppidorum
vastatione defuerunt; nec vivorum culpa est,
qui non potuerunt ista praebere, nec poena mortuorum,
qui non possunt ista sentire.</p>
</div2>

<div2>
          <head>CAPUT XIV.-- <hi>De captivitate sanctorum, quibus nunquam divina solatia defuerunt.</hi> </head>
<p>Sed multi, inquiunt, Christiani etiam captivi ducti
sunt. Hoc sane miserrimum est, si aliquo duci potuerunt,
ubi Deum suum non invenerunt. Sunt in Scripturis
sanctis hujus etiam cladis magna solatia. Fuerunt
in captivitate tres pueri, fuit Daniel, fuerunt alii prophetae:
nec Deus defuit consolator. Sic ergo non
deseruit fideles suos sub dominatione gentis, licet
barbarae, tamen humanae, qui prophetam non deseruit
nec in visceribus belluae <note>(Jonae II)</note>. Haec quoque
illi, cum quibus agimus, malunt irridere, quam
credere: qui tamen in suis litteris credunt Arionem
Methymnaeum, nobilissimum citharistam, cum esset
dejectus e navi, exceptum delphini dorso, et ad terras
esse pervectum. Verum illud nostrum de Jona
propheta incredibilius est. Plane incredibilius, quia
mirabilius; et mirabilius, quia potentius.</p>
</div2>

<div2>
          <head>CAPUT XV.-- <hi>De Regulo, in quo captivitatis, ob religionem etiam sponte tolerandae, exstat exemplum: quod tamen illi deos colenti prodesse non potuit.</hi> </head>
<div3>
            <head>1.</head>
            <p>
 Habent tamen isti de captivitate religionis causa
etiam sponte toleranda et in suis praeclaris viris nobilissimum
exemplum. Marcus Attilius Regulus,
imperator populi Romani, captivus apud Carthaginenses
fuit. Qui cum sibi mallent a Romanis suos
reddi, quam eorum tenere captivos, ad hoc impetrandum
etiam istum praecipue Regulum cum legatis
suis Romam miserunt, prius juratione constrictum,
si quod volebant minime peregisset, rediturum esse
Carthaginem. Perrexit ille, atque in senatu contraria
persuasit, quoniam non arbitrabatur utile esse Romanae
<pb n="0029"/>
reipublicae mutare captivos. Nec post hanc persuasionem
a suis ad hostes redire compulsus est; sed
quod juraverat, id sponte complevit. At illi eum excogitatis
atque horrendis cruciatibus necaverunt.
Inclusum quippe angusto ligno, ubi stare cogeretur,
clavisque acutissimis undique confixo, ut se in nullam
ejus partem sine poenis atrocissimis inclinaret, etiam
vigilando peremerunt. Merito certe laudant virtutem
tam magna infelicitate majorem. Et per deos
ille juraverat, quorum cultu prohibito, has generi
humano clades isti opinantur infligi. Qui ergo propterea
colebantur, ut istam vitam prosperam redderent,
si verum juranti has irrogari poenas seu voluerunt,
seu permiserunt, quid perjuro gravius irati
facere potuerunt? Sed cur non ratiocinationem meam
potius ad utrumque concludam? Deos certe sic ille
coluit, ut propter jurisjurandi fidem nec remaneret
in patria, nec inde quolibet ire, sed ad suos acerrimos
inimicos redire minime dubitaret. Hoc si huic
vitae utile existimabat, cujus tam horrendum exitum
meruit, procul dubio fallebatur. Suo quippe docuit
exemplo, nihil deos ad istam temporalem felicitatem
suis prodesse cultoribus: quandoquidem ille eorum
deditus cultui, et victus et captivus abductus, et quia
noluit aliter quam per eos juraverat facere, novo ac
prius inaudito nimiumque horribili supplicii genere
cruciatus exstinctus est. Si autem deorum cultus post
hanc vitam velut mercedem reddit felicitatem, cur
calumniantur temporibus christianis, ideo dicentes
Urbi accidisse illam calamitatem, quia deos suos colere
destitit, cum potuerit etiam illos diligentissime colens
tam infelix fieri, quam ille Regulus fuit? Nisi forte
contra clarissimam veritatem tanta quisquam dementia
mirae caecitatis obnititur, ut contendere audeat
universam civitatem deos colentem infelicem esse non
posse, unum vero hominem posse; quod videlicet
potentia deorum suorum multos potius sit idonea
conservare, quam singulos; cum multitudo constet
ex singulis.</p>
          </div3>
<div3>
            <head>2.</head>
            <p>
 Si autem dicunt M. Regulum etiam in illa captivitate
illisque cruciatibus corporis, animi virtute beatum
esse potuisse; virtus potius vera quaeratur,
qua beata possit esse et civitas. Neque enim aliunde
beata civitas, aliunde homo: cum aliud civitas non
sit, quam concors hominum multitudo. Quamobrem
nondum interim disputo, qualis in Regulo virtus fuerit:
sufficit nunc, quod isto nobilissimo exemplo coguntur
fateri, non propter corporis bona, vel earum
rerum quae extrinsecus homini accidunt, colendos
deos; quandoquidem ille carere his omnibus maluit,
quam deos per quos juravit offendere. Sed quid faciamus
<pb n="0030"/>
hominibus qui gloriantur talem se habuisse civem,
qualem timent habere civitatem? Quod si non timent,
tale ergo aliquid, quale accidit Regulo, etiam civitati
tam diligenter, quam ille, deos colenti accidere potuisse
fateantur, et christianis temporibus non calumnientur.
Verum quia de illis Christianis orta quaestio
est, qui etiam captivi ducti sunt; hoc intueantur et
taceant, qui saluberrimae religioni hinc impudenter
atque imprudenter illudunt: quia si diis eorum probro
non fuit, quod attentissimus cultor illorum, dum
eis jurisjurandi fidem servaret, patria carnit, cum
aliam non haberet, captivusque apud hostes per longam
mortem supplicio novae crudelitatis occisus est:
multo minus nomen criminandum est christianum in
captivitate sacratorum suorum, qui supernam patriam
veraci fide expectantes, etiam in suis sedibus peregrinos
se esse noverunt <note>(I Petr. II, 11)</note>.
</p>
          </div3>
        </div2>

<div2>
          <head>CAPUT XVI.-- <hi>An stupris, quae etiam sanctarum forte virginum est passa captivitas, contaminari potuerit virtus animi sine voluntatis assensu.</hi> </head>
<p>Magnum sane crimen se putant objicere Christianis,
cum eorum exaggerantes captivitatem, addunt etiam
stupra commissa, non solum in aliena matrimonia
virginesque nupturas, sed etiam in quasdam sanctimoniales.
Hic vero non fides, non pietas, non
ipsa virtus quae castitas dicitur, sed nostra potius
disputatio inter pudorem atque rationem quibusdam
coarctatur angustiis. Nec tantum curamus hic alienis
responsionem reddere, quantum ipsis nostris
consolationem. Sit igitur in primis positum atque firmatum,
virtutem qua recte vivitur, ab animi sede
membris corporis imperare, sanctumque corpus usu
fieri sanctae voluntatis: qua inconcussa ac stabili permanente,
quidquid alius de corpore vel in corpore
fecerit, quod sine peccato proprio non valeat evitari,
praeter culpam esse patientis. Sed quia non solum quod
ad dolorem, verum etiam quod ad libidinem pertinet,
in corpore alieno perpetrari potest; quidquid tale
factum fuerit, et si retentam constantissimo animo
pudicitiam non excutit, pudorem tamen incutit; no
credatur factum cum mentis etiam voluntate, quod
fieri fortasse sine carnis aliqua voluptate non potuit.</p>
</div2>

<div2>
          <head>CAPUT XVII.-- <hi>De morte voluntaria ob metum poenae sive dedecoris.</hi> </head>
<p>Ac per hoc et quae se occiderunt, ne quidquam hujusmodi
paterentur, quis humanus affectus eis nolit
ignosci? et quae se occidere noluerunt, ne suo facinore
alienum flagitium devitarent, quisquis eis hoc crimini
dederit, ipse crimine insipientiae non carebit.
[XVII.] Nam utique si non licet privata potestate
<pb n="0031"/>
hominem occidere vel nocentem, cujus occidendi
licentiam lex nulla concedit: profecto etiam qui se
ipsum occidit, homicida est; et tanto fit nocentior, cum
se occiderit, quanto innocentior in ea causa fuit, qua
se occidendum putavit. Nam si Judae factum merito
detestamur, eumque veritas judicat, cum se laqueo
suspendit, sceleratae illius traditionis auxisse potius
quam expiasse commissum; quoniam Dei misericordiam
desperando exitiabiliter poenitens, nullum sibi
salubris poenitentiae locum reliquit <note>(Matth. XXVII, 3)</note>:
quanto magis a sua nece se abstinere debet qui tali
supplicio quod in se puniat, non habet? Judas enim
cum se occidit, sceleratum hominem occidit: et tamen
non solum Christi, verum etiam suae mortis reus
finivit hanc vitam; quia licet propter suum scelus,
alio suo scelere occisus est. [XVIII.] Cur autem homo,
qui mali nihil fecit, sibi male faciat, et se ipsum interficiendo
hominem interficiat innocentem, ne alium
patiatur nocentem; atque in se perpetret peccatum
proprium, ne in eo perpetretur alienum?</p>
</div2>

<div2>
          <head>CAPUT XVIII.-- <hi>De aliena violentiarum libidine, quam in oppresso corpore meus invita perpetitur.</hi> </head>
<div3>
            <head>1.</head>
            <p>
 At enim, ne vel aliena polluat libido, metuitur.
Non polluet, si aliena erit: si autem polluet, aliena
non erit. Sed cum pudicitia virtus sit animi, comitemque
habeat fortitudinem, qua potius quaelibet
mala tolerare, quam malo consentire decernit; nullus
autem magnanimus et pudicus in potestate habeat,
quid de sua carne fiat, sed tantum quid annuat mente,
vel renuat: quis eadem sana mente putaverit se
perdere pudicitiam, si forte in apprehensa et oppressa
carne sua exerceatur et expleatur libido non sua? Si
enim hoc modo pudicitia perit, profecto pudicitia virtus
animi non erit; nec pertinebit ad ea bona, quibus
bene vivitur, sed in bonis corporis numerabitur;
qualia sunt, vires, pulchritudo, sana integraque valetudo,
ac si quid hujusmodi est: quae bona, etiam si
minuantur, bonam justamque vitam omnino non minuunt.
Quod si tale aliquid est pudicitia, utquid pro
illa, ne amittatur, etiam cum periculo corporis laboratur?
Si autem animi bonum est, etiam oppresso
corpore non amittitur. Quin etiam sanctae continentiae
bonum cum immunditiae carnalium concupiscentiarum
non cedit, et ipsum corpus sanctificatur: et
ideo cum eis non cedere inconcussa intentione persistit,
nec de ipso corpore perit sanctitas, quia eo
sancte utendi perseverat voluntas, et quantum in ipso
est, etiam facultas.</p>
          </div3>
<div3>
            <head>2.</head>
            <p>
 Neque enim eo corpus sanctum est, quod ejus
membra sunt integra, aut eo, quod nullo contrectantur
attactu; cum possint diversis etiam casibus vulnerata
vim perpeti, et medici aliquando saluti opitulantes
haec ibi faciant, quae horret aspectus. Obstetrix
<pb n="0032"/>
virginis cujusdam integritatem manu velut explorans,
sive malevolentia, sive inscitia, sive casu, dum inspicit,
perdidit: non opinor quemquam tam stulte
sapere, ut huic periisse aliquid existimet etiam de
ipsius corporis sanctitate, quamvis membri illius
integritate jam perdita. Quocirca proposito animi
permanente, per quod etiam corpus sanctificari meruit,
nec ipsi corpori aufert sanctitatem violentia
libidinis alienae, quam servat perseverantia continentiae
suae. An vero si aliqua femina mente corrupta,
violatoque proposito quod Deo voverat, pergat vitianda
ad deceptorem suum; adhuc eam pergentem
sanctam vel corpore dicimus, ea sanctitate animi,
per quam corpus sanctificabatur, amissa atque destructa?
Absit hic error: et hinc potius admoneamur,
ita non amitti corporis sanctitatem, manente animi
sanctitate, etiam corpore oppresso, sicut amittitur
corporis sanctitas violata animi sanctitate, etiam
corpore intacto. Quamobrem non habet quod in se
morte spontanea puniat femina, sine ulla sua consensione
violenter oppressa, et alieno compressa
peccato: quanto minus ante quam hoc fiat; ne admittatur
homicidium certum, cum ipsum flagitium,
quamvis alienum, adhuc pendet incertum?
</p>
          </div3>
        </div2>

<div2>
          <head>CAPUT XIX.-- <hi>De Lucretia, quae se ob illatum sibi stuprum peremit.</hi> </head>
<div3>
            <head>1.</head>
            <p>
 An forte huic perspicuae rationi, qua dicimus
corpore oppresso, nequaquam proposito castitatis ulla
in malum consensione mutato, illius tantum esse flagitium
qui opprimens concubuerit, non illius quae
oppressa concumbenti nulla voluntate consenserit,
contradicere audebunt hi, contra quos feminarum
christianarum in captivitate oppressarum non tantum
mentes, verum etiam corpora sancta defendimus?
[XIX.] Lucretiam certe, matronam nobilem veteremque
Romanam, pudicitiae magnis efferunt laudibus.
Hujus corpore cum violenter oppresso Tarquinii regis
filius libidinose potitus esset, illa scelus improbissimi
juvenis marito Collatino et propinquo Bruto, viris
clarissimis et fortissimis, indicavit, eosque ad vindictam
constrinxit: deinde foedi in se commissi aegra
atque impatiens se peremit. Quid dicemus? adultera
haec, an casta judicanda est? Quis in hac controversia
laborandum putaverit? Egregie quidam ex hoc
veraciterque declamans, ait:  « Mirabile dictu; duo
fuerunt, et adulterium unus admisit. »  Splendide
atque verissime. Intuens enim in duorum corporum
commixtione unius inquinatissimam cupiditatem, alterius
castissimam voluntatem; et non quid conjunctione
membrorum, sed quid animorum diversitate
ageretur, attendens,  « Duo, »  inquit,  « fuerunt, et
adulterium unus admisit. » </p>
          </div3>
<div3>
            <head>2.</head>
            <p>
 Sed quid est hoc, quod in eam gravius vindicatur,
quae adulterium non admisit? Nam ille patria
<pb n="0033"/>
cum patre pulsus est; haec summo est mactata
supplicio. Si non est illa impudicitia, qua invita opprimitur;
non est haec justitia, qua casta punitur.
Vos appello, leges judicesque Romani. Nempe post
perpetrata facinora nec quemquam scelestum indemnatum
impune voluistis occidi. Si ergo ad vestrum
judicium quisquam deferret hoc crimen, vobisque
probaretur, non solum indemnatam, verum etiam
castam et innocentem interfectam esse mulierem;
nonne eum qui id fecisset, severitate congrua plecteretis?
Hoc fecit illa Lucretia; illa, illa sic praedicata
Lucretia innocentem, castam, vim perpessam Lucretiam
insuper interemit. Proferte sententiam. Quod
si propterea non potestis, quia non astat quam punire
possitis; cur interfectricem innocentis et castae tanta
praedicatione laudatis? Quam certe apud infernos judices,
etiam tales, quales poetarum vestrorum carminibus
cantitantur, nulla ratione defenditis, constitutam
scilicet inter illos,
</p>
            <l rend="indent">qui sibi letum</l>
<l>Insontes peperere manu, lucemque perosi,</l>
<l>Projecere animas.</l>
            <p> 
Cui ad superna redire cupienti
</p>
            <l>Fata obstant, tristique palus innabilis unda</l>
<l>Alligat</l>
            <p> <note>(Virgil. Aeneid. lib. 6, vers. 434-439.)</note> 
An forte ideo ibi non est, quia non insontem, sed
male sibi consciam se peremit? Quid si enim (quod
ipsa tantummodo nosse poterat), quamvis juveni
violenter irruenti, etiam sua libidine illecta consensit,
idque in se puniens ita doluit, ut morte putaret expiandum?
Quanquam nec sicquidem occidere se debuit,
si fructuosam posset apud deos falsos agere
poenitentiam. Verumtamen si forte ita est, falsumque
est illud, quod duo fuerunt, et adulterium unus admisit,
sed potius ambo adulterium commiserunt, unus
manifesta invasione, altera latente consensione: non
se occidit insontem, et ideo potest a litteratis ejus
defensoribus dici non esse apud inferos inter illos,
 « qui sibi letum insontes peperere manu. »  Sed ita
haec causa ex utroque latere coarctatur, ut si extenuatur
homicidium, adulterium confirmetur; si purgatur
adulterium, homicidium cumuletur: nec omnino
invenitur exitus, ubi dicitur, Si adulterata, cur laudata?
si pudica, cur occisa?</p>
          </div3>
<div3>
            <head>3.</head>
            <p>
 Nobis tamen in hoc tam nobili feminae hujus
exemplo ad istos refutandos, qui christianis feminis
in captivitate compressis alieni ab omni cogitatione
sanctitatis insultant, sufficit quod in praeclaris ejus
laudibus dictum est:  « Duo fuerunt, et adulterium
unus admisit. »  Talis enim ab eis Lucretia magis
credita est, quae se nullo adulterino potuerit maculare
<pb n="0034"/>
consensu. Quod ergo se ipsam, quoniam adulterum
 pertulit, etiam non adulterata occidit, non est
pudicitiae charitas, sed pudoris infirmitas. Puduit
enim eam turpitudinis alienae in se commissae, etiamsi
non secum; et Romana mulier laudis avida nimium
verita est, ne putaretur, quod violenter est passa cum
viveret, libenter passa si viveret. Unde ad oculos hominum
mentis suae testem illam poenam adhibendam
putavit, quibus conscientiam demonstrare non potuit.
Sociam quippe facti se credi erubuit, si, quod alius
in ea fecerat turpiter, ferret ipsa patienter. Non hoc
fecerunt feminae christianae, quae passae similia vivunt.
Tamen nec in se ultae sunt crimen alienum, ne
aliorum sceleribus adderent sua, si, quoniam hostes
in eis concupiscendo stupra commiserant, illae in se
ipsis homicidia erubescendo committerent. Habent
quippe intus gloriam castitatis, testimonium conscientiae:
habent autem coram oculis Dei sui, nec requirunt
amplius, ubi, quid recte faciant, non amplius
habent; ne devient ab auctoritate legis divinae, cum
male devitant offensionem suspicionis humanae.
</p>
          </div3>
        </div2>

<div2>
          <head>CAPUT XX.-- <hi>Nullam esse auctoritatem, quae Christianis in qualibet causa jus voluntariae necis tribuat.</hi> </head>
<p>Neque enim frustra in sanctis canonicis Libris
nusquam nobis divinitus praeceptum permissumve reperiri
potest, ut vel ipsius adipiscendae immortalitatis,
vel ullius carendi cavendive mali causa, nobismetipsis
necem inferamus. Nam et prohibitos nos esse intelligendum
est, ubi Lex ait, <hi>Non occides:</hi> praesertim
quia non addidit, proximum tuum: sicut falsum testimonium
cum vetaret, <hi>Falsum,</hi> inquit, <hi>testimonium
non dices adversus proximum tuum <note>(Exod. XX, 13, 16)</note>
            </hi>.
Nec ideo tamen si adversus se ipsum quisquam falsum
testimonium dixerit, ab hoc crimine se putaverit alienum.
Quoniam regulam diligendi proximum a semetipso
dilector accepit; quandoquidem scriptum est, <hi>Diliges proximum tuum tanquam te ipsum 
 <note>(Matth. XXII,
39)</note>
            </hi>. Porro si falsi testimonii non minus reus est qui
de se ipso falsum fatetur, quam si adversus proximum
hoc faceret; cum in eo praecepto, quo falsum testimonium
prohibetur, adversus proximum prohibeatur,
possitque non recte intelligentibus videri non esse
prohibitum ut adversus se ipsum quisque falsus testis
assistat: quanto magis intelligendum est, non licere
homini se ipsum occidere, cum in eo, quod scriptum est, <hi>Non occides,</hi> 
 nihilo deinde addito, nullus, nec ipse
utique cui praecipitur, intelligatur exceptus? Unde
quidam hoc praeceptum etiam in bestias ac pecora conantur
extendere, ut ex hoc nullum etiam illorum
liceat occidere. Cur non ergo et herbas, et quidquid
humo radicitus alitur ac figitur? nam et hoc genus
rerum, quamvis non sentiat, dicitur vivere; ac per
hoc potest et mori; proinde etiam, cum vis adhibetur,
occidi. Unde et Apostolus, cum de hujuscemodi seminibus
<pb n="0035"/>
loqueretur, <hi>Tu,</hi> inquit, <hi>quod seminas, non vivificatur,
nisi moriatur <note>(I Cor. XV, 36)</note>
            </hi>. Et in Psalmo
scriptum est, <hi>Occidit vites eorum, in grandine <note>(Psal.
LXXVII, 47)</note>
            </hi>. Num igitur ob hoc, cum audimus, <hi>Non
occides,</hi> virgultum vellere nefas ducimus, et Manichaeorum
errori insanissime acquiescimus? His igitur
deliramentis remotis, cum legimus, <hi>Non occides,</hi> si
propterea non accipimus hoc dictum esse de frutectis,
quia nullus est eis sensus; nec de animantibus irrationalibus,
volatilibus, natatilibus, ambulatilibus,
reptilibus, quia nulla nobis ratione sociantur, quam
non eis datum est nobiscum habere communem;
unde justissima ordinatione Creatoris et vita et mors
eorum nostris usibus subditur: restat ut de homine
intelligamus, quod dictum est, <hi>Non occides:</hi> nec alterum
ergo, nec te. Neque enim qui se occidit, aliud
quam hominem occidit.</p>
</div2>

<div2>
          <head>CAPUT XXI.-- <hi>De interfectionibus hominum, quae ab homicidii crimine excipiuntur.</hi> </head>
<p>Quasdam vero exceptiones eadem ipsa divina fecit
auctoritas, ut non liceat hominem occidi. Sed his
exceptis, quos Deus occidi jubet, sive data lege, sive
ad personam pro tempore expressa jussione: non autem
ipse occidit, qui ministerium debet jubenti, sicut
adminiculum gladius utenti: et ideo nequaquam contra
hoc praeceptum fecerunt, quo dictum est, <hi>Non occides,</hi> 
qui Deo auctore bella gesserunt, aut personam
gerentes publicae potestatis secundum ejus leges, hoc
est justissimae rationis imperium, sceleratos morte
punierunt. Et Abraham non solum non est culpatus
crudelitatis crimine, verum etiam laudatus est nomine
pietatis, quod voluit filium, nequaquam scelerate, sed
obedienter occidere <note>(Gen. XXII)</note>. Et merito quaeritur,
utrum pro jussu Dei sit habendum, quod Jephte filiam,
quae patri occurrit, occidit, cum se immolaturum
Deo id vovisset, quod ei redeunti de praelio victori
primitus occurrisset <note>(Judic. XI)</note>. Nec Samson aliter
excusatur, quod se ipsum cum hostibus ruina domus
oppressit, nisi quia spiritus latenter hoc jusserat, qui
per illum miracula faciebat <note>(Id. XVI, 30)</note>. His igitur
exceptis, quos vel lex justa generaliter, vel ipse fons
justitiae Deus specialiter occidi jubet; quisquis hominem
vel se ipsum, vel quemlibet occiderit, homicidii
crimine innectitur.</p>
</div2>

<div2>
          <head>CAPUT XXII.-- <hi>Quod nunquam possit mors voluntaria ad magnitudinem animi pertinere.</hi> </head>
<div3>
            <head>1.</head>
            <p>
 Et quicumque hoc in se ipsis perpetraverunt,
animi magnitudine fortasse mirandi, non sapientiae
sanitate laudandi sunt. Quanquam si rationem dili
gentius consulas, ne ipsa quidem animi magnitudo
<pb n="0036"/>
recte nominatur, ubi quisque non valendo tolerare
vel quaeque aspera vel aliena peccata, se ipse interemerit.
Magis enim mens infirma deprehenditur, quae
ferre non potest vel duram sui corporis servitutem,
vel stultam vulgi opinionem; majorque animus merito
dicendus est, qui vitam aerumnosam magis potest
ferre, quam fugere; et humanum judicium, maximeque
vulgare, quod plerumque caligine erroris involvitur,
prae conscientiae luce ac puritate contemnere.
Quamobrem si magno animo fieri putandum est, cum
sibi homo ingerit mortem, ille potius Cleombrotus
in hac animi magnitudine reperitur; quem ferunt
lecto Platonis libro, ubi de immortalitate animae disputavit,
se praecipitem dedisse de muro, atque ita ex
hac vita migrasse ad eam, quam credidit esse meliorem.
Nihil enim urgebat aut calamitatis, aut criminis,
seu verum, seu falsum, quod non valendo ferre,
se auferret; sed ad capessendam mortem, atque ad
hujus vitae suavia vincula rumpenda sola adfuit animi
magnitudo. Quod tamen magne potius factum esse
quam bene, testis ei potuit esse Plato ipse, quem legerat:
qui profecto id praecipue potissimumque fecisset,
vel etiam praecepisset; nisi ea mente, qua immortalitatem
animae vidit, nequaquam faciendum,
quin etiam prohibendum esse judicasset.</p>
          </div3>
<div3>
            <head>2.</head>
            <p>
 [XXIII.] At enim multi se interemerunt, ne
in manus hostium pervenirent. Non modo quaerimus
utrum sit factum, sed utrum fuerit faciendum.
Sana quippe ratio etiam exemplis anteponenda est,
cui quidem et exempla concordant, sed illa quae tanto
digniora sunt imitatione, quanto excellentiora pietate.
Non fecerunt Patriarchae, non Prophetae, non Apostoli:
quia et ipse Dominus Christus, quando eos, si
persecutionem paterentur, fugere admonuit de civitate
in civitatem <note>(Matth. X, 23)</note>, potuit admonere ut sibi
manus inferrent, ne in manus persequentium pervenirent.
Porro si hoc ille non jussit, aut monuit, ut eo
modo sui ex hac vita migrarent, quibus migrantibus
mansiones aeternas se praeparaturum esse promisit <note>(Joan. XIV, 2)</note>;
quaelibet exempla opponant gentes
quae ignorant Deum, manifestum est hoc non licere
colentibus unum verum Deum.
</p>
          </div3>
        </div2>

<div2>
          <head>CAPUT XXIII.-- <hi>Quale exemplum sit Catonis, qui se, victoriam Caesaris non ferens, interemit.</hi> </head>
<p>Sed tamen etiam illi praeter Lucretiam, de qua supra
satis quod videbatur diximus, non facile reperiunt
de cujus auctoritate praescribant, nisi illum Catonem,
qui se Uticae occidit: non quia solus id fecit, sed
quia vir doctus et probus habebatur, ut merito
putetur recte etiam fieri potuisse vel posse quod fecit.
<pb n="0037"/>
De cujus facto quid potissimum dicam; nisi quod
amici ejus etiam docti quidam viri, qui hoc fieri prudentius
dissuadebant, imbecillioris quam fortioris
animi facinus esse censuerunt, quo demonstraretur
non honestas turpia praecavens, sed infirmitas adversa
non sustinens? Hoc et ipse Cato in suo charissimo
filio indicavit. Nam si turpe erat sub victoria Caesaris
vivere, cur auctor hujus turpitudinis pater filio fuit,
quem de Caesaris benignitate omnia sperare praecepit?
cur non et illum secum coegit ad mortem? Nam si
eum filium, qui contra imperium in hostem pugnaverat,
etiam victorem laudabiliter Torquatus occidit
; cur victus victo filio pepercit Cato, qui non
pepercit sibi? an turpius erat contra imperium esse
victorem, quam contra decus ferre victorem? Nullo
modo igitur Cato turpe esse judicavit, sub victore
Caesare vivere; alioquin ab hac turpitudine paterno
ferro filium liberaret. Quid est ergo, nisi quod filium
quantum amavit, cui parci a Caesare et speravit et voluit;
tantum gloriae ipsius Caesaris, ne ab illo etiam
sibi parceretur, ut ipse Caesar dixisse fertur, invidit
; aut, ut aliquid nos mitius dicamus, erubuit?</p>
</div2>

<div2>
          <head>CAPUT XXIV.-- <hi>Quod in ea virtute, qua Regulus Catone praestantior fuit, multo magis emineant Christiani.</hi> </head>
<p>Nolunt autem isti, contra quos agimus, ut sanctum
virum Job, qui tam horrenda mala in sua carne
perpeti maluit, quam illata sibi morte omnibus carere
cruciatibus, vel alios sanctos ex nostris Litteris summa
auctoritate celsissimis, fideque dignissimis, qui
captivitatem dominationemque hostium ferre, quam
sibi necem inferre maluerunt, Catoni praeferamus:
sed ex litteris eorum, eidem illi Marco Catoni Marcum
Regulum praeferamus. Cato enim nunquam Caesarem
vicerat, cui victus dedignatus est subjici, et ne subjiceretur,
a se ipso elegit occidi: Regulus autem Poenos
jam vicerat, imperioque Romano Romanus imperator
non ex civibus dolendam, sed ex hostibus laudandam
victoriam reportaverat; ab eis tamen postea victus,
maluit eos ferre serviendo, quam eis se auferre moriendo.
Proinde servavit et sub Carthaginensium dominatione
patientiam, et in Romanorum dilectione constantiam,
nec victum auferens corpus ab hostibus, nec
invictum animum a civibus. Nec quod se occidere noluit,
vitae hujus amore fecit. Hoc probavit, cum causa
promissi jurisque jurandi ad eosdem hostes, quos
gravius in senatu verbis quam in bello armis offenderat,
sine ulla dubitatione remeavit. Tantus itaque
vitae hujus contemptor, cum saevientibus hostibus per
quaslibet poenas eam finire, quam se ipse perimere
maluit; magnum scelus esse, si se homo interimat,
procul dubio judicavit. Inter omnes suos laudabiles et
<pb n="0038"/>
virtutum insignibus illustres viros non proferunt Romam
meliorem; quem neque fencitas corruperit, nam
in tanta victoria mansit pauperrimus; nec infelicitas
fregerit, nam ad tanta exitia revertit intrepidus.
Porro si fortissimi et praeclarissimi viri terrenae patriae
defensores, deorumque licet falsorum, non tamen fallaces
cultores, sed veracissimi etiam juratores, qui
hostes victos more ac jure belli ferire potuerunt, hi
ab hostibus victi se ipsos ferire noluerunt; et cum
mortem minime formidarent, victores tamen dominos
ferre, quam eam sibi inferre maluerunt: quanto magis
Christiani verum Deum colentes et supernae patriae
suspirantes, ab hoc facinore temperabunt, si eos divina
dispositio vel probandos vel emendandos ad tempus
hostibus subjugaverit; quos in illa humilitate non
deserit, qui propter eos tam humiliter venit, Altissimus;
praesertim quos nullius militaris potestatis vel
talis militiae jura constringunt, ipsum hostem ferire
superatum? [XXV.] Quis ergo tam malus error obrepit,
ut homo se occidat, vel quia in cum peccavit,
vel ne in eum peccet inimicus; cum vel peccatorem
vel peccaturum ipsum occidere non audeat inimicum?</p>
</div2>

<div2>
          <head>CAPUT XXV.-- <hi>Quod peccatum non per peccatum debeat declinari.</hi> </head>
<p>At enim timendum est et cavendum, ne libidini hostili
subditum corpus illecebrosissima voluptate animum
alliciat consentire peccato. Proinde, inquiunt,
non jam propter alienum, sed propter suum peccatum,
antequam hoc quisque committat, se debet occidere.
Nullo modo quidem hoc faciet animus, ut consentiat
libidini carnis suae aliena libidine concitatae, qui Deo
potius ejusque sapientiae, quam corporis concupiscentiae
subjectus est. Verumtamen si detestabile facinus
et damnabile scelus est, etiam se ipsum hominem occidere,
sicut veritas manifesta proclamat; quis ita desipiat,
ut dicat, Jam nunc peccemus, ne postea forte
peccemus; jam nunc perpetremus homicidium, ne
forte postea incidamus in adulterium? Nonne si tantum
dominatur iniquitas, ut non innocentia, sed potius
peccata eligantur, satius est incertum de futuro
adulterium, quam certum de praesenti homicidium?
nonne satius est flagitium committere, quod poenitendo
sanetur, quam tale facinus ubi locus salubris poenitentiae
non relinquitur? Haec dixi propter eos ve
eas, quae non alieni, sed proprii peccati devitandi
causa, ne sub alterius libidine etiam excitatae suae
forte consentiant, vim sibi, qua moriantur, inferendam
putant. Caeterum absit a mente christiana, quae
Deo suo fidit, in eoque spe posita ejus adjutorio nititur;
absit, inquam, ut mens talis cujuslibet carnis
voluptatibus ad consensum turpitudinis cedat. Quod
<pb n="0039"/>
si illa concupiscentialis inobedientia, quae adhuc in
membris moribundis habitat, praeter nostrae voluntatis
legem quasi lege sua movetur; quanto magis absque
culpa est in corpore non consentientis, si absque
culpa est in corpore dormientis?</p>
</div2>

<div2>
          <head>CAPUT XXVI.-- <hi>De his quae fieri non licent, cum a sanctis facta noscuntur, qua ratione facta credenda sint.</hi> </head>
<p>Sed quaedam, inquiunt, sanctae feminae tempore
persecutionis, ut insectatores suae pudicitiae devitarent,
in rapturum atque necaturum se fluvium projecerunt;
eoque modo defunctae sunt, earumque martyria
in catholica Ecclesia veneratione celeberrima
frequentantur. De his nihil temere audeo judicare.
Utrum enim Ecclesiae aliquibus fide dignis testificationibus,
ut earum memoriam sic honoret, divina
persuaserit auctoritas, nescio: et fieri potest ut ita
sit. Quid si enim hoc fecerunt, non humanitus deceptae,
sed divinitus jussae; nec errantes, sed obedientes?
sicut de Samsone aliud nobis fas non est credere.
Cum autem Deus jubet, seque jubere sine ullis
ambagibus intimat; quis obedientiam in crimen vocet?
quis obsequium pietatis accuset? Sed non ideo
sine scelere facit, quisquis Deo immolare filium decreverit,
quia hoc Abraham etiam laudabiliter fecit.
Nam et miles cum obediens potestati, sub qua legitime
constitutus est, hominem occidit, nulla civitatis
suae lege reus est homicidii; imo nisi fecerit,
reus est imperii deserti atque contempti. Quod si sua
sponte atque auctoritate fecisset, in crimen effusi
humani sanguinis incidisset. Itaque unde punitur si
fecerit injussus, inde punietur nisi fecerit jussus.
Quod si ita est jubente imperatore, quanto magis jubente
Creatore? Qui ergo audit, non licere se occidere,
faciat, si jussit cujus non licet jussa contemnere: tantummodo
videat, utrum divina jussio nullo nutet incerto.
Nos per aurem conscientiam convenimus, occultorum
nobis judicium non usurpamus. Nemo scit
quid agatur in homine, nisi spiritus hominis, qui in
ipso est <note>(I Cor. II, 11)</note>. Hoc dicimus, hoc asserimus,
hoc modis omnibus approbamus, neminem spontaneam
mortem sibi inferre debere, velut fugiendo
molestias temporales, ne incidat in perpetuas: neminem
<pb n="0040"/>
propter aliena peccata, ne hoc ipse incipiat habere
gravissimum proprium, quem non polluebat alienum:
neminem propter sua peccata praeterita, propter
quae magis hac vita opus est, ut possint poenitendo
sanari: neminem velut desiderio vitae melioris, quae
post mortem speratur; quia reos suae mortis melior
post mortem vita non suscipit.</p>
</div2>

<div2>
          <head>CAPUT XXVII.-- <hi>An propter declinationem peccati mors spontanea appetenda sit.</hi> </head>
<p>Restat una causa, de qua dicere coeperam, qua
utile putatur, ut se quisque interficiat, scilicet ne in
peccatum irruat, vel blandiente voluptate, vel dolore
saeviente. Quam causam si voluerimus admittere, eo
usque progressa perveniet, ut hortandi sint homines
tunc se potius interimere, cum lavacro sanctae regenerationis
abluti, universorum remissionem acceperint
peccatorum. Tunc enim tempus est cavendi omnia
futura peccata, cum omnia sunt deleta praeterita. Quod
si morte spontanea recte fit, cur non tunc potissimum
fit? cur baptizatus sibi quisque parcit? cur liberatum
caput tot rursus vitae hujus periculis inserit,
cum sit facillimae potestatis illata sibi nece omnia devitare,
scriptumque sit, <hi>Qui amat periculum, incidit in
illud <note>(Eccli. III, 27)</note>
            </hi>? Cur ergo amantur tot et tanta
pericula, vel certe, etiamsi non amantur, suscipiuntur,
cum manet in hac vita cui abscedere licitum est?
An vero tam insulsa perversitas cor evertit, et a
consideratione veritatis avertit, ut, si se quisque
interimere debet, ne unius captivantis dominatu
corruat in peccatum, vivendum sibi existimet,
ut ipsum perferat mundum per omnes horas tentationibus
plenum, et talibus, quales sub uno domino formidantur,
et innumerabilibus caeteris, sine quibus
haec vita non ducitur? Quid igitur causae est, cur in
eis exhortationibus tempora consumamus, quibus baptizatos
alloquendo studemus accendere, sive ad virginalem
integritatem, sive ad continentiam vidualem,
sive ad ipsam tori conjugalis fidem; cum habeamus
meliora et ab omnibus peccandi periculis remota compendia,
ut, quibuscumque post remissionem recentissimam
peccatorum arripiendam mortem sibique ingerendam
persuadere potuerimus, eos ad Dominum
saniores purioresque mittamus? Porro si quisquis hoc
aggrediendum et suadendum putat, non dico desipit,
sed insanit: qua tandem fronte homini dicit, Interfice
te, ne parvis tuis peccatis adjicias gravius, dum vivis
sub domino barbaris moribus impudico, qui non potest
nisi sceleratissime dicere, Interfice te, peccatis
tuis omnibus absolutis, ne rursus talia vel etiam pejora
committas; dum vivis in mundo tot impuris voluptatibus
illecebroso, tot nefandis crudelitatibus furioso,
tot erroribus et terroribus inimico? Hoc quia
nefas est dicere, nefas est profecto se occidere. Nam
si hoc sponte faciendi ulla causa justa esse posset,
procul dubio justior quam ista non esset. Quia vero
nec ista est, ergo nulla est.</p>
</div2>

<div2>
          <head>CAPUT XXVIII.-- <hi>Quo judicio Dei in corpora continentium libido hostilis peccare permissa sit.</hi> </head>
<div3>
            <head>1.</head>
            <p>
 Non itaque vobis, o fideles Christi, sit taedio
<pb n="0041"/>vita vestra, si ludibrio fuit hostibus castitas vestra.
Habetis magnam veramque consolationem, si
fidam conscientiam retinetis, non vos consensisse
peccatis eorum, qui in vos peccare permissi sunt.
[XXVIII.] Quod si forte, cur permissi sint quaeritis,
alta quidem est providentia Creatoris mundi
atque Rectoris, et inscrutabilia sunt judicia ejus, et
investigabiles viae ejus <note>(Rom. XI, 33)</note>. Verumtamen
interrogate fideliter animas vestras, ne forte de isto
integritatis et continentiae vel pudicitiae bono vos inflatius
extulistis, et humanis laudibus delectatae in hoc
etiam aliquibus invidistis. Non accuso quod nescio,
nec audio quod vobis interrogata corda vestra respondent.
Tamen si ita esse responderint, nolite mirari
hoc vos amisisse, unde hominibus placere gestiistis;
illud vobis remansisse, quod ostendi hominibus non
potest. Si peccantibus non consensistis, divinae gratiae,
ne amitteretur, divinum accessit auxilium; humanae
gloriae, ne amaretur, humanum successit opprobrium.
In utroque consolamini, pusillanimes; illinc probatae,
hinc castigatae; illinc justificatae, hinc emendatae. Quarum
vero corda interrogata respondent, nunquam se
de bono virginitatis vel viduitatis vel conjugalis pudicitiae
superbiisse, sed humilibus consentiendo <note>(Rom.
XII, 16)</note> de dono Dei cum tremore exsultasse, nec invidisse
cuiquam paris excellentiam sanctitatis et castitatis;
sed humana laude postposita, quae tanto major
deferri solet, quanto est bonum rarius quod exigit
laudem, optasse potius ut earum amplior numerus esset,
quam ut ipsae in paucitate amplius eminerent:
nec istae, quae tales sunt, si earum quoque aliquas
barbarica libido compressit, permissum hoc esse causentur;
nec ideo credant Deum ista negligere, quia
permittit quod nemo impune committit. Quaedam enim
veluti pondera malarum cupiditatum, et per occultum
praesens divinum judicium relaxantur, et manifesto
ultimo reservantur. Fortassis autem istae, quae bene
sibi sunt consciae non se ex isto castitatis bono cor
inflatum extulisse, et tamen vim hostilem in carne
perpessae sunt, habebant aliquid latentis infirmitatis,
quae posset in superbiae fastum, si hanc humilitatem
in vastatione illa evasissent, extolli. Sicut ergo quidam
morte rapti sunt, ne malitia mutaret intellectum
eorum <note>(Sap. IV, 11)</note>; ita quiddam ab istis vi raptum
est, ne prosperitas mutaret modestiam earum. Utrisque
igitur, quae de carne sua, quod turpem nullius
esset perpessa contactum, vel jam superbiebant, vel
superbire, si nec hostium violentia contrectata esset,
forsitan poterant; non ablata est castitas, sed humilitas
persuasa: illarum tumori succursum est immanenti,
istarum occursum est imminenti.
<pb n="0042"/>
</p>
          </div3>
<div3>
            <head>2. </head>
            <p>
Quanquam et illud non sit tacendum, quod quibusdam,
quae ista perpessae sunt, potuit videri continentiae
bonum in bonis corporalibus deputandum, et
tunc manere, si nullius libidine corpus attrectaretur;
non autem esse positum in solo adjuto divinitus robore
voluntatis, ut sit sanctum et corpus et spiritus;
nec tale bonum esse, quod invito animo non possit
auferri: qui error eis fortasse sublatus est. Cum enim
cogitant qua conscientia Deo servierint, et fide inconcussa
non de illo sentiunt quod ita sibi servientes
eumque ita invocantes deserere ullo modo potuerit;
quantumque illi castitas placeat, dubitare non possunt:
vident esse consequens, nequaquam illum
fuisse permissurum ut haec acciderent sanctis suis, si
eo modo perire posset sanctitas, quam contulit eis et
diligit in eis.</p>
          </div3> </div2> 

<div2>
          <head>CAPUT XXIX.-- <hi>Quid familia Christi respondere debeat infidelibus, cum exprobrant quod eam a furore hostium non liberaverit Christus.</hi> </head>
<p>Habet itaque omnis familia summi et veri Dei consolationem
suam, non fallacem, nec in spe rerum nutantium
vel labentium constitutam; vitamque etiam
ipsam temporalem minime poenitendam, in qua eruditur
ad aeternam, bonisque terrenis tanquam peregrina
utitur, nec capitur, malis autem aut probatur,
aut emendatur. Illi vero qui probationi ejus insultant,
eique dicunt, cum forte in aliqua temporalia mala
devenerit, <hi>Ubi est Deus tuus <note>(Psal. XLI, 4)</note>
            </hi>? ipsi dicant,
ubi sint dii eorum, cum talia patiuntur, pro
quibus evitandis eos vel colunt, vel colendos esse
contendunt. Nam ista respondet: Deus meus ubique
praesens est, ubique totus, nusquam inclusus, qui
possit adesse secretus, abesse non motus: ille cum
me adversis rebus exagitat, aut merita examinat, aut
peccata castigat, mercedemque mihi aeternam pro toleratis
pie malis temporalibus servat: vos autem qui
estis, cum quibus loqui dignum sit saltem de diis vestris,
quanto minus de Deo meo, qui terribilis est super
omnes deos; quoniam dii gentium daemonia, Dominus
autem coelos fecit <note>(Psal. XCV, 4, 5)</note>?</p>
</div2>

<div2>
          <head>CAPUT XXX.-- <hi>Quam pudendis prosperitatibus affluere velint qui de christianis temporibus conqueruntur.</hi> </head>
<p>Si Nasica ille Scipio vester quondam pontifex viveret,
quem sub terrore belli Punici in suscipiendis
Phrygiis sacris, cum vir optimus quaereretur, universus
senatus elegit, cujus os fortasse non auderetis
<pb n="0043"/>
aspicere, ipse vos ab hac impudentia cohiberet.
Cur enim afflicti rebus adversis de temporibus querimini
christianis, nisi quia vestram luxuriam cupitis
habere securam, et perditissimis moribus remota
omni molestiarum asperitate diffluere? Neque enim
propterea cupitis habere pacem et omni genere copiarum
abundare, ut his bonis honeste utamini, hoc
est modeste, sobrie, temperanter, pie; sed ut infinita
varietas voluptatum insanis effusionibus exquiratur,
secundisque rebus ea mala oriantur in moribus,
quae saevientibus pejora sint hostibus. At ille Scipio
pontifex maximus vester, ille judicio totius senatus vir
optimus, istam vobis metuens calamitatem, nolebat
aemulam tunc imperii Romani Carthaginem dirui, et
decernenti ut dirueretur, contradicebat Catoni, timens
infirmis animis hostem, securitatem; et tanquam
pupillis civibus idoneum tutorem, necessarium
videns esse terrorem. Nec eum sententia fefellit: re
ipsa probatum est, quam verum diceret. Deleta quippe
Carthagine, magno scilicet terrore Romanae reipublicae
depulso et exstincto, tanta de rebus prosperis
orta mala continuo subsecuta sunt, ut corrupta disruptaque
concordia prius saevis cruentisque seditionibus,
deinde mox malarum connexione causarum,
bellis etiam civilibus tantae strages ederentur, tantus
sanguis effunderetur, tanta cupiditate proscriptionum
ac rapinarum ferveret immanitas, ut Romani illi qui
vita integriore mala metuebant ab hostibus, perdita
integritate vitae crudeliora paterentur a civibus:
eaque ipsa libido dominandi, quae inter alia vitia generis
humani meracior inerat universo populo Romano,
posteaquam in paucis potentioribus vicit, obtritos
fatigatosque caeteros etiam jugo servitutis oppressit.</p>
</div2>

<div2>
          <head>CAPUT XXXI.-- <hi>Quibus vitiorum gradibus aucta sit in Romanis cupido regnandi.</hi> </head>
<p>Nam quando illa quiesceret in superbissimis mentibus,
donec continuatis honoribus ad potestatem regiam
perveniret? Honorum porro continuandorum
facultas non esset, nisi ambitio praevaleret. Minime
autem praevaleret ambitio, nisi in populo avaritia
luxuriaque corrupto. Avarus vero luxuriosusque populus
<pb n="0044"/>
secundis rebus effectus est, quas Nasica ille
providentissime cavendas esse censebat, quando civitatem
hostium maximam, fortissimam, opulentissimam
nolebat auferri; ut timore libido premeretur,
libido pressa non luxuriaretur, luxuriaque cohibita
nec avaritia grassaretur: quibus vitiis obseratis, civitati
utilis virtus floreret et cresceret, eique virtuti
libertas congrua permaneret. Hinc etiam erat, et ex
hac providentissima patriae charitate veniebat, quod
idem ipse vester pontifex maximus, a senatu temporis
illius (quod saepe dicendum est) electus sine ulla sententiarum
discrepantia vir optimus, caveam theatri
 senatum construere molientem, ab hac dispositione
et cupiditate compescuit; persuasitque oratione
gravissima, ne Graecam luxuriam virilibus patriae
moribus paterentur obrepere, et ad virtutem labefactandam
enervandamque Romanam peregrinae consentire
nequitiae: tantumque auctoritate valuit, ut
ejus verbis commota senatoria providentia, etiam
subsellia, quibus ad horam congestis in ludorum spectaculo
jam uti civitas coeperat, deinceps prohiberet
apponi. Quanto studio iste ab urbe Roma ludos
ipsos scenicos abstulisset, si auctoritati eorum, quos
deos putabat, resistere auderet; quos esse noxios
daemones non intelligebat, aut si intelligebat, placandos
etiam ipse potius quam contemnendos existimabat.
Nondum enim fuerat declarata Gentibus superna
doctrina, quae fide cor mundans, ad coelestia
vel supercoelestia capessenda, humili pietate humanum
mutaret affectum, et a dominatu superborum
daemonum liberaret.</p>
</div2>

<div2>
          <head>CAPUT XXXII.-- <hi>De scenicorum institutione ludorum.</hi> </head>
<p>Verumtamen scitote, qui ista nescitis; et qui vos
scrire dissimulatis, advertite, qui adversus liberatorem
a talibus dominis murmuratis: ludi scenici,
spectacula turpitudinum et licentia vanitatum, non
hominum vitiis, sed deorum vestrorum jussis Romae
instituti sunt. Tolerabilius divinos honores deferretis
illi Scipioni, quam deos ejusmodi coleretis: neque
enim erant illi dii suo pontifice meliores. Ecce attendite,
si mens tamdiu potatis erroribus ebria, vos aliquid
sanum considerare permittit. Dii propter sedandam
corporum pestilentiam ludos sibi scenicos exhiberi
jubebant; pontifex autem propter animorum
cavendam pestilentiam, ipsam scenam construi prohibebat.
Si aliqua luce mentis animum corpori praeponitis,
eligite quem colatis. Neque enim et illa corporum
pestilentia ideo conquievit, quia populo bellicoso
et solis antea ludis circensibus assueto ludorum
<pb n="0045"/>
scenicorum delicata subintravit insania: sed astutia
spirituum nefandorum praevidens illam pestilentiam
jam fine debito cessaturam, aliam longe graviorem,
qua plurimum gaudet, ex hac occasione non
corporibus, sed moribus curavit immittere; quae animos
miserorum tantis obcaecavit tenebris, tanta deformitate
foedavit, ut etiam modo (quod incredibile
forsitan erit, si a nostris posteris audietur), Romana
urbe vastata, quos pestilentia ista possedit, atque
inde fugientes Carthaginem pervenire potuerunt, in
theatris quotidie certatim pro histrionibus insanirent.</p>
</div2>

<div2>
          <head>CAPUT XXXIII.-- <hi>De vitiis Romanorum, quos patriae non correxit eversio.</hi> </head>
<p>O mentes amentes! quis est hic tantus, non error,
sed furor, ut exitium vestrum (sicut audivimus) plangentibus
orientalibus populis, et maximis civitatibus
in remotissimis terris publicum luctum moeroremque
ducentibus, vos theatra quaereretis, intraretis, impleretis,
et multo insaniora, quam fuerant antea,
faceretis? Hanc animorum labem ac pestem hanc
probitatis et honestatis eversionem vobis Scipio ille
metuebat, quando construi theatra prohibebat, quando
rebus prosperis vos facile corrumpi atque everti
posse cernebat, quando vos ab hostili terrore securos
esse nolebat. Neque enim censebat ille felicem
esse rempublicam stantibus moenibus, ruentibus moribus.
Sed in vobis plus valuit quod daemones impii
seduxerunt, quam quod homines providi praecaverunt.
Hinc est quod mala quae facitis, vobis imputari
non vultis; mala vero quae patimini, christianis temporibus
imputatis. Neque enim in vestra securitate
pacatam rempublicam, sed luxuriam quaeritis impunitam,
qui depravati rebus prosperis, nec corrigi potuistis
adversis. Volebat vos ille Scipio terreri ab
hoste, ne in luxuriam flueretis; vos nec contriti ab
hoste luxuriam repressistis: perdidistis utilitatem
calamitatis, et miserrimi facti e s, et pessimi permansistis.</p>
</div2>

<div2>
          <head>CAPUT XXXIV.-- <hi>De clementia Dei, quae Urbis excidium temperavit.</hi> </head>
<p>Et tamen quod vivitis, Dei est; qui vobis parcendo
admonet, ut corrigamini poenitendo; qui vobis etiam
ingratis praestitit, ut vel sub nomine servorum ejus,
vel in locis martyrum ejus hostiles manus evaderetis,
[XXXIV.] Romulus et Remus asylum constituisse
perhibentur, quo quisquis confugeret, ab omni noxa
liber esset, augere quaerentes creandae multitudinem
civitatis. Mirandum in honorem Christi praecessit
exemplum. Hoc constituerunt eversores Urbis, quod
constituerant antea conditores. Quid autem magnum,
si hoc fecerunt illi, ut civium suorum numerus suppleretur,
quod fecerunt isti, ut suorum hostium numerositas
servaretur?</p>
</div2>

<div2>
          <head>CAPUT XXXV.-- <hi>De latentibus inter impios Ecclesiae filiis, et de falsis intra Ecclesiam christianis.</hi> </head>
<p>Haec et talia, si qua uberius et commodius potuerit,
<pb n="0046"/>
respondeat inimicis suis redempta familia Domini
Christi, et peregrina civitas regis Christi. [XXXV.]
Meminerit sane, in ipsis inimicis latere cives futuros,
ne infructuosum vel apud ipsos putet quod, donec
perveniat ad confessos, portat infensos sicut ex
illorum numero etiam Dei civitas habet secum,
quamdiu peregrinatur in mundo, connexos communione
Sacramentorum, nec secum futuros in aeterna
sorte sanctorum; qui partim in occulto, partim in
aperto sunt; qui etiam cum ipsis inimicis adversus
Deum, cujus sacramentum gerunt, murmurare non
dubitant, modo cum illis theatra, modo ecclesias nobiscum
replentes. De correctione autem quorumdam
etiam talium multo minus est desperandum, si apud
apertissimos adversarios praedestinati amici latitant,
adhuc ignoti etiam sibi. Perplexae quippe sunt istae
duae civitates in hoc saeculo, invicemque permixtae,
donec ultimo judicio dirimantur: de quarum exortu
et procursu et debitis finibus, quod dicendum arbitror,
quantum divinitus adjuvabor, expediam, propter
gloriam civitatis Dei, quae alienis a contrario
comparatis clarius eminebit.</p>
</div2>

<div2>
          <head>CAPUT XXXVI.-- <hi>De quibus causis sequenti disputatione sit disserendum.</hi> </head>
<p>Sed adhuc quaedam mihi dicenda sunt adversus
eos, qui Romanae reipublicae clades in religionem nostram
referunt, qua diis suis sacrificare prohibentur.
Commemoranda enim sunt quae et quanta
occurrere potuerint, vel satis esse videbuntur, mala
quae illa civitas pertulit, vel ad ejus imperium pertinentes
provinciae, antequam eorum sacrificia prohibita
fuissent: quae omnia procul dubio nobis tribuerent,
si jam vel illis clareret nostra religio, vel ita
eos a sacris sacrilegis prohiberet. Deinde monstrandum
est, quos eorum mores, et quam ob causam verus
Deus ad augendum imperium adjuvare dignatus
est, in cujus potestate sunt regna omnia; quamque
nihil eos adjuverint hi, quos deos putant, quin potius
quantum decipiendo et fallendo nocuerint. Postremo
adversus eos dicetur, qui manifestissimis documentis
confutati atque convicti conantur asserere,
non propter vitae praesentis utilitatem, sed propter
eam, quae post mortem futura est, colendos deos.
Quae, nisi fallor, quaestio multo erit operosior, et
sublimiore disputatione dignior; ut et contra philosophos
in ea disseratur, non quoslibet, sed qui
apud illos excellentissima gloria clari sunt, et nobiscum
multa sentiunt, scilicet de animae immortalitate,
et quod verus Deus mundum condiderit,
et de providentia ejus, qua universum, quod condidit,
<pb n="0047"/>
regit. Sed quoniam et ipsi in illis quae contra
nos sentiunt, refellendi sunt; deesse huic officio
non debemus: ut refutatis impiis contradictionibus
pro viribus, quas Deus impertiet, asseramus civitatem
<pb n="0048"/>
Dei, veramque pietatem, et Dei cultum, in
quo uno veraciter sempiterna beatitudo promittitur.
Hic itaque modus sit hujus voluminis, ut deinceps
disposita ab alio sumamus exordio.</p>
</div2>
      </div1>

<div1>
        <head> <hi>LIBER SECUNDUS.</hi> In quo disputatione instituta de malis quae ante Christum, vigente deorum falsorum cultu, perpessi sunt Romam, demonstratur primum eos morum malis et animi vitiis, quae mala vel sola vel maxima deputanda sunt, cumulatos procurantibus diis falsis, nedum liberatos fuisse.</head>
<div2>
          <head>CAPUT PRIMUM.-- <hi>De modo, qui necessitati disputationis adhibendus est.</hi> </head>
<pb n="0047"/>
          <p>Si rationi perspicuae veritatis infirmus humanae
consuetudinis sensus non auderet obsistere, sed doctrinae
salubri languorem suum tanquam medicinae
subderet, donec divino adjutorio fide pietatis impetrante
sanaretur; non multo sermone opus esset ad
convincendum quemlibet vanae opinationis errorem,
his qui recte sentiunt, et sensa verbis sufficientibus
explicant. Nunc vero quoniam ille est major et tetrior
 insipientium morbus animorum, quo irratio
nabiles motus suos, etiam post rationem plene redditam,
quanta homini ab homine debetur, sive nimia
caecitate, qua nec aperta cernuntur, sive obstinatissima
pervicacia, qua et ea quae cernuntur, non feruntur,
tanquam ipsam rationem veritatemque defendunt:
fit necessitas copiosius dicendi plerumque
res claras, velut eas non spectantibus intuendas, sed
quodammodo tangendas palpantibus et conniventibus
offeramus. Et tamen quis disceptandi finis erit
et loquendi modus, si respondendum esse respondentibus
semper existimemus? Nam qui vel non
possunt intelligere quod dicitur, vel tam duri sunt
adversitate mentis, ut, etiamsi intellexerint, non obediant;
respondent, ut scriptum est, et loquuntur iniquitatem <note>(Psal. XCIII, 4)</note>,
atque infatigabiliter vani
sunt. Quorum dicta contraria si toties velimus refellere,
quoties obnixa fronte statuerint non curare
quid dicant, dum quocumque modo nostris disputationibus
contradicant; quam sit infinitum, et aerumnosum,
et infructuosum, vides. Quamobrem nec te
ipsum, mi fili Marcelline, nec alios, quibus hic labor
noster in Christi charitate utiliter ac liberaliter servit,
tales meorum scriptorum velim judices, qui
responsionem semper desiderent, cum his quae leguntur,
audierint aliquid contradici; ne fiant similes
earum muliercularum, quas commemorat Apostolus, <hi>semper discentes, et ad veritatis scientiam nunquam
pervenientes 
 <note>(II Tim. III, 7)</note>
            </hi>.</p>
</div2>

<div2>
          <head>CAPUT II.-- <hi>De his quae primo volumine expedita sunt.</hi> </head>
<p>Superiore itaque libro, cum de civitate Dei dicere
<pb n="0048"/>
instituissem, unde hoc universum opus, illo adjuvante,
in manus sumptum est; occurrit mihi respondendum
 esse primitus eis qui haec bella, quibus
mundus iste conteritur, maximeque Romanae urbis
recentem a Barbaris vastationem christianae religioni
tribuunt, qua prohibentur nefandis sacrificiis
servire daemonibus: cum potius hoc deberent tribuere
Christo, quod propter ejus nomen, contra institutum
moremque bellorum, eis, quo confugerent, religiosa
et amplissima loca Barbari libera praebuerunt;
atque in multis famulatum deditum Christo non solum
verum, sed etiam timore confictum sic honoraverunt,
ut quod in eos belli jure fieri licuisset, illicitum
sibi esse judicarent. Inde incidit quaestio, cur
haec divina beneficia etiam ad impios ingratosque
pervenerint; et cur illa itidem dura, quae hostiliter
facta sunt, pios cum impiis pariter afflixerint. Quam
quaestionem per multa diffusam (in omnibus enim
quotidianis vel Dei muneribus vel hominum cladibus,
quorum utraque bene ac male viventibus permixte
atque indiscrete saepe accidunt, solet multos movere)
ut pro suscepti operis necessitate dissolverem,
aliquantum immoratus sum; maxime ad consolandas
sanctas feminas et pie castas, in quibus ab
hoste aliquid perpetratum est, quod intulit verecundiae
dolorem, etsi non abstulit pudicitiae firmitatem;
ne poeniteat eas vitae, quas non est unde possit poenitere
nequitiae. Deinde pauca dixi in eos qui Christianos
adversis illis rebus affectos, et praecipue pudorem
humiliatarum feminarum, quamvis castarum
atque sanctarum, protervitate impudentissima exagitant,
cum sint nequissimi et irreverentissimi, longe
ab eis ipsis Romanis degeneres, quorum praeclara
multa laudantur et litterarum memoria celebrantur,
imo illorum gloriae vehementer adversi. Romam
quippe partam veterum auctamque laboribus, foediorem
stantem fecerant quam ruentem: quandoquidem
in ruina ejus lapides et ligna, in istorum autem
<pb n="0049"/>
vita omnia, non murorum, sed morum munimenta
atque ornamenta ceciderunt; cum funestioribus eorum
corda cupiditatibus, quam ignibus tecta illius
urbis arderent. Quibus dictis, primum terminavi librum.
Deinceps itaque dicere institui, quae mala civitas
illa perpessa sit ab origine sua, sive apud se
ipsam, sive in provinciis sibi jam subditis: quae omnia
christianae religioni tribuerent, si jam tunc evangeli
ea doctrina adversus falsos et fallaces eorum
deos testificatione liberrima personaret.</p>
</div2>

<div2>
          <head>CAPUT III.-- <hi>De assumenda historia, qua ostendatur quae mala acciderint Romanis, cum deos colerent, antequam religio christiana obcresceret.</hi> </head>
<p>Memento autem, me ista commemorantem, adhuc
contra imperitos agere, ex quorum imperitia illud
quoque ortum est vulgare proverbium: Pluvia defit,
causa Christiani. Sunt namque qui eorum studiis
liberalibus instituti amant historiam, qua facillime
ista noverunt: sed ut nobis ineruditorum turbas
infestissimas reddant, se nosse dissimulant; atque
hoc apud vulgus confirmare nituntur, clades quibus
per certa intervalla locorum et temporum genus humanum
oportet affligi, causa accidere nominis christiani,
quod contra deos suos ingenti fama et praeclarissima
celebritate per cuncta diffunditur. Recolant
ergo nobiscum, antequam Christus venisset in
carne, antequam ejus nomen ea, cui frustra invident,
gloria populis innotesceret, quibus calamitatibus
res Romanae multipliciter varieque contritae sint;
et in his defendant, si possunt, deos suos, si propterea
coluntur, ne ista mala patiantur cultores eorum,
quorum si quid nunc passi fuerint, nobis imputandum
esse contendunt. Cur enim ea quae dicturus
sum, permiserunt accidere cultoribus suis, antequam
eos declaratum Christi nomen offenderet, eorumque
sacrificia prohiberet?</p>
</div2>

<div2>
          <head>CAPUT IV.-- <hi>Quod cultores deorum nulla unquam a diis suis praecepta probitatis acceperint, et in sacris eorum turpia quaeque celebraverint.</hi> </head>
<p>Primo ipsos mores ne pessimos haberent, quare
dii eorum curare noluerunt? Deus enim verus eos,
a quibus non colebatur, merito neglexit; dii autem
illi, a quorum cultu se prohiberi homines ingratissimi
conqueruntur, cultores suos ad bene vivendum
quare nullis legibus adjuverunt? Utique dignum erat
ut quomodo isti illorum sacra, ita illi istorum facta
<pb n="0050"/>
curarent. Sed respondetur, quod voluntate propria
quisque malus est. Quis hoc negaverit? Verumtamen
pertinebat ad consultores deos, vitae bonae praecepta
non occultare populis cultoribus suis, sed clara praedicatione
praebere; per vates etiam convenire, atque
arguere peccantes; palam minari poenas male agentibus,
praemia recte viventibus polliceri. Quid unquam
tale in deorum illorum templis prompta et eminenti
voce concrepuit? Veniebamus etiam nos aliquando
adolescentes ad spectacula ludibriaque sacrilegiorum
; spectabamus arreptitios, audiebamus symphoniacos;
ludis turpissimis, qui diis deabusque exhibebantur,
oblectabamur, Coelesti virgini, et
Berecynthiae matri omnium: ante cujus lecticam die
solemni lavationis ejus, talia per publicum cantitabantur
a nequissimis scenicis, qualia, non dico matrem
deorum, sed matrem qualiumcumque senatorum
vel quorumlibet honestorum virorum, imo vero
qualia nec matrem ipsorum scenicorum deceret audire.
Habet enim quiddam erga parentes humana
verecundia, quod nec ipsa nequitia possit auferre.
Illam proinde turpitudinem obscenorum dictorum
atque factorum, scenicos ipsos domi suae proludendi
causa coram matribus suis agere puderet, quam per
publicum agebant, coram deûm matre, spectante et
audiente utriusque sexus frequentissima multitudine.
Quae si illecta curiositate adesse potuit circumfusa,
saltem offensa castitate debuit abire confusa.
Quae sunt sacrilegia, si illa sunt sacra? aut quae inquinatio,
si illa lavatio? Et haec Fercula appellabantur,
quasi celebraretur convivium, quo velut suis
epulis immunda daemonia pascerentur. Quis enim
non sentiat cujusmodi spiritus talibus obscenitatibus
delectentur, nisi vel nesciens utrum omnino sint ulli
immundi spiritus deorum nomine decipientes, vel talem
agens vitam, in qua istos potius quam Deum verum
et optet propitios, et formidet iratos?</p>
</div2>

<div2>
          <head>CAPUT V.-- <hi>De obscenitalibus, quibus Mater deûm a cultoribus suis honorabatur.</hi> </head>
<p>Nequaquam istos, qui flagitiosissimae consuetudinis
vitiis oblectari magis quam obluctari student, sed
illum ipsum Nasicam Scipionem, qui vir optimus a
senatu electus est, cujus manibus ejusdem daemonis
simulacrum susceptum est, in Urbemque pervectum,
<pb n="0051"/>
habere de hac re judicem vellem. Diceret nobis,
utrum matrem suam tam optime de republica vellet
mereri, ut ei divini honores decernerentur: sicut
et Graecos et Romanos aliasque gentes constat quibusdam
decrevisse mortalibus, quorum erga se beneficia
magnipenderant, eosque immortales factos,
atque in deorum numerum receptos esse crediderant.
Profecto ille tantam felicitatem suae matri,
si fieri posset, optaret. Porro si ab illo deinde quaereremus,
utrum inter ejus divinos honores vellet illa
turpia celebrari; nonne se malle clamaret, ut sua
mater sine ullo sensu mortua jaceret, quam ad hoc
dea viveret, ut illa libenter audiret? Absit ut senator
populi Romani ea mente praeditus, qua theatrum
aedificari in urbe fortium virorum prohibuit, sic vellet
coli matrem suam, ut talibus dea sacris propitiaretur,
qualibus matrona verbis offenderetur. Nec
ullo modo crederet verecundiam laudabilis feminae
ita in contrarium divinitate mutari, ut honoribus
eam talibus advocarent cultores sui, qualibus conviciis
in quempiam jaculatis, cum inter homines viveret,
nisi aures clauderet seseque subtraheret, erubescerent
pro illa et propinqui, et maritus, et liberi.
Proinde talis mater deûm, qualem habere matrem
puderet quemlibet etiam pessimum virum, Romanas
occupatura mentes quaesivit optimum virum, non
quem monendo et adjuvando faceret, sed quem fallendo
deciperet, ei similis de qua scriptum est, <hi>Mulier
autem virorum pretiosas animas captat <note>(Prov. VI,
26)</note>
            </hi>: ut ille magnae indolis animus hoc velut divino
testimonio sublimatus, et vere se optimum existimans,
veram pietatem religionemque non quaereret,
sine qua omne quamvis laudabile ingenium superbia
vanescit et decidit. Quomodo igitur nisi insidiose
quaereret dea illa optimum virum, cum talia
quaerat in suis sacris, qualia viri optimi abhorrent
suis adhiberi conviviis?</p>
</div2>

<div2>
          <head>CAPUT VI.-- <hi>Deos Paganorum nunquam bene vivendi sanxisse doctrinam.</hi> </head>
<p>Hinc est quod de vita et moribus civitatum atque
populorum, a quibus colebantur illa numina, non
curarunt, ut tam horrendis et detestabilibus malis,
non in agro et vitibus, non in domo atque pecunia,
non denique in ipso corpore, quod menti subditur,
sed in ipsa mente, in ipso rectore carnis animo, eos
impleri ac pessimos fieri sine ulla sua terribili prohibitione
permitterent. Aut si prohibebant, hoc ostendatur
potius, hoc probetur. Nec nobis nescio quos
susurros paucissimorum auribus anhelatos et arcana
velut religione traditos jactent, quibus vitae probitas
castitasque discatur: sed demonstrentur vel commemorentur
loca talibus aliquando conventiculis consecrata;
non ubi ludi agerentur obscenis vocibus et motibus
histrionum, nec ubi Fugalia celebrarentur
<pb n="0052"/>
effusa omni licentia turpitudinum (et vere Fugalia,
sed pudoris et honestatis); sed ubi populi audirent
quid dii praeciperent de cohibenda avaritia, ambitione
frangenda, luxuria refrenanda; ubi discerent miseri,
quod discendum Persius increpavit, dicens:
<l>Disciteque, o miseri, et causas agnoscite rerum,</l>
<l>Quid sumus, aut quidnam victuri gignimur; ordo</l>
<l>Quis datus, aut metae qua mollis flexus, et unde;</l>
<l>Quis modus argenti, quid fas optare, quid asper</l>
<l>Utile nummus habet; patriae charisque propinquis</l>
<l>Quantum elargiri deceat; quem te Deus esse</l>
<l>Jussit, et humana qua parte locatus es in re.</l>  <note>(Satira 3, vers. 66-72.)</note> 
Dicatur in quibus locis haec docentium deorum solebant
praecepta recitari, et a cultoribus eorum populis
frequenter audiri, sicut nos ostendimus ad hoc ecclesias
institutas, quaquaversum religio christiana diffunditur.</p>
</div2>

<div2>
          <head>CAPUT VII.-- <hi>Inutilia esse inventa philosophica sine auctoritate divina, ubi quemquam ad vitia pronam magis movet quod dii fecerint, quam quod homines disputarint.</hi> </head>
<p>An forte nobis philosophorum scholas disputationesque
memorabunt? Primo haec non Romana, sed
Graeca sunt; aut si propterea jam Romana, quia et
Graecia facta est Romana provincia; non deorum praecepta
sunt, sed hominum inventa, qui utcumque conati
sunt ingeniis acutissimis praediti ratiocinando
vestigare, quid in rerum natura latitaret, quid in moribus
appetendum esset atque fugiendum, quid in ipsis
ratiocinandi regulis certa connexione traheretur, aut
quid non esset consequens, vel etiam repugnaret. Et
quidam eorum quaedam magna, quantum divinitus
adjuti sunt, invenerunt; quantum autem humanitus
impediti sunt, erraverunt: maxime cum eorum superbiae
juste providentia divina resisteret, ut viam pietatis
ab humilitate in superna surgentem, etiam istorum
comparatione monstraret: unde postea nobis erit in
Dei veri Domini voluntate disquirendi ac disserendi
locus. Verumtamen si philosophi aliquid invenerunt,
quod agendae bonae vitae beataeque adipiscendae satis
esse possit; quanto justius talibus divini honores decernerentur?
Quanto melius et honestius in Platonis
templo libri ejus legerentur, quam in templis daemonum
Galli absciderentur, molles consecrarentur,
insani secarentur, et quidquid aliud vel crudele, vel
turpe, vel turpiter crudele, vel crudeliter turpe in sacris
talium deorum celebrari solet? Quanto satius erat, ad
<pb n="0053"/>
erudiendum justitiam juventutem, publice recitari leges
deorum, quam laudari inaniter leges atque instituta
majorum? Omnes enim cultores talium deorum,
mox ut eos libido perpulerit,  « ferventi »  ut ait Persius,
 « tincta veneno, »  <note>(Satira 3, vers. 37)</note> magis
intuentur quid Jupiter fecerit, quam quid docuerit
Plato, vel censuerit Cato. Hinc apud Terentium flagitiosus
adolescens spectat
<l>Tabulam quamdam pictam in pariete, ubi inerat pictura haec, Jovem</l>
<l>Quo pacto Danaae misisse aiunt in gremium quondam imbrem aurem:</l>
atque ab hac tanta auctoritate adhibet patrocinum turpitudini
suae, cum in ea se jactat imitari deum.
<l processing="manual">At quem deum?</l> <l>(inquit) Qui templa coeli summo sonitu concutit.</l>  
<l processing="manual">Ego homuncio hoc non facerem?</l> <l>Ego vero illud feci, ac libens.</l>   <note>(Terent. Eunuch. act. 3, sc. 5, vers. 36, 37, et 42, 43.)</note>
          </p>
</div2>

<div2>
          <head>CAPUT VIII.-- <hi>De ludis scenicis, in quibus dii non offenduntur editione suarum turpitudinum, sed placantur.</hi> </head>
<p>At enim non traduntur ista sacris deorum, sed fabulis
poetarum. Nolo dicere illa mystica quam ista
theatrica esse turpiora: hoc dico, quod negantes convincit
historia, eosdem illos ludos, in quibus regnant
figmenta poetarum, non per imperitum obsequium sacris
deorum suorum intulisse Romanos; sed ipsos
deos, ut sibi solemniter, ederentur et honori suo consecrarentur,
acerbe imperando, et quodammodo extorquendo
fecisse: quod in primo libro <note>(Cap. 32)</note> 
brevi commemoratione perstrinxi. Nam ingravescente
pestilentia, ludi scenici auctoritate pontificum Romae
primitus instituti sunt. Quis igitur in agenda vita non
ea sibi potius sectanda arbitretur, quae actitantur ludis
auctoritate divina institutis, quam ea quae scriptitantur
legibus humano consilio promulgatis? Adulterum
Jovem si poetae fallaciter prodiderunt, dii utique
casti, quia tantum nefas per humanos ludos confictum
est, non quia neglectum, irasci ac vindicare debuerunt.
Et haec sunt scenicorum tolerabiliora ludorum,
comoediae scilicet et tragoediae, hoc est fabulae
poetarum agendae in spectaculis, multa rerum turpitudine,
sed nulla saltem, sicut alia multa, verborum
obscenitate compositae: quas etiam inter studia, quae
honesta ac liberalia vocantur, pueri legere et discere
coguntur a senibus.</p>
</div2>

<div2>
          <head>CAPUT IX.-- <hi>Quid Romani veteres de cohibenda poetica licentia senserint, quam Graeci deorum secuti judicium, liberam esse voluerunt.</hi> </head>
<p>Quid autem hinc senserint Romani veteres, Cicero
testatur in libris quos de Republica scripsit, ubi
Scipio disputans ait:  « Nunquam comoediae, nisi
<pb n="0054"/>
consuetudo vitae pateretur, probare sua theatris flagitia
potuissent. »  Et Graeci quidem antiquiores
vitiosae suae opinionis quamdam convenientiam servaverunt,
apud quos fuit etiam lege concessum, ut
quod vellet comoedia, de quo vellet, nominatim diceret.
Itaque, sicut in eisdem libris loquitur Africanus,
 « Quem illa non attigit? vel potius quem non vexavit?
cui pepercit? Esto, populares homines improbos,
in republica seditiosos, Cleonem, Cleophontem,
Hyperbolum laesit. Patiamur, inquit, etsi
ejusmodi cives a censore melius est quam a poeta
notari: sed Periclem, cum jam suae civitati
maxima auctoritate plurimos annos domi et belli
praefuisset, violari versibus; et eos agi in scena, non
plus decuit, quam si Plautus, inquit, noster voluisset,
aut Naevius Publio et Cneo Scipioni
aut Caecilius Marco Catoni maledicere. » 
Deinde paulo post:  « Nostrae, »  inquit,  « contra duodecim
Tabulae cum perpaucas res capite sanxissent,
in his hanc quoque sanciendam putaverunt, si quis
occentavisset, sive carmen condidisset, quod
infamiam faceret flagitiumve alteri. Praeclare. Judiciis
enim magistratuum, disceptationibus legitimis
propositam vitam, non poetarum ingeniis habere
debemus; nec probrum audire, nisi ea lege ut respondere
liceat, et judicio defendere. »  Haec ex Ciceronis
quarto de Republica libro ad verbum excerpenda
arbitratus sum, nonnullis, propter faciliorem
intellectum, vel praetermissis, vel paululum commutatis.
Multum enim ad rem pertinent, quam molior
<pb n="0055"/>
explicare, si potero. Dicit deinde alia, et sic concludit
hunc locum, ut ostendat veteribus displicuisse Romanis,
vel laudari quemquam in scena vivum hominem,
vel vituperari. Sed, ut dixi, hoc Graeci quanquam inverecundius,
tamen convenientius licere voluerunt,
cum viderent diis suis accepta et grata esse opprobria,
non tantum hominum, verum et ipsorum
deorum in scenicis fabulis; sive a poetis essent illa
conficta, sive flagitia eorum vera commemorarentur
et agerentur in theatris, atque ab eorum cultoribus
utinam solo risu, ac non etiam imitatione digna viderentur.
Nimis enim superbum fuit, famae parcere
principum civitatis et civium, ubi suae famae parci
numina noluerunt.</p>
</div2>

<div2>
          <head>CAPUT X.-- <hi>Qua nocendi arte daemones velint vel falsa de se crimina, vel vera narrari.</hi> </head>
<p>Nam quod affertur pro defensione, non illa vera in
deos dici, sed falsa atque conficta, idipsum est scelestius,
si pietatem consulas religionis; si autem malitiam
daemonum cogites, quid astutius ad decipiendum
atque callidius? Cum enim probrum jacitur in
principem patriae bonum atque utilem, nonne tanto
est indignius, quanto a veritate remotius, et a vita
illius alienius? Quae igitur supplicia sufficiunt, cum
Deo fit ista tam nefaria, tam insignis injuria? [X.] Sed
maligni spiritus, quos isti deos putant, etiam flagitia
quae non admiserunt, de se dici volunt, dum tamen
humanas mentes his opinionibus velut retibus inducant,
et ad praedestinatum supplicium secum trahant:
sive homines ista commiserint, quos deos haberi
gaudent qui humanis erroribus gaudent, pro quibus
se etiam colendos mille nocendi fallendique artibus
interponunt; sive etiam non ullorum hominum illa
crimina vera sint, quae tamen de numinibus fingi libenter
accipiunt fallacissimi spiritus, ut ad scelesta
ac turpia perpetranda, velut ab ipso coelo traduci in
terras satis idonea videatur auctoritas. Cum igitur
Graeci talium numinum servos se esse sentirent, inter
tot et tanta eorum theatrica opprobria parcendum sibi
a poetis nullo modo putaverunt, vel diis suis etiam
sic consimilari appetentes, vel metuentes ne honestiorem
famam ipsi requirendo, et eis se hoc modo
praeferendo, illos ad iracundiam provocarent.</p>
</div2>

<div2>
          <head>CAPUT XI.-- <hi>De scenicis apud Graecos in reipublicae administrationem receptis, eo quod placatores deorum injuste ab hominibus spernerentur.</hi> </head>
<p>Ad hanc convenientiam pertinet, quod etiam scenicos
actores earumdem fabularum non parvo civitatis
honore dignos existimarunt. Siquidem, quod in eo
quoque de Republica libro commemoratur, et Aeschines
Atheniensis, vir eloquentissimus, cum adolescens
tragoedias actitavisset, rempublicam capessivit
<pb n="0056"/>
; et Aristodemum, tragicum item actorem,
maximis de rebus pacis ac belli legatum ad Philippum
Athenienses saepe miserunt. Non enim consentaneum
putabatur, cum easdem artes eosdemque scenicos ludos
etiam diis suis acceptos viderent, illos, per quos
agerentur, infamium loco ac numero deputare. [XI.]
Haec Graeci turpiter quidem, sed sane diis suis omnino
congruenter, qui nec vitam civium lacerandam
linguis poetarum et histrionum subtrahere ausi sunt,
a quibus cernebant deorum vitam eisdem ipsis diis
volentibus et libentibus carpi; et ipsos homines, per
quos ista in theatris agebantur, quae numinibus, quibus
subditi erant, grata esse cognoverant, non solum
minime spernendos in civitate, verum etiam maxime
honorandos putarunt. Quid enim causae reperire possent,
cur sacerdotes honorarent, quia per eos victimas
diis acceptabiles offerebant; et scenicos probrosos
haberent, per quos illam voluptatem sive honorem
diis exhiberi, petentibus, et, nisi fieret, irascentibus,
eorum admonitione didicerant? Cum praesertim. Labeo,
quem hujuscemodi rerum peritissimum praedicant,
numina bona a numinibus malis ista etiam
cultus diversitate distinguat, ut malos deos propitiari
caedibus et tristibus supplicationibus asserat; bonos
autem obsequiis laetis atque jucundis: qualia sunt, ut
ipse ait, ludi, convivia, lectisternia. Quod totum
quale sit, postea, si Deus juverit, diligentius disseremus.
Nunc ad rem praesentem quod attinet, sive omnibus
omnia tanquam bonis permixte tribuantur (neque
enim esse decet deos malos, cum potius isti,
quia immundi sunt spiritus, omnes sint mali), sive
certa discretione, sicut Labeoni visum est, illis illa,
istis ista distribuantur obsequia: competentissime
Graeci utrosque honore dignos ducunt, et sacerdotes,
per quos victimae ministrantur, et scenicos, per
quos ludi exhibentur; ne vel omnibus diis suis, si et
ludi omnibus grati sunt, vel, quod est indignius, his
quos bonos putant, si ludi ab eis solis amantur, facere
convincantur injuriam.</p>
</div2>

<div2>
          <head>CAPUT XII.-- <hi>Quod Romani auferendo libertatem poetis in homines, quam dederunt in deos, melius de se, quam de diis suis senserint.</hi> </head>
<p>At Romani, sicut in illa de republica disputatione
Scipio gloriatur, probris et injuriis poetarum subjectam
vitam famamque habere noluerunt, capite etiam
plectendum sancientes, tale carmen condere si quis
auderet. Quod erga se quidem satis honeste constituerunt,
sed erga deos suos superbe et irreligiose:
quos cum scirent non solum patienter, verum etiam
<pb n="0057"/>
libenter poetarum probris maledictisque lacerari; se
potius quam illos hujuscemodi injuriis indignos esse
duxerunt, seque ab eis etiam lege munierunt, illorum
autem ista etiam sacris solemnitatibus miscuerunt.
Itane tandem, Scipio, laudas hanc poetis Romanis
negatam esse licentiam, ut cuiquam opprobrium infligerent
Romanorum, cum videas eos nulli deorum
pepercisse vestrorum? Itane pluris tibi habenda visa
est existimatio curiae vestrae quam Capitolii, imo
Romae unius quam coeli totius; ut linguam maledicam
in cives tuos exercere poetae etiam lege prohiberentur,
et in deos tuos securi tanta convicia, nullo senatore,
nullo censore, nullo principe, nullo pontifice
prohibente, jacularentur? Indignum videlicet fuit, ut
Plautus, aut Naevius Publio et Cneo Scipioni, aut
Caecilius M. Catoni malediceret; et dignum fuit, ut
Terentius vester flagitio Jovis optimi maximi adolescentium
nequitiam concitaret?</p>
</div2>

<div2>
          <head>CAPUT XIII.-- <hi>Debuisse intelligere Romanos, quod dii eorum, qui se turpibus ludis coli expetebant, indigni essent honore divino.</hi> </head>
<p>Sed responderet mihi fortasse, si viveret: Quomodo
nos ista impunita esse nollemus, quae ipsi dii sacra
esse voluerunt, cum ludos scenicos, ubi talia celebrantur,
dictitantur, actitantur, et Romanis moribus
invexerunt, et suis honoribus dicari exhiberique jusserunt?
Cur ergo non hinc magis ipsi intellecti sunt
non esse dii veri, nec omnino digni quibus divinos
honores deferret illa respublica? Quos enim coli minime
deceret, minimeque oporteret, si ludos expeterent
agendos conviciis Romanorum; quomodo, quaeso,
colendi putati sunt, quomodo non detestandi
spiritus intellecti, qui cupiditate fallendi inter suos
honores sua celebrari crimina poposcerunt? Itemque
Romani, quamvis jam superstitione noxia premerentur,
ut illos deos colerent, quos videbant sibi voluisse
scenicas turpitudines consecrari, suae tamen dignitatis
memores ac pudoris, actores talium fabularum
nequaquam honoraverunt more Graecorum, sed sicut
apud Ciceronem idem Scipio loquitur, <hi>Cum artem ludicram
scenamque totam probro ducerent</hi>, <hi>genus id
hominum non modo honore civium reliquorum carere,
sed etiam tribu moveri notatione censoria voluerunt.</hi>  
Praeclara sane, et Romanis laudibus annumeranda
prudentia: sed vellem se ipsa sequeretur, se imitaretur.
Ecce enim recte, quisquis civium Romanorum
esse scenicus elegisset, non solum ei nullus ad honorem
<pb n="0058"/>
dabatur locus, verum etiam censoris nota tribum
tenere propriam minime sinebatur. O animum civitatis
laudis avidum, germaneque Romanum! Sed
respondeatur mihi, qua consentanea ratione homines
scenici ab omni honore repelluntur, et ludi scenici
deorum honoribus admiscentur? Illas theatricas artes
diu virtus Romana non noverat: quae si ad oblectamentum
voluptatis humanae quaererentur, vitio morum
irreperent humanorum. Dii eas sibi exhiberi petiverunt:
quomodo ergo abjicitur scenicus, per quem
colitur Deus? et theatricae illius turpitudinis qua fronte
notatur actor, si adoratur exactor? In hac controversia
Graeci Romanique concertant. Graeci putant recte
se honorare homines scenicos, quia colunt ludorum
scenicorum flagitatores deos: Romani vero hominibus
scenicis nec plebeiam tribum, quanto minus senatoriam
curiam dehonestari sinunt? In hac disceptatione
hujuscemodi ratiocinatio summam quaestionis
absolvit. Proponunt Graeci: Si dii tales colendi sunt,
profecto etiam tales homines honorandi. Assumunt
Romani: Sed nullo modo tales homines honorandi
sunt. Concludunt Christiani: Nullo modo igitur dii
tales colendi sunt.</p>
</div2>

<div2>
          <head>CAPUT XIV.-- <hi>Meliorem fuisse Platonem, qui poetis locum in bene morata urbe non dederit, quam hos deos, qui se ludis scenicis voluerint honorari.</hi> </head>
<div3>
            <head>1.</head>
            <p>
 Deinde quaerimus, ipsi poetae, talium fabularum
compositores, qui duodecim Tabularum lege prohibentur
famam laedere civium, tam probrosa in deos
convicia jaculantes, cur non ut scenici habeantur
inhonesti. Qua ratione rectum est, ut poeticorum figmentorum
et ignominiosorum deorum infamentur
actores, honorentur auctores? an forte Graeco Platoni
potius palma danda est, qui cum ratione formaret,
qualis esse civitas debeat, tanquam adversarios veritatis,
poetas censuit urbe pellendos? Iste vero et
deorum injurias indigne tulit, et fucari corrumpique
figmentis animos civium noluit. Confer nunc Platonis
humanitatem a civibus decipiendis poetas urbe pellentem,
cum deorum divinitate honori suo ludos scenicos
expetente. Ille, ne talia vel scriberentur, etsi
non persuasit disputando, tamen suasit levitati lasciviaeque
Graecorum: isti, ut talia etiam agerentur, jubendo
extorserunt gravitati et modestiae Romanorum.
Nec tantum haec agi voluerunt, sed sibi dicari, sibi
sacrari, sibi solemniter exhiberi. Cui tandem honestius
divinos honores decerneret civitas? utrum Platoni
haec turpia et nefanda prohibenti; an daemonibus
hac hominum deceptione gaudentibus, quibus ille
vera persuadere non potuit?</p>
          </div3>
<div3>
            <head>2.</head>
            <p>
 Hunc Platonem Labeo inter semideos commemorandum
<pb n="0059"/>
putavit, sicut Herculem, sicut Romulum:
semideos autem heroibus anteponit, sed utrosque
inter numina collocat. Verumtamen istum, quem
appellat semideum, non heroibus tantum, sed etiam
diis ipsis praeferendum esse non dubito. Propinquant
autem Romanorum leges disputationibus Platonis,
quando ille cuncta poetica figmenta condemnat, isti
autem poetis adimunt saltem in homines maledicendi
licentiam; ille poetas ab urbis ipsius habitatione,
isti saltem actores poeticarum fabularum removent a
societate civitatis, et, si contra deos ludorum scenicorum
expetitores aliquid auderent, forte undique removerent.
Nequaquam igitur leges ad instituendos
bonos aut corrigendos malos mores, a diis suis possent
accipere seu sperare Romani, quos legibus suis
vincunt atque convincunt. Illi enim honori suo deposcunt
ludos scenicos, isti ab honoribus omnibus repellunt
homines scenicos: illi celebrari sibi jubent
figmentis poeticis opprobria deorum, isti ab opprobriis
hominum deterrent impudentiam poetarum. Semideus
autem ille Plato et talium deorum libidini
restitit, et ab indole Romanorum quid perficiendum
esset, ostendit; qui poetas ipsos vel pro arbitrio mentientes,
vel hominibus miseris quasi deorum facta
pessima imitanda proponentes, omnino in civitate bene
instituta vivere noluit. Nos quidem Platonem nec
deum, nec semideum perhibemus; nec ulli sancto angelo
summi Dei, nec veridico prophetae, nec apostolo
alicui, nec cuilibet Christi martyri, nec cuiquam christiano
homini comparamus; cujus nostrae sententiae
ratio, Deo prosperante, suo loco explicabitur: sed
eum tamen, quandoquidem ipsi volunt fuisse semideum,
praeferendum esse censemus, si non Romulo
et Herculi (quamvis istum nec fratrem occidisse, nec
aliquod perpetrasse flagitium quisquam historicorum
vel poetarum dixit aut finxit), certe vel Priapo,
vel alicui Cynocephalo, postremo vel Febri,
quae Romani numina partim peregrina receperunt,
partim sua propria sacraverunt. Quomodo igitur tanta
animi et morum mala bonis praeceptis et legibus vel
imminentia prohiberent, vel insita exstirpanda curarent
dii tales, qui etiam seminanda et augenda flagitia
curaverunt, talia vel sua vel quasi sua facta per
theatricas celebritates populis innotescere cupientes,
ut tanquam auctoritate divina, sua sponte nequissima
libido accenderetur humana: frustra hoc exclamante
Cicerone, qui cum de poetis ageret, <hi>Ad quos cum accessit</hi>,
inquit, <hi>clamor et approbatio populi, quasi magni
<pb n="0060"/>
cujusdam et sapientis magistri, quas illi obducunt
tenebras! quos invehunt metus! quas inflammant cupiditates</hi> 
!
</p>
          </div3>
        </div2>

<div2>
          <head>CAPUT XV.-- <hi>Quod Romani quosdam sibi deos non ratione, sed adulatione instituerint.</hi> </head>
<p>Quae autem illic eligendorum deorum etiam ipsorum
falsorum ratio, ac non potius adulatio est?
quando istum Platonem, quem semideum volunt,
tantis disputationibus laborantem ne animi malis,
quae praecipue cavenda sunt, mores corrumperentur
humani, nulla sacra aedicula dignum putarunt; et
Romulum suum diis multis praetulerunt, quamvis
et ipsum semideum potius quam deum velut secretior
eorum doctrina commendet. Nam etiam
flaminem illi instituerunt, quod sacerdotii genus adeo
in Romanis sacris testante apice excelluit, ut tres
solos flamines haberent tribus numinibus institutos.
Dialem Jovi, Martialem Marti, Quirinalem Romulo.
Nam benevolentia civium velut receptus in coelum, Quirinus
 est postea nominatus. Ac per hoc et Neptuno
et Plutoni, fratribus Jovis, et ipsi Saturno, patri
eorum, isto Romulus honore praelatus est, ut pro magno
sacerdotium, quod Jovi tribuerunt, hoc etiam huic
tribuerent, et Marti tanquam patri ejus, fortisan propter
ipsum.</p>
</div2>

<div2>
          <head>CAPUT XVI.-- <hi>Quod si diis ulla esset cura justitiae, ab eis Romani accipere debuerint praecepta vivendi potius, quam leges ab aliis hominibus mutuari.</hi> </head>
<p>Si autem a diis suis Romani vivendi leges accipere
potuissent, non aliquot annos post Romam conditam
ab Atheniensibus mutuarentur leges Solonis: quas
tamen non ut acceperunt tenuerunt, sed meliores et
emendatiores facere conati sunt. Quamvis Lycurgus
Lacedaemoniis leges ex Apollinis auctoritate se instituisse
confinxerit: quod prudenter Romani credere
noluerunt, propterea non inde acceperunt. Numa
Pompilius, qui Romulo successit in regnum,
quasdam leges, quae quidem regendae civitati nequaquam
sufficerent, condidisse fertur; qui eis multa
etiam sacra constituit: non tamen perhibetur easdem
leges a numinibus accepisse. Mala igitur animi, mala
vitae, mala morum, quae ita magna sunt, ut his doctissimi
eorum viri etiam stantibus urbibus respublicas
<pb n="0061"/>
perire confirment, dii eorum, ne suis cultoribus
acciderent, minime curarunt; imo vero ut augerentur,
sicut supra disputatum est, omni modo curaverunt.</p>
</div2>

<div2>
          <head>CAPUT XVII.-- <hi>De raptu Sabinarum, aliisque iniquitatibus, quae in civitate Romana etiam laudatis viguere temporibus.</hi> </head>
<p>An forte populo Romano propterea leges non sunt
a numinibus constitutae, quia, sicut Sallustius ait,
 « jus bonumque apud eos non legibus magis quam
natura valebat »  <note>(Sallust. de conjurat Catilinae, cap. 9)</note>?
Ex hoc jure ac bono credo raptas esse Sabinas.
Quid enim justius et melius, quam filias alienas
fraude spectaculi inductas, non a parentibus accipi,
sed vi, ut quisque poterat, auferri? Nam si inique
facerent Sabini negare postulatas, quanto fuit iniquius
rapere non datas? Justius autem bellum cum ea
gente geri potuit, quae filias suas ad matrimonium conregionalibus
et confinalibus suis negasset petitas,
quam cum ea quae repetebat ablatas. Illud ergo potius
fieret: ibi Mars filium suum pugnantem juvaret,
ut conjugiorum negatorum armis ulcisceretur injuriam,
et eo modo ad feminas quas voluerat, perveniret.
Aliquo enim fortasse jure belli, injuste negatas,
juste victor auferret; nullo autem jure pacis non datas
rapuit, et injustum bellum cum earum parentibus
juste succensentibus gessit. Hoc sane utilius feliciusque
successit, quod etsi ad memoriam fraudis illius
circensium spectaculum mansit, facinoris tamen
in illa civitate et imperio non placuit exemplum:
faciliusque Romani in hoc erraverunt, ut post illam
iniquitatem deum sibi Romulum consecrarent, quam
ut in feminis rapiendis factum ejus imitandum lege
ulla vel more permitterent. Ex hoc jure ac bono post
expulsum cum liberis suis regem Tarquinium, cujus
filius Lucretiam stupro violenter oppresserat, Junius
Brutus consul Lucium Tarquinium Collatinum,
maritum ejusdem Lucretiae, collegam suum, bonum
atque innocentem virum, propter nomen et propinquitatem
Tarquiniorum coegit magistratu se abdicare,
nec vivere in civitate permisit. Quod scelus favente
vel patiente populo fecit, a quo populo consulatum
idem Collatinus, sicut etiam ipse Brutus, acceperat.
Ex hoc jure ac bono Marcus Camillus, illius temporis
<pb n="0062"/>
vir egregius, qui veientes, gravissimos hostes
populi romani, post decennale bellum, quo Romanus
exercitus toties male pugnando graviter afflictus est,
jam ipsa Roma de salute dubitante atque trepidante,
facillime superavit, eorumque urbem opulentissimam
cepit, invidia obtrectatorum virtutis suae et insolentia
tribunorum plebis reus factus est, tamque ingratam
sensit quam liberaverat civitatem, ut de sua
damnatione certissimus in exsilium sponte discederet,
et decem millibus aeris absens etiam damnaretur;
mox iterum a Gallis vindex patriae futurus ingratae.
Multa commemorare jam piget foeda et injusta, quibus
agitabatur illa civitas, cum potentes plebem sibi
subdere conarentur, plebsque illis subdi recusaret;
et utriusque partis defensores magis studiis agerent
amore vincendi, quam aequam et bonum quidquam
cogitarent.</p>
</div2>

<div2>
          <head>CAPUT XVIII.-- <hi>Quae de moribus Romanorum, aut metu compressis, aut securitate resolutis, Sallustii prodat historia.</hi> </head>
<div3>
            <head>1.</head>
            <p>
 Itaque habebo modum, et ipsum Sallustium testem
potius adhibebo, qui cum in laude Romanorum
dixisset, unde nobis iste sermo ortus est,  « Jus
bonumque apud eos non legibus magis quam natura
valebat; »  praedicans illud tempus, quo expulsis regibus
incredibiliter civitas brevi aetatis spatio plurimum
crevit: idem tamen in primo Historiae suae libro
atque ipso ejus exordio fatetur, etiam tunc, cum ad
consules a regibus esset translata respublica, post
parvum intervallum, injurias validiorum, et ob
eas discessionem plebis a patribus, aliasque in Urbe
dissensiones fuisse. Nam cum optimis moribus et
maxima concordia populum Romanum inter secundum
et postremum bellum Carthaginense commemorasset
egisse, causamque hujus boni, non amorem
justitiae, sed stante Carthagine metum pacis infidae
fuisse dixisset; unde et Nasica ille ad reprimendam
nequitiam, servandosque istos mores optimos, ut
metu vitia cohiberentur, Carthaginem nolebat everti:
continuo subjecit idem Sallustius, et ait:  « At discordia,
et avaritia, atque ambitio, et caetera secundis
rebus oriri sueta mala, post Carthaginis excidium
maxime aucta sunt. »  Ut intelligeremus etiam antea
et oriri solere, et augeri. Unde subnectens cur hoc
<pb n="0063"/>
dixerit,  « Nam injuriae, »  inquit,  « validiorum, et ob
eas discessio plebis a patribus, aliaeque dissensiones
domi fuere jam inde a principio, neque amplius quam
regibus exactis, dum metus a Tarquinio et bellum
grave cum Etruria positum est, aequo et modesto
jure agitatum. »  Vides quemadmodum illo etiam brevi
tempore, ut regibus exactis, id est ejectis, aliquantum
aequo et modesto jure ageretur, metum dixit
fuisse causam; quoniam metuebatur bellum, quod
rex Tarquinius regno atque Urbe pulsus, Etruscis sociatus,
contra Romanos gerebat. Attende itaque quid
deinde contexat:  « Dein, »  inquit,  « servili imperio
patres plebem exercere, de vita atque tergo regio
more consulere, agro pellere, et caeteris expertibus
soli in imperio agere. Quibus saevitiis et maxime
fenore oppressa plebs cum assiduis bellis tributum
et simul militiam toleraret, armata montem Sacrum
atque Aventinum insedit: tumque tribunos plebis
et alia sibi jura paravit. Discordiarum et certaminis
utrimque finis fuit secundum bellum Punicum. »  Cernis
ex quo tempore, id est parvo intervallo post reges
exactos, quales Romani fuerint, de quibus ait,  « Jus
bonumque apud eos non legibus magis quam natura
valebat. » </p>
          </div3>
<div3>
            <head>2.</head>
            <p>
 Porro si illa tempora talia reperiuntur, quibus
pulcherrima atque optima fuisse praedicatur Romana
respublica; quid jam de consequenti aetate dicendum
aut cogitandum arbitramur,  « cum paulatim mutata » 
ut ejusdem historici verbis utar,  « ex pulcherrima
atque optima, pessima ac flagitiosissima facta
est »  <note>(Sallust. de Conjuratione Catilinae, cap. 5)</note>; post
Carthaginis videlicet, ut commemoravit, excidium?
Quae tempora ipse Sallustius quemadmodum
breviter recolat et describat, in ejus Historia legi
potest, quantis malis morum, quae secundis rebus
exorta sunt, usque ad bella civilia demonstret
esse perventum. « Ex quo tempore, »  ut ait,
 « majorum mores non paulatim, ut antea, sed torrentis
modo praecipitati; adeo juventus luxu atque
avaritia corrupta, ut merito dicatur genitos esse
qui neque ipsi habere possent res familiares,
neque alios pati » . Dicit deinde plura Sallustius
de Syllae vitiis caeteraque foeditate reipublicae: et
alii scriptores in haec consentiunt, quamvis eloquio
multum impari.
<pb n="0064"/>
</p>
          </div3>
<div3>
            <head>3. </head>
            <p>
Cernis tamen, ut opinor, et quisquis adverterit
facillime perspicit colluvie morum pessimorum quo
illa civitas prolapsa fuerit, ante nostri superni Regis
adventum. Haec enim gesta sunt non solum antequam
Christus in carne praesens docere coepisset, verum
etiam antequam de Virgine natus esset. Cum igitur
tot et tanta mala temporum illorum vel tolerabiliora
superius, vel post eversam Carthaginem intoleranda
et horrenda diis suis imputare non audeant, opiniones
humanis mentibus, unde talia vitia silvescerent,
maligna astutia inserentibus; cur mala praesentia
Christo imputant, qui doctrina saluberrima et falsos
ac fallaces deos coli vetat, et istas hominum noxias
flagitiosasque cupiditates divina auctoritate detestans
atque condemnans, his malis tabescenti ac labenti
mundo ubique familiam suam sensim subtrahit, qua
condat aeternam, et non plausu vanitatis, sed judicio
veritatis gloriosissimam civitatem?</p>
          </div3> </div2> 

<div2>
          <head>CAPUT XIX.-- <hi>De corruptione Romanae reipublicae, priusquam cultum deorum Christus auferret.</hi> </head>
<p>Ecce Romana respublica (quod non ego primus dico,
sed auctores eorum, unde haec mercede didicimus,
tanto ante dixerunt ante Christi adventum)  « paulatim
mutata, ex pulcherrima atque optima, pessima ac
flagitiosissima facta est. »  Ecce ante Christi adventum,
post deletam Carthaginem,  « majorum mores,
non paulatim, ut antea, sed torrentis modo praecipitati;
adeo juventus luxu atque avaritia corrupta
est. »  Legant nobis contra luxum et avaritiam
praecepta deorum suorum populo Romano data. Cui
utinam tantum casta et modesta reticerent, ac non
etiam ab illo probrosa et ignominiosa deposcerent,
quibus per falsam divinitatem perniciosam conciliarent
auctoritatem. Legant nostra, et per Prophetas,
et per sanctum Evangelium, et per apostolicos
Actus, et per Epistolas, tam multa contra
avaritiam atque luxuriam, ubique populis ad hoc
congregatis, quam excellenter, quam divine, non
tanquam ex philosophorum concertationibus strepere,
sed tanquam ex oraculis et Dei nubibus
intonare. Et tamen luxu atque avaritia saevisque
ac turpibus moribus ante adventum Christi rempublicam
pessimam ac flagitiosissimam factam, non
imputant diis suis: afflictionem vero ejus, quamcumque
isto tempore superbia deliciaeque eorum
perpessae fuerint, religioni increpitant christianae.
Cujus praecepta de justis probisque moribus, si
simul audirent atque curarent reges terrae et omnes
populi, principes et omnes judices terrae, juvenes
et virgines, seniores cum junioribus <note>(Psal. CXLVIII,
11, 12)</note>, aetas omnis capax et uterque sexus,
et quos Baptista Joannes alloquitur, exactores ipsi
atque milites <note>(Luc. III, 12-14)</note>; et terras.
vitae praesentis ornaret sua felicitate respublica,
et vitae aeternae culmen beatissime regnatura conscenderet.
Sed quia iste audit, ille contemnit,
<pb n="0065"/>
pluresque vitiis male blandientibus quam utili virtutum
asperitati sunt amiciores; tolerare Christi
famuli jubentur, sive sint reges, sive principes,
sive judices, sive milites, sive provinciales, sive
divites, sive pauperes, sive liberi, sive servi
utriuslibet sexus, pessimam etiam, si ita necesse
est, flagitiosissimamque rempublicam; et in illa Angelorum
quadam sanctissima atque augustissima curia
coelestique republica, ubi Dei voluntas lex est, clarissimum
sibi locum etiam ista tolerantia comparare.</p>
</div2>

<div2>
          <head>CAPUT XX.-- <hi>Quali velint felicitate gaudere, et quibus moribus vivere, qui tempora christianae religionis incusant.</hi> </head>
<p>Verum tales cultores et dilectores deorum istorum,
quorum etiam imitatores in sceleribus et flagitis
se esse laetantur, nullo modo curant pessimam
ac flagitiosissimam non esse rempublicam. Tantum
stet, inquiunt, tantum floreat copiis referta, victoriis
gloriosa; vel, quod est felicius, pace secura
sit. Et quid ad nos? imo id ad nos magis pertinet,
si divitias quisque semper augeat, quae
quotidianis effusionibus suppetant, per quas sibi
etiam infirmiores subdat quisque potentior. Obsequantur
divitibus pauperes causa saturitatis; atque
ut eorum patrociniis quieta inertia perfruantur, divites
pauperibus ad clientelas et ad ministerium
sui fastus abutantur. Populi plaudant, non consultoribus
utilitatum suarum, sed largitoribus voluptatum.
Non jubeantur dura, non prohibeantur
impura. Reges non curent quam bonis, sed quam
subditis regnent. Provinciae regibus non tanquam
rectoribus morum, sed tanquam rerum dominatoribus
et deliciarum suarum provisoribus serviant; eosque
non sinceriter honorent, sed nequiter ac
serviliter timeant. Quid alienae viti potius quam
quid suae vitae quisque noceat, legibus advertatur.
Nullus ducatur ad judices, nisi qui alienae rei,
domui, saluti, vel cuiquam invito fuerit importunus,
aut noxius: caeterum de suis, vel cum suis,
vel cum quibusque volentibus faciat quisque quod
libet. Abundent publica scorta, vel propter omnes
quibus frui placuerit, vel propter eos maxime, qui
privata habere non possunt. Exstruantur amplissimae
atque ornatissimae domus, opipara convivia frequententur;
ubi cuique libuerit et potuerit, die noctuque
ludatur, bibatur, vomatur, diffluatur. Saltationes
undique concrepent, theatra inhonestae laetitiae vocibus
atque omni genere sive crudelissimae sive turpissimae
voluptatis exaestuent. Ille sit publicus
inimicus, cui haec felicitas displicet; quisquis eam
mutare vel auferre tentaverit, eum libera multitudo
avertat ab auribus, evertat a sedibus, auferat a
viventibus. Illi habeantur dii veri, qui hanc adipiscendam
populis procuraverint, adeptamque servaverint.
<pb n="0066"/>
Colantur ut voluerint, ludos exposcant quales
voluerint, quos cum suis vel de suis possint habere
cultoribus: tantum efficiant ut tali felicitati nihil
ab hoste, nihil a peste, nihil ab ulla clade timeatur.
Quis hanc rempublicam sanus, non dicam Romano
imperio, sed domui Sardanapali comparaverit? qui
quondam rex ita fuit voluptatibus deditus, ut in
sepulcro suo scribi fecerit, ea sola se habere
mortuum, quae libido ejus etiam cum viveret,
hauriendo, consumpserat. Quem regem isti si haberent
sibi in talibus indulgentem, nec in eis
cuiquam ulla severitate adversantem; huic libentius,
quam Romani veteres Romulo, templum et
flaminem consecrarent.</p>
</div2>

<div2>
          <head>CAPUT XXI.-- <hi>Quae sententia fuerit Ciceronis de Romana republica.</hi> </head>
<div3>
            <head>1.</head>
            <p>
 Sed si contemnitur qui Romanam rempublicam
pessimam ac flagitiosissimam dixit, nec curant isti
quanta morum pessimorum ac flagitiosorum labe ac
dedecore impleatur, sed tantummodo ut consistat et
maneat; audiant eam, non, ut Sallustius narrat, pessimam
ac flagitiosissimam factam, sed, sicut Cicero
disputat, jam tunc prorsus perisse, et nullam omnino
remansisse rempublicam. Inducit enim Scipionem,
eum ipsum qui Carthaginem exstinxerat, de republica
disputantem, quando praesentiebatur ea
corruptione, quam describit Sallustius, jam jamque
peritura. Eo quippe tempore disputatur, quo jam
unus Gracchorum occisus fuit, a quo scribit seditiones
graves coepisse Sallustius. Nam mortis ejus
fit in eisdem libris commemoratio. Cum autem Scipio
in secundi libri fine dixisset, <hi>Ut in fidibus ac tibiis
atque cantu ipso ac vocibus concentus est quidam tenendus
ex distinctis sonis, quem immutatum aut discrepantem
aures eruditae ferre non possunt; isque concentus
ex dissimillimarum vocum moderatione concors tamen
efficitur et congruens: sic ex summis et infimis et mediis
interjectis ordinibus, ut sonis, moderata ratione civitatem consensu dissimillimorum concinere; et quae
harmonia a musicis dicitur in cantu, eam esse in civitate
concordiam, arctissimum atque optimum omni in
republica vinculum incolumitatis, eamque sine justitia
nullo pacto esse posse:</hi> 
 ac deinde cum aliquanto latius
et uberius disseruisset, quantum prodesset justitia
civitati, quantumque obesset, si abfuisset; suscepit
deinde Philus, unus eorum qui disputationi aderant,
et poposcit ut haec ipsa quaestio diligentius tractaretur,
ac de justitia plura dicerentur, propter illud,
quod jam vulgo ferebatur, rempublicam regi sine
<pb n="0067"/>
injuria non posse. Hanc proinde quaestionem discutiendam
et enodandam esse, assensus est Scipio,
responditque <hi>nihil esse, quod adhuc de republica dictum
putaret, et quo possent longius progredi, nisi
esset confirmatum, non modo falsum esse illud, sine
injuria non posse; sed hoc verissimum esse, sine summa
justitia rempublicam regi non posse <note>(Libro 2, cap.
43)</note>
            </hi>. Cujus quaestionis explicatio cum in diem consequentem
dilata esset, in tertio libro magna conflictatione
 res acta est. Suscepit enim Philus ipse disputationem
eorum qui sentirent sine injustitia regi non
posse rempublicam purgans, praecipue, ne hoc ipse
sentire crederetur. Egitque sedulo pro injustitia contra
justitiam, ut hanc esse utilem reipublicae, illam
vero inutilem, verisimilibus rationibus et exemplis
velut conaretur ostendere. Tum Laelius rogantibus
omnibus, justitiam defendere aggressus est; asseruitque
quantum potuit, nihil tam inimicum quam injustitiam
civitati, nec omnino nisi magna justitia geri
aut stare posse rempublicam.</p>
          </div3>
<div3>
            <head>2.</head>
            <p>
 Qua quaestione, quantum satis visum est, pertractata,
Scipio ad intermissa revertitur, recolitque
suam atque commendat brevem reipublicae definitionem,
qua dixerat eam esse rem populi <note>(Libro 1, cap.
25)</note>. Populum autem non omnem coetum multitudinis,
sed coetum juris consensu et utilitatis communione
sociatum esse determinat. Docet deinde quanta sit in
disputando definitionis utilitas: atque ex illis suis
definitionibus colligit tunc esse rempublicam, id est
rem populi, cum bene ac juste geritur, sive ab uno
rege, sive a paucis optimatibus, sive ab universo
populo. Cum vero injustus est rex, quem tyrannum,
more graeco, appellavit; aut injusti optimates, quorum
consensum dixit esse factionem; aut injustus
ipse populus, cui nomen usitatum non reperit, nisi
ut etiam ipsum tyrannum vocaret: non jam vitiosam,
sicut pridie fuerat disputatum; sed, sicut ratio ex
illis definitionibus connexa docuisset, omnino nullam
esse rempublicam: quoniam non esset res populi,
cum tyrannus eam factiove capesseret; nec
ipse populus jam populus esset, si esset injustus, quoniam
non esset multitudo juris consensu et utilitatis
communione sociata, sicut populus fuerat definitus.</p>
          </div3>
<div3>
            <head>3.</head>
            <p>
 Quando ergo respublica Romana talis erat, qualem
illam describit Sallustius; non jam pessima ac
flagitiosissima, sicut ipse ait, sed omnino nulla erat,
secundum istam rationem, quam disputatio de republica
inter magnos ejus tum principes habita patefecit.
Sicut etiam ipse Tullius, non Scipionis, nec
cujusquam alterius, sed suo sermone loquens, in
<pb n="0068"/>
principio quinti libri, commemorato prius Ennii
poetae versu, quo dixerat,
</p>
            <l>Moribus antiquis res stat Romana virisque.</l>
            <p> 
 <hi>Quem quidem ille versum,</hi> 
 inquit, <hi>vel brevitate vel veritate
tanquam ex oraculo mihi quodam esse effatus
videtur.</hi> Nam neque viri, nisi ita morata civitas fuisset,
neque mores, nisi hi viri praefuissent, aut fundare, aut
tam diu tenere potuissent tantam et tam juste lateque
imperantem rempublicam. Itaque ante nostram memoriam
et mos ipse patrius praestantes viros adhibebat, et
veterem morem ac majorum instituta retinebant excellentes
viri. Nostra vero aetas cum rempublicam sicut
picturam accepisset egregiam, sed evanescentem vetustate,
non modo eam coloribus iisdem, quibus fuerat,
renovare neglexit; sed ne id quidem curavit, ut formam
saltem ejus et extrema tanquam lineamenta servaret.
<hi>Quid enim manet ex antiquis moribus, quibus ille dixit
rem stare Romanam, quos ita oblivione obsoletos videmus,
ut non modo non colantur, sed etiam ignorentur</hi>? Nam de viris quid dicam? Mores enim ipsi interierunt
virorum penuria, cujus tanti mali non modo reddenda
ratio nobis, sed etiam tanquam reis capitis quodammodo
dicenda causa est. Nostris enim vitiis, non casu aliquo,
rempublicam verbo retinemus; reipsa vero jam pridem
amisimus.</p>
          </div3> 
<div3>
            <head>4.</head>
            <p>
 Haec Cicero fatebatur longe quidem post mortem
Africani quem in suis libris fecit de republica
disputare, adhuc tamen ante adventum Christi: 
quae si diffamata et praevalescente religione
christiana sentirentur atque dicerentur, quis non
istorum ea Christianis imputanda esse censeret?
Quamobrem cur non curarunt dii eorum, ne tunc periret
atque amitteretur illa respublica, quam Cicero
longe antequam Christus in carne venisset, tam lugubriter
deplorat amissam? Viderint laudatores ejus,
etiam illis antiquis viris et moribus qualis fuerit,
utrum in ea viguerit vera justitia; an forte nec tunc
fuerit viva moribus, sed picta coloribus. Quod et ipse
Cicero nesciens, cum eam praeferret, expressit. Sed
alias, si Deus voluerit, hoc videbimus. Enitar enim
suo loco, ut ostendam secundum definitiones ipsius
Ciceronis, quibus quid sit respublica, et quid sit populus,
loquente Scipione, breviter posuit (attestantibus
etiam multis, sive ipsius, sive eorum, quos
loqui fecit in eadem disputatione, sententiis), nunquam
illam fuisse rempublicam, quia nunquam in ea
fuit vera justitia. Secundum probabiliores autem
definitiones, pro suo modo quodam respublica fuit:
et melius ab antiquioribus Romanis, quam a posterioribus
administrata est. Vera autem justitia non est,
<pb n="0069"/>
nisi in ea republica, cujus conditor rectorque Christus
est; si et ipsam rempublicam placet dicere, quoniam
eam rem populi esse negare non possumus. Si
autem hoc nomen, quod alibi aliterque vulgatum est,
ab usu nostrae locutionis est forte remotius; in ea
certe civitate est vera justitia, de qua Scriptura
sancta dicit, <hi>Gloriosa dicta sunt de te, civitas Dei <note>(Psal. LXXXVI, 3)</note>
            </hi>.
</p>
          </div3>
        </div2>

<div2>
          <head>CAPUT XXII.-- <hi>Quod diis Romanorum nulla unquam cura fuerit, ne malis moribus respublica deperiret.</hi> </head>
<div3>
            <head>1.</head>
            <p>
 Sed quod pertinet ad praesentem quaestionem,
quamlibet laudabilem dicant istam fuisse vel esse
rempublicam, secundum eorum auctores doctissimos
jam longe ante Christi adventum pessima ac flagitiosissima
facta erat: imo vero nulla erat, atque
omnino perierat perditissimis moribus. Ut ergo non
periret, dii custodes ejus populo cultori suo dare
praecipuae vitae ac morum praecepta debuerunt, a quo
tot templis, tot sacerdotibus et sacrificiorum generibus,
tam multiplicibus variisque sacris, tot festis
solemnitatibus, tot tantorumque ludorum celebritatibus
colebantur: ubi nihil daemones nisi negotium
suum egerunt, non curantes quemadmodum illi viverent,
imo curantes ut etiam perdite viverent, dum
tamen honori suo illa omnia metu subditi ministrarent.
Aut si dederunt, proferatur, ostendatur,
legatur, quas deorum leges illi civitati datas contempserint
Gracchi, ut seditionibus cuncta turbarent;
quas Marius, et Cinna, et Carbo,
ut in bella etiam progrederentur civilia, causis iniquissimis
suscepta, et crudeliter gesta crudeliusque
finita; quas denique Sylla ipse, cujus vitam,
mores, facta, describente Sallustio aliisque historiae
scriptoribus, quis non exhorreat? Quis illam rempublicam
non tunc perisse fateatur?</p>
          </div3>
<div3>
            <head>2.</head>
            <p>
 An forte propter hujuscemodi civium mores
Virgilianam illam sententiam, sicut solent, pro defensione
suorum deorum opponere audebunt,
</p>
            <l>Discessere omnes adytis arisque relictis</l>
<l>Dî, quibus imperium hoc steterat?</l>
            <p>  <note>(Aeneid. lib. 2, vers. 351, 352.)</note> 
Primum si ita est, non habent cur querantur de religione
christiana, quod hac offensi eos dii sui deseruerint:
quoniam quidem majores eorum jam pridem
moribus suis ab Urbis altaribus tam multos ac minutos
deos, tanquam muscas abegerunt. Sed tamen
haec numinum turba ubi erat, cum longe antequam
<pb n="0070"/>
mores corrumperentui antiqui, a Gallis Roma capta
et incensa est? an praesentes forte dormiebant?
Tunc enim tota Urbe in hostium potestatem redacta,
solus collis Capitolinus remanserat; qui etiam ipse
caperetur, nisi saltem anseres diis dormientibus vigilarent.
Unde pene in superstitionem Aegyptiorum
bestias avesque colentium Roma deciderat, cum
anseri solemnia celebrabant. Verum de his adventitiis,
et corporis potius quam animi malis, quae
vel ab hostibus vel alia clade accidunt, nondum interim
disputo: nunc ago de labe morum, quibus
primum paulatim decoloratis, deinde torrentis modo
praecipitatis, tanta, quamvis integris tectis moenibusque,
facta est ruina reipublicae, ut magni auctores
eorum eam tunc amissam non dubitent dicere. Recte
autem abscesserant, ut amitteretur, <hi>omnes adytis
arisque relictis dii,</hi> si eorum de bona vita atque justitia
civitas praecepta contempserat. Nunc vero quales,
quaeso, dii fuerunt, si noluerunt cum populo
cultore suo vivere, quem male viventem non docuerant
bene vivere?
</p>
          </div3>
        </div2>

<div2>
          <head>CAPUT XXIII.-- <hi>Varietates rerum temporalium, non ex favore aut impugnatione daemonum, sed ex veri Dei pendere judicio.</hi> </head>
<div3>
            <head>1.</head>
            <p>
 Quid, quod etiam videntur eorum adfuisse cupiditatibus
implendis, et ostenduntur non praefuisse
refrenandis? Qui enim Marium, novum hominem et
ignobilem, cruentissimum auctorem bellorum civilium
atque gestorem, ut septies consul fieret adjuverunt,
atque ut in septimo suo consulatu moreretur
senex, nec in manus Syllae futuri mox victoris irrueret?
Si enim ad haec eum dii eorum non juverunt,
non parum est quod fatentur etiam non propitiis
diis suis posse accidere homini istam temporalem,
quam nimis diligunt, tantam felicitatem; et posse
homines, sicut fuit Marius, salute, viribus, opibus,
honoribus, dignitate, longaevitate cumulari et perfrui,
diis iratis: posse etiam homines, sicut fuit Regulus,
captivitate, servitute, inopia, vigiliis, doloribus
excruciari et emori, diis amicis. Quod si ita esse
concedunt, compendio, nihil eos prodesse, et coli
superfluo, confitentur. Nam si virtutibus animi et
probitati vitae, cujus praemia post mortem speranda
sunt, magis contraria ut populus disceret institerunt;
si nihil etiam in his transeuntibus et temporalibus
bonis, vel eis quos oderunt nocent, vel eis quos diligunt
prosunt: utquid coluntur? utquid tanto studio
colendi requiruntur? Cur laboriosis tristibusque temporibus,
tanquam offensi abscesserint, murmuratur;
et propter eos christiana religio conviciis indignissimis
laeditur? Si autem habent in his rebus, vel beneficii,
vel maleficii potestatem; cur in eis adfuerunt
pessimo viro Mario, et optimo Regulo defuerunt? An
ex hoc ipsi intelliguntur injustissimi et pessimi? Quod
<pb n="0071"/>
si propterea magis timendi et colendi putantur, neque
hoc putentur: neque enim minus eos invenitur Regulus
coluisse, quam Marius. Nec ideo vita pessima
eligenda videatur, quia magis Mario quam Regulo dii
favisse existimantur. Metellus enim, Romanorum
laudatissimus, qui habuit quinque filios consulares,
etiam rerum temporalium felix fuit; et Catilina
pessimus, oppressus inopia et in bello sui sceleris
prostratus infelix: et verissima atque certissima felicitate
praepollent boni Deum colentes, a quo solo
conferri potest.</p>
          </div3>
<div3>
            <head>2.</head>
            <p>
 Illa igitur respublica malis moribus cum periret,
nihil dii eorum pro dirigendis vel pro corrigendis
egerunt moribus, ne periret, imo depravandis et
corrumpendis addiderunt moribus, ut periret. Nec
se bonos fingant, quod velut offensi civium iniquitate
discesserint. Prorsus ibi erant; produntur, convincuntur:
nec subvenire praecipiendo, nec latere tacendo
potuerunt. Omitto quod Marius a miserantibus
Minturnensibus Maricae deae in luco ejus commendatus
est, ut ei omnia prosperaret; et ex summa
desperatione reversus incolumis, in Urbem duxit
crudelem crudelis exercitum: ubi quam cruenta,
quam incivilis, hostilique immanior ejus victoria
fuerit; eos qui scripserunt, legant qui volunt. Sed
hoc, ut dixi, omitto: nec Maricae nescio cui tribuo
Marii sanguineam felicitatem, sed occultae potius
providentiae Dei ad istorum ora claudenda, eosque
ab errore liberandos qui non studiis agunt, sed haec
prudenter advertunt. Quia et si aliquid in his rebus
daemones possunt, tantum possunt, quantum secreto
Omnipotentis arbitrio permittuntur; ne magnipendamus
terrenam felicitatem, quae, sicut Mario, malis
etiam plerumque conceditur; nec eam rursus quasi
malam arbitremur, cum ea multos etiam pios et bonos
unius Dei veri cultores, invitis daemonibus praepolluisse
videamus; nec eosdem immundissimos spiritus
vel propter haec ipsa bona malave terrena propitiandos
aut timendos existimemus. Quia sicut ipsi mali
homines in terra, sic etiam illi non omnia quae volunt
facere possunt, nisi quantum illius ordinatione
sinuntur, cujus plene judicia nemo comprehendit,
juste nemo reprehendit.
</p>
          </div3>
        </div2>

<div2>
          <head>CAPUT XXIV.-- <hi>De Syllanis actibus, quorum se daemones ostentaverunt adjutores.</hi> </head>
<div3>
            <head>1.</head>
            <p>
 Sylla certe ipse, cujus tempora talia fuerunt, ut
superiora, quorum vindex esse videbatur illorum
comparatione quaererentur, cum primum ad Urbem
<pb n="0072"/>
contra Marium castra movisset, adeo laeta exta immolanti
fuisse scribit Livius, ut custodiri se Postumius
aruspex voluerit capitis supplicium subiturus,
nisi ea quae in animo Sylla haberet, diis juvantibus
implevisset. Ecce non discesserant adytis arisque relictis
dii, quando de rerum eventu praedicebant, nihilque
de ipsius Syllae correctione curabant. Promittebant
praesagiendo felicitatem magnam, nec malam
cupiditatem minando frangebant. Deinde cum esset
in Asia bellum Mithridaticum gerens, per Lucium
Titium ei mandatum est a Jove, quod esset Mithridatem
superaturus: et factum est. Ac postea molienti
redire in Urbem, et suas amicorumque injurias civili
sanguine ulcisci, iterum mandatum est ab eodem
Jove per militem quemdam legionis sextae, prius se
de Mithridate praenuntiasse victoriam, et tunc promittere
daturum se potestatem, qua recuperaret ab
inimicis rempublicam non sine multo sanguine. Tunc
percontatus Sylla, quae forma militi visa fuerit; cum
ille indicasset, eam recordatus est quam prius ab illo
audierat, qui de Mithridatica victoria ab eodem mandata
pertulerat. Quid hic responderi potest, quare dii
curaverint velut felicia ista nuntiare, et nullus eorum
curaverit Syllam monendo corrigere, mala tanta facturum
scelestis armis civilibus, qualia non foedarent,
sed auferrent omnino rempublicam? Nempe intelliguntur
daemones, sicut saepe dixi, notumque nobis est
in Litteris sacris, resque ipsae satis indicant, negotium
suum agere, ut pro diis habeantur et colantur, et
ea illis exhibeantur, quibus ii qui exhibent sociati,
unam pessimam causam cum eis habeant in judicio
Dei.</p>
          </div3>
<div3>
            <head>2.</head>
            <p>
 Deinde cum venisset Tarentum Sylla, atque ibi
sacrificasset, vidit in capite vitulini jecoris similitudinem
coronae aureae. Tunc Postumius aruspex ille
respondit, praeclaram ei significare victoriam, jussitque
ut extis illis solus vesceretur. Postea parvo intervallo
servus cujusdam Lucii Pontii vaticinando clamavit:
A Bellona nuntius venio; victoria tua est,
Sylla. Deinde adjecit, arsurum esse Capitolium. Hoc
cum dixisset, continuo egressus e castris, postera die
concitatior reversus est, et Capitolium arsisse clamavit.
Arserat autem revera Capitolium. Quod quidem
daemoni et praevidere facile fuit, et celerrime nuntiare.
Illud sane intende, quod ad causam maxime pertinet,
sub qualibus diis esse cupiant qui blasphemant
Salvatorem voluntates fidelium a dominatu daemonum
liberantem. Clamavit homo vaticinando, Victoria
tua est, Sylla; atque ut id divino spiritu clamare crederetur,
nuntiavit etiam aliquid et prope futurum et
mox factum, unde longe aberat per quem ille spiritus
loquebatur: non tamen clamavit, Ab sceleribus parce,
Sylla; quae illic victor tam horrenda commisit, cui
corona aurea ipsius victoriae illustrissimum signum
in vitulino jecore apparuit. Qualia signa si dii justi
<pb n="0073"/>
dare solerent, ac non daemones impii, profecto illis
extis nefaria potius atque ipsi Syllae graviter noxia
mala futura monstrarent. Neque enim ejus dignitati
tantum profuit illa victoria, quantum nocuit cupiditati;
qua factum est ut immoderatis inhians, et secundis
rebus elatus ac praecipitatus, magis ipse periret in
moribus, quam inimicos in corporibus perderet. Haec
illi dii vere tristia vereque lugenda, non extis, non
auguriis, non cujusquam somnio vel vaticinio praenuntiabant.
Magis enim timebant ne corrigeretur,
quam ne vinceretur. Imo satis agebant, ut victor civium
gloriosus, victus atque captivus nefandis vitiis,
et per haec ipsis etiam daemonibus multo obstrictius
subderetur.
</p>
          </div3>
        </div2>

<div2>
          <head>CAPUT XXV.-- <hi>Quantum maligni spiritus ad flagitia incitent homines, cum in committendis sceleribus quasi divinam exempli sui interponunt auctoritatem.</hi> </head>
<div3>
            <head>1.</head>
            <p>
 Illinc vero quis non intelligat, quis non videat,
nisi qui tales deos imitari magis elegit, quam divina
gratia ab eorum societate separari, quantum moliantur
maligni isti spiritus exemplo suo velut divinam
auctoritatem praebere sceleribus, quod etiam in quadam
Campaniae lata planitie, ubi non multo post civiles
acies nefario praelio conflixerunt, ipsi inter se
prius pugnare visi sunt? Namque ibi auditi sunt
primum ingentes fragores: moxque multi se vidisse
nuntiarunt per aliquot dies duas acies praeliari. Quae
pugna ubi destitit, vestigia quoque velut hominum
et equorum, quanta de illa conflictatione exprimi poterant,
invenerunt. Si ergo veraciter inter se numina
pugnaverunt, jam bella civilia excusantur humana;
consideretur tamen quae sit talium deorum vel malitia,
vel miseria: si autem se pugnasse finxerunt,
quid aliud egerunt, nisi ut sibi Romani bellando civiliter,
tanquam deorum exemplo nullum nefas admittere
viderentur? Jam enim coeperant bella civilia, et aliquot
 nefandorum praeliorum strages exsecranda praecesserat:
jam multos moverat quod miles quidam,
dum occiso spolia detraheret, fratrem nudato cadavere
agnovit, ac detestatus bella civilia, se ipsum ibi
perimens fraterno corpori adjunxit. Ut ergo tanti
hujus mali minime taederet, sed armorum scelestorum
magis magisque ardor incresceret, noxii daemones,
quos illi deos putantes colendos et venerandos arbitrabantur,
inter se pugnantes hominibus apparere
voluerunt; ne imitari tales pugnas civica trepidaret
affectio, sed potius humanum scelus divino excusaretur
exemplo. Hac astutia maligni spiritus etiam ludos,
unde multa jam dixi, scenicos sibi dicari sacrarique
jusserunt: ubi deorum tanta flagitia theatricis
canticis atque fabularum actionibus celebrata, et
quisquis eos talia fecisse crederet, et quisquis non
<pb n="0074"/>
crederet, sed tamen illos libentissime sibi talia velle
exhiberi cerneret, securus imitaretur. Ne quis itaque
existimaret in deos convicia potius, quam eis dignum
aliquid scriptitasse, ubicumque illos inter se pugnasse
poetae commemorarunt; ipsi ad decipiendos homines
poetarum carmina firmaverunt, pugnas videlicet suas
non solum per scenicos in theatro, verum etiam per
se ipsos in campo humanis oculis exhibentes.</p>
          </div3>
<div3>
            <head>2.</head>
            <p>
 Haec dicere compulsi sumus, quoniam pessimis
moribus civium Romanam rempublicam jam antea
perditam fuisse, nullamque remansisse ante adventum
Domini nostri Jesu Christi, auctores eorum dicere
et scribere minime dubitarunt. Quam perditionem
diis suis non imputant, qui mala transitoria,
quibus boni, seu vivant, seu moriantur, perire non
possunt, Christo nostro imputant: cum Christus noster
tanta frequentet pro moribus optimis praecepta
contra perditos mores; dii vero ipsorum nullis talibus
praeceptis egerint aliquid cum suo cultore populo, pro
illa republica, ne periret; imo eosdem mores velut
suis exemplis auctoritate noxia corrumpendo, egerunt
potius ut periret. Quam non ideo tunc periisse
quisquam, ut arbitror, jam dicere audebit, quia
</p>
            <l>Discessere omnes adytis arisque relictis</l>
<l>Di,</l>
            <p>
velut amici virtutibus, cum vitiis hominum offenderentur;
quia tot signis extorum, auguriorum, vaticiniorum
quibus se tanquam praescios futurorum adjutoresque
praeliorum jactare et commendare gestiebant,
convincuntur fuisse praesentes: qui si vere abscessissent,
mitius Romani in bella civilia suis cupiditatibus
quam illorum instigationibus exarsissent.
</p>
          </div3>
        </div2>

<div2>
          <head>CAPUT XXVI.-- <hi>De secretis daemonum monitis, quae pertinebant ad bonos mores, cum palam in sacris eorum omnis nequitia disceretur.</hi> </head>
<div3>
            <head>1.</head>
            <p>
 Quae cum ita sint, cum palam aperteque turpitudines
crudelitatibus mixtae, opprobria numinum et
crimina, sive prodita, sive conficta, ipsis exposcentibus,
et nisi fieret irascentibus, etiam certis et statis
solemnitatibus consecrata illis et dedicata claruerint,
atque ad omnium oculos, ut imitanda proponerentur,
spectanda processerint: quid est, quod iidem
ipsi daemones, qui se hujuscemodi voluptatibus immundos
spiritus esse confitentur, qui suis flagitiis et
facinoribus, sive indicatis, sive simulatis, eorumque
sibi celebratione petita ab impudentibus, extorta a
pudentibus, auctores se vitae scelestae immundaeque
testantur; perhibentur tamen in adytis suis secretisque
penetralibus dare quaedam bona praecepta de
moribus, quibusdam velut electis sacratis suis?
<pb n="0075"/>
Quod si ita est, hoc ipso callidior advertenda est et
convincenda malitia spirituum noxiorum. Tanta enim
vis est probitatis et castitatis, ut omnis vel pene
omnis ejus laude moveatur humana natura, nec
usque adeo sit turpitudine vitiosa, ut totum amittat
sensum honestatis. Proinde malignitas daemonum,
nisi alicubi se, quemadmodum scriptum in nostris
Litteris novimus, transfiguret in angelos lucis <note>(II Cor.
XI, 14)</note>, non implet negotium deceptionis. Foris itaque
populis celeberrimo strepitu impietas impura circumsonat,
et intus paucis castitas simulata vix sonat:
praebentur propatula pudendis, et secreta laudandis:
decus latet, et dedecus patet: quod malum geritur,
omnes convocat spectatores; quod bonum dicitur,
vix aliquos invenit auditores: tanquam honesta erubescenda
sint, et inhonesta glorianda. Sed ubi hoc,
nisi in daemonum templis? ubi, nisi in fallaciae diversoriis?
Illud enim fit, ut honestiores, qui pauci sunt,
capiantur; hoc autem, ne plures, qui sunt turpissimi,
corrigantur.</p>
          </div3>
<div3>
            <head>2.</head>
            <p>
 Ubi et quando sacrati Coelestis audiebant
castitatis praecepta, nescimus: ante ipsum tamen
delubrum, ubi simulacrum illud locatum conspiciebamus,
universi undique confluentes, et ubi quisque
poterat stantes, ludos qui agebantur intentissimi spectabamus,
intuentes alternante conspectu, hinc meretriciam
pompam, illinc virginem deam; illam suppliciter
adorari, ante illam turpia celebrari: non ibi
pudibundos mimos, nullam verecundiorem scenicam
vidimus; cuncta obscenitatis implebantur officia.
Sciebatur virginali numini quid placeret, et exhibebatur
quod de templo domum matrona doctior reportaret.
Nonnullae pudentiores avertebant faciem ab
impuris motibus scenicorum, et artem flagitii furtiva
intentione discebant. Hominibus namque verecundabantur,
ne auderent impudicos gestus ore libero cernere;
sed multo minus audebant sacra ejus, quam
venerabantur, casto corde damnare. Hoc tamen palam
discendum praebebatur in templo, ad quod perpetrandum
saltem secretum quaerebatur in domo:
mirante nimium (si ullus ibi erat) pudore mortalium,
quod humana flagitia non libere homines committerent,
quae apud deos etiam religiose discerent, iratos
habituri, nisi etiam exhibere curarent. Quis enim
alius spiritus occulto instinctu nequissimas agitans
mentes, et instat faciendis adulteriis, et pascitur factis,
nisi qui etiam sacris talibus oblectatur, constituens
in templis simulacra daemonum, amans in ludis
simulacra vitiorum; susurrans in occulto verba justitiae
<pb n="0076"/>
ad decipiendos etiam paucos bonos, frequentans
in aperto invitamenta nequitiae ad possidendos innumerabiles
malos?
</p>
          </div3>
        </div2>

<div2>
          <head>CAPUT XXVII.-- <hi>Quanta eversione publicae disciplinae Romani diis suis placandis sacraverint obscena ludorum.</hi> </head>
<p>Vir gravis et philosophaster Tullius aedilis futurus,
clamabat in auribus civitatis, inter caetera sui magistratus
officia sibi Floram matrem ludorum celebritate
placandam: qui ludi tanto devotius, quanto
turpius celebrari solent. Dicit alio loco jam consul in
extremis periculis civitatis, et ludos per decem dies
factos, neque rem ullam quae ad placandos deos pertineret,
praetermissam: quasi non satius erat
tales deos irritare temperantia, quam placare luxuria;
et eos honestate etiam ad inimicitias provocare,
quam tanta deformitate lenire. Neque enim gravius
fuerant quamlibet crudelissima immanitate nocituri
homines, propter quos placabantur, quam nocebant
ipsi, cum vitiositate foedissima placarentur: quandoquidem
ut averteretur quod metuebatur ab hoste in
corporibus, eo modo dii conciliabantur, quo virtus
debellaretur in mentibus; qui non opponerentur defensores
oppugnatoribus moenium, nisi prius fierent
expugnatores morum bonorum. Hanc talium numinum
placationem petulantissimam, impurissimam,
impudentissimam, nequissimam, immundissimam,
cujus actores laudanda Romanae virtutis indoles honore
privavit, tribu movit, agnovit turpes, fecit infames;
hanc, inquam, pudendam, veraeque religioni
aversandam et detestandam talium numinum placationem,
has fabulas in deos illecebrosas atque criminosas,
haec ignominiosa deorum facta vel scelerate
tupiterque commissa, vel sceleratius turpiusque
conficta, oculis et auribus publicis civitas tota discebat:
haec commissa numinibus placere cernebat; et
ideo non solum illis exhibenda, sed sibi quoque imitanda
credebat: non illud nescio quid velut bonum et
honestum, quod tam paucis et tam occulte dicebatur
(si tamen dicebatur), ut magis ne innotesceret, quam
ne non fieret, timeretur.</p>
</div2>

<div2>
          <head>CAPUT XXVIII.-- <hi>De Christianae religionis salubritate.</hi> </head>
<p>Ab istarum immundissimarum potestatum tartareo
jugo et societate poenali erui per Christi nomen homines,
et in lucem saluberrimae pietatis ab illa perniciosissimae
impietatis nocte transferri, queruntur
et murmurant iniqui et ingrati, et illo nefario spiritu
altius obstrictiusque possessi, quia populi confluunt
<pb n="0077"/>
ad ecclesias casta celebritate, honesta utriusque
sexus discretione: ubi audiant quam bene hic ad
tempus vivere debeant, ut post hanc vitam beate
semperque vivere mereantur; ubi sancta Scriptura
justitiaeque doctrina de superiore loco in conspectu
omnium personante, et qui faciunt, audiant ad praemium;
et qui non faciunt, audiant ad judicium. Quo
etsi veniunt quidam talium praeceptorum irrisores,
omnis eorum petulantia aut repentina immutatione
deponitur, aut timore vel pudore comprimitur. Nihil
enim eis turpe ac flagitiosum spectandum imitandumque
proponitur, ubi veri Dei aut praecepta insinuantur,
aut miracula narrantur, aut dona laudantur, aut
beneficia postulantur.</p>
</div2>

<div2>
          <head>CAPUT XXIX.-- <hi>De abjiciendo cultu deorum cohortatio ad Romanos.</hi> </head>
<div3>
            <head>1.</head>
            <p>
 Haec potius concupisce, o indoles Romana laudabilis,
o progenies Regulorum, Scaevolarum, Scipionum,
Fabriciorum: haec potius concupisce, haec
ab illa turpissima vanitate et fallacissima daemonum
malignitate discerne. Si quid in te laudabile naturaliter
eminet, nonnisi vera pietate purgatur atque
perficitur; impietate autem disperditur et punitur.
Nunc jam elige quid sequaris, ut non in te, sed in
Deo vero sine ullo errore lauderis. Tunc enim tibi
gloria popularis adfuit, sed occulto judicio divinae
providentiae vera religio, quam eligeres, defuit. Expergiscere,
dies est; sicut experrecta es in quibusdam,
de quorum virtute perfecta, et pro fide vera
etiam passionibus gloriamur, qui usquequaque adversus
potestates inimicissimas confligentes, easque
fortiter moriendo vincentes, sanguine nobis hanc
patriam peperere suo. Ad quam patriam te invitamus,
et exhortamur ut ejus adjiciaris numero civium,
cujus quodammodo asylum est vera remissio
peccatorum. Non audias degeneres tuos Christo Christianisve
detrahentes, et accusantes velut tempora
mala, cum quaerant tempora quibus non sit quieta
vita, sed potius secura nequitia. Haec tibi nunquam
nec pro terrena patria placuerunt. Nunc jam coelestem
arripe, pro qua minimum laborabis, et in ea
veraciter semperque regnabis. Illic enim tibi non
Vestalis focus, non lapis Capitolinus, sed
<pb n="0078"/>
Deus unus et verus
</p>
            <l rend="indent">Nec metas rerum, nec tempora ponet,</l>
<l>Imperium sine fine dabit.</l>
            <p>  <note>(Aeneid. lib. 1, vers. 278, 279.)</note> </p>
          </div3>
<div3>
            <head>2.</head>
            <p>
 Noli deos falsos fallacesque requirere; abjice potius
atque contemne, in veram emicans libertatem.
Non sunt dii, maligni sunt spiritus, quibus aeterna
tua felicitas poena est. Non tam Juno Trojanis, a quibus
carnalem originem ducis, arces videtur invidisse
Romanas, quam isti daemones, quos adhuc deos putas,
omni generi hominum sedes invident sempiternas.
Et tu ipsa non parva ex parte de talibus judicasti,
quando ludis eos placasti, et per quos homines
eosdem ludos fecisti, infames esse voluisti. Patere
asseri libertatem tuam adversus immundos spiritus,
qui tuis cervicibus imposuerant sacrandam sibi et
celebrandam ignominiam suam. Actores criminum divinorum
removisti ab honoribus tuis: supplica Deo
vero, ut a te removeat illos deos, qui delectantur criminibus
suis, seu veris, quod ignominiosissimum est;
seu falsis, quod malitiosissimum est. Bene, quod tua
sponte histrionibus et scenicis societatem civitatis
patere noluisti; evigila plenius: nullo modo his artibus
placatur divina majestas, quibus humana dignitas
inquinatur. Quo igitur pacto deos, qui talibus delectantur
obsequiis, haberi putas in numero sanctarum
coelestium potestatum; cum homines per quos
eadem aguntur obsequia, non putasti habendos in
numero qualiumcumque civium Romanorum? Incomparabiliter
superna est civitas clarior, ubi victoria,
veritas; ubi dignitas, sanctitas; ubi pax, felicitas;
ubi vita, aeternitas. Multo minus habet in sua societate
tales deos, si tu in tua tales homines habere erubuisti.
Proinde si ad beatam pervenire desideras civitatem,
devita daemonum societatem. Indigne ab honestis
coluntur, qui per turpes placantur. Sic isti a
tua pietate removeantur purgatione christiana, quomodo
illi a tua dignitate remoti sunt notatione censoria.
De bonis autem carnalibus, quibus solis mali
perfrui volunt, et de malis carnalibus, quae sola perpeti
nolunt, quod neque in his habeant, quam putantur
habere isti daemones, potestatem; quanquam si
haberent, deberemus potius etiam ista contemnere,
quam propter ista illos colere, et eos colendo ad illa,
quae nobis invident, pervenire non posse: tamen nec
in istis eos hoc valere, quod hi putant, qui propter
haec eos coli oportere contendunt, deinceps videbimus,
ut hic sit hujus voluminis modus.
</p>
          </div3>
        </div2>
      </div1>

<div1>
        <head> <hi>LIBER TERTIUS.</hi> Ut in superiori libro de malis morum et animi, sic in praesenti de corporis externarumque rerum incommodis ostendit Augustinus, Romanos a condita Urbe his assidue vexatos fuisse, atque ad avertenda id genus mala deos falsos, cum ante Christi adventum libere colerentur, nihil praestitisse.</head>
<div2>
          <head>CAPUT PRIMUM.-- <hi>De adversitatibus quas soli mali metuunt, et quas semper passus est mundus, cum deos coleret.</hi> </head>
<pb n="0079"/>
<p>Jam satis dictum arbitror de morum malis et animorum,
quae praecipue cavenda sunt, nihil deos falsos
populo cultori suo, quominus eorum malorum aggere
premeretur, subvenire curasse; sed potius, ut maxime
premeretur, egisse. Nunc de illis malis video dicendum,
quae sola isti perpeti nolunt, qualia sunt fames,
morbus, bellum, exspoliatio, captivitas, trucidatio,
et si qua similia jam in primo libro commemoravimus.
Haec enim sola mali deputant mala, quae non
faciunt malos, nec erubescunt inter bona quae laudant,
ipsi mali esse qui laudant; magisque stomachantur,
si villam malam habeant, quam si vitam:
quasi hoc sit hominis maximum bonum, habere bona
omnia, praeter se ipsum. Sed neque talia mala, quae
isti sola formidant, dii eorum, quando ab eis libere
colebantur, ne illis acciderent, obstiterunt. Cum enim
variis per diversa loca temporibus ante adventum
Redemptoris nostri innumerabilibus nonnullisque
etiam incredibilibus cladibus genus contereretur humanum;
quos alios quam istos deos mundus colebat,
excepto uno populo Hebraeo, et quibusdam extra
ipsum populum, ubicumque gratia divina digni occultissimo
atque justissimo Dei judicio fuerunt? Verum
ne nimium longum faciam, tacebo aliarum usquequaque
gentium mala gravissima: quod ad Romam
pertinet Romanumque imperium, tantum loquar; id
est, ad ipsam proprie civitatem, et quaecumque illi
terrarum vel societate conjunctae, vel conditione subjectae
sunt, quae sint perpessae ante adventum Christi,
cum jam ad ejus quasi corpus reipublicae pertinerent.</p>
</div2>

<div2>
          <head>CAPUT II.-- <hi>An dii, qui et a Romanis et a Graecis similiter colebantur, causas habuerint quibus Ilium paterentur exscindi.</hi> </head>
<p>Primum ipsa Troja vel Ilium, unde origo est populi
Romani (neque enim praetereundum aut dissimulandum
est, quod et in primo libro attigi <hi>[Cap. 4]</hi>, eosdem
habens deos et colens, cur a Graecis victum, captum
atque deletum est? Priamo, inquiunt, sunt
reddita Laomedontea paterna perjuria. Ergo verum
est, quod Apollo atque Neptunus eidem Laomedonti
mercenariis operibus servierunt; illis quippe
<pb n="0080"/>
promisisse mercedem falsumque jurasse perhibetur.
Miror, Apollinem, nominatum divinatorem, in tanto
opificio laborasse, nescientem quod Laomedon fuerat
promissa negaturus. Quanquam nec ipsum Neptunum
patruum ejus, fratrem Jovis, regem maris, decuit
ignarum esse futurorum. Nam hunc Homerus de stirpe
Aeneae, a cujus posteris condita Roma est, cum ante
illam urbem conditam idem poeta fuisse dicatur,
inducit magnum aliquid divinantem <hi>(Iliad. <foreign xml:lang="greek">Υ,</foreign> vers.
302-305)</hi>: quem etiam nube rapuit, ut dicit, ne ab
Achille occideretur,
<l>cuperet cum vertere ab imo</l>
<note>(Quod apud Virgilium confitetur.)</note>
<l>Structa suis manibus perjurae moenia Trojae.</l>  <note>(Aeneid. lib. 5, vers. 810, 811.)</note> 
Nescientes igitur tanti dii, Neptunus et Apollo,
Laomedontem sibi negaturum esse mercedem, structores
moenium Trojanorum gratis, et ingratis fuerunt.
Videant ne gravius sit tales deos credere, quam diis
talibus pejerare. Hoc enim nec ipse Homerus facile
credidit, qui Neptunum quidem contra Trojanos,
Apollinem autem pro Trojanis pugnantem facit, cum
illo perjurio ambos fabula narret offensos. Si igitur
fabulis credunt, erubescant talia colere numina; si
fabulis non credunt, non obtendant Trojana perjuria,
aut mirentur deos perjuria punisse Trojana, amasse
Romana. Unde enim conjuratio Catilinae in tanta tamque
corrupta civitate habuit etiam eorum grandem
copiam, quos manus atque lingua perjurio aut sanguine
civili alebat? Quid enim aliud toties senatores
corrupti in judiciis, toties populus in suffragiis vel
in quibusque causis, quae apud eum concionibus agebantur,
nisi etiam pejerando peccabant? Namque
corruptissimis moribus ad hoc mos jurandi servabatur
antiquus, non ut ab sceleribus metu religionis prohiberentur,
sed ut perjuria quoque sceleribus caeteris
adderentur.</p>
</div2>

<div2>
          <head>CAPUT III.-- <hi>Non potuisse offendi deos Paridis adulteterio, quod inter ipsos traditur frequentatum.</hi> </head>
<p>Nulla itaque causa est, quare dii, quibus, ut dicunt,
steterat illud imperium <note>(Virgil. Aeneid. lib. 2, vers.
352)</note>, cum a Graecis praevalentibus probentur victi,
<pb n="0081"/>
Trojanis pejerantibus fingantur irati. Nec adulterio
paridis, ut rursus a quibusdam defenduntur, ut Trojam
desererent, succensuerunt. Auctores enim doctoresque
peccatorum esse assolent, non ultores. <hi>Urbem Romam,</hi> 
 inquit Sallustius, <hi>sicuti ego accepi, condidere
atque habuere initio Trojani, qui Aenea duce
profugi sedibus incertis vagabantur <note>(De Catilinae Conjuratione,
cap. 6)</note>
            </hi>. Si ergo adulterium Paridis vindicandum
numina censuerunt, aut magis in Romanis,
aut certe etiam in Romanis puniendum fuit; quia
Aeneae mater hoc fecit. Sed quomodo in illo
illud flagitium oderant, qui in sua socia Venere non
oderant (ut alia omittam) quod cum Anchise commiserat,
ex quo Aenean pepererat? An quia illud
factum est indignante Menelao, illud autem concedente
Vulcano? Dii enim, credo, non zelant
conjuges suas, usque adeo ut eas etiam cum hominibus
dignentur habere communes. Irridere fabulas
fortassis existimor, nec graviter agere tanti ponderis
causam. Non ergo credamus, si placet, Aenean esse
Veneris filium: ecce concedo, si nec Romulum Martis.
Si autem illud, cur non et illud? An deos
fas est hominibus feminis, mares autem homines
deabus misceri nefas? Dura, vel potius non credenda
conditio, quod ex jure Veneris in concubitu Marti licuit,
hoc in jure suo ipsi Veneri non licere. At utrumque
firmatum est auctoritate Romana. Neque enim
minus credidit recentior Caesar aviam Venerem,
quam patrem antiquior Romulus Martem.</p>
</div2>

<div2>
          <head>CAPUT IV.-- <hi>De sententia Varronis, qua utile esse dixit ut se homines diis genitos mentiantur.</hi> </head>
<p>Dixerit aliquis: Itane tu ista credis? Ego vero ista
non credo. Nam et vir doctissimus eorum Varro falsa
haec esse, quamvis non audacter, neque fidenter,
pene tamen fatetur. Sed utile esse civitatibus dicit,
ut se viri fortes, etiamsi falsum sit, diis genitos esse
credant: ut eo modo animus humanus velut divinae
stirpis fiduciam gerens, res magnas aggrediendas
praesumat audacius, agat vehementius, et ob hoc impleat
ipsa securitate felicius. Quae Varronis sententia
expressa, ut potui, meis verbis, cernis quam latum
locum aperiat falsitati; ut ibi intelligamus plura jam
sacra et quasi religiosa potuisse confingi, ubi putata
sunt civibus etiam de ipsis diis prodesse mendacia.</p>
</div2>

<div2>
          <head>CAPUT V.-- <hi>Non probari quod dii adulterium Paridis punierint, quod in Romuli matre non ulti sunt.</hi> </head>
<p>Sed utrum potuerit Venus ex concubitu Anchisae
Aenean parere, vel Mars ex concubitu filiae Numitoris
Romulum gignere, in medio relinquamus. Nam pene
talis quaestio etiam de Scripturis nostris oboritur, qua
quaeritur utrum praevaricatores angeli cum filiabus
hominum concubuerint; unde natis gigantibus, id est
<pb n="0082"/>
nimium grandibus ac fortibus viris, tunc terra completa
est <note>(Gen. VI, 4)</note>. [V.] Proinde ad utrumque interim
modo nostra disputatio referatur. Si enim vera
sunt, quae apud illos de matre Aeneae et de patre Romuli
lectitantur; quomodo possunt diis adulteria
displicere hominum, quae in se ipsis concorditer ferunt?
Si autem falsa sunt; nec sic quidem possunt
irasci veris adulteriis humanis, qui etiam falsis delectantur
suis. Huc accedit, quoniam si illud de Marte
non creditur, ut hoc quoque de Venere non credatur,
nullo divini concubitus obtentu matris Romuli causa
defenditur. Fuit autem sacerdos Sylvia vestalis,
et ideo dii magis in Romanos sacrilegum illud flagitium,
quam in Trojanos Paridis adulterium, vindicare
debuerunt. Nam et ipsi Romani antiqui in stupro
de tectas Vestae sacerdotes, vivas etiam defodiebant
adulteras autem feminas, quamvis aliqua damnatione,
nulla tamen morte plectebant: usque
adeo gravius quae putabant adyta divina, quam humana
cubilia vindicabant.</p>
</div2>

<div2>
          <head>CAPUT VI.-- <hi>De parricidio Romuli, quod dii non vindicarunt.</hi> </head>
<p>Aliud adjicio, quia si eo usque peccata hominum
illis numinibus displicerent, ut offensi Paridis facto
desertam Trojam ferro ignibusque donarent; magis
eos contra Romanos moveret Romuli frater occisus,
quam contra Trojanos Graecus maritus illusus;
magis irritaret parricidium nascentis, quam
regnantis adulterium civitatis. Nec ad causam, quam
nunc agimus, interest, utrum hoc fieri Romulus jusserit,
aut Romulus fecerit, quod multi impudentia
negant, multi pudore dubitant, multi dolore dissimulant.
Nec nos itaque in ea re diligentius requirenda
per multorum scriptorum perpensa testimonia demoremur:
Romuli fratrem palam constat occisum, non
ab hostibus, non ab alienis. Si aut perpetravit aut imperavit
hoc Romulus; magis ipse fuit Romanorum,
quam Paris Trojanorum caput: cur igitur Trojanis
iram deorum provocavit ille alienae conjugis raptor,
et eorumdem deorum tutelam Romanis invitavit
iste sui fratris exstinctor? Si autem illud scelus a
facto imperioque Romuli alienum est; quoniam debuit
utique vindicari, tota hoc illa civitas fecit, quod
tota contempsit; et non jam fratrem, sed patrem,
quod est pejus, occidit. Uterque enim fuit conditor,
ubi alter scelere ablatus non permissus est esse regnator.
<pb n="0083"/>
Non est, ut arbitror, quod dicatur quid mali
Troja meruerit, ut eam dii desererent, quo posset
exstingui; et quid boni Roma, ut eam dii inhabitarent,
quo posset augeri: nisi quod victi inde fugerunt,
et se ad istos, quos pariter deciperent, contulerunt.
Imo vero et illic manserunt, ad eos more suo decipiendos,
qui rursus easdem terras habitarent; et hic
easdem artes fallaciae suae magis etiam exercendo,
majoribus honoribus gloriati sunt.</p>
</div2>

<div2>
          <head>CAPUT VII.-- <hi>De eversione Ilii, quod dux Marii Fimbria excidit.</hi> </head>
<p>Certe enim civilibus jam bellis scatentibus, quid
miserum commiserat Ilium, ut a Fimbria, Marianarum
partium homine pessimo, everteretur, multo ferocius
atque crudelius, quam olim a Graecis? Nam
tunc et multi inde fugerunt, et multi captivati saltem
in servitute vixerunt. Porro autem Fimbria prius edictum
proposuit, ne cui parceretur; atque urbem totam
cunctosque in ea homines incendio concremavit.
Hoc meruit Ilium, non a Graecis, quos sua irritaverat
iniquitate, sed a Romanis, quos sua calamitate propagaverat;
diis illis communibus ad haec repellenda
nihil juvantibus, seu, quod verum est, nihil valentibus.
Numquid et tunc
<l>Abscessere omnes adytis arisque relictis</l>
dii, quibus illud oppidum steterat, post antiquos
Graecorum ignes ruinasques reparatum? Si autem abscesserant,
causam requiro; et oppidanorum quidem
quanto invenio meliorem, tanto deteriorem
deorum. Illi enim contra Fimbriam portas clauserant,
ut Syllae servarent integram civitatem: hinc eos
iratus incendit, vel potius penitus exstinxit. Adhuc
autem meliorum partium civilium Sylla dux fuit,
adhuc armis rempublicam recuperare moliebatur:
horum bonorum initiorum nondum malos eventus
habuit. Quid ergo melius cives illius urbis facere
potuerunt? quid honestius? quid fidelius? quid Romana
parentela dignius, quam meliori causae Romanorum
civitatem servare, et contra parricidam Romanae
reipublicae portas claudere? At hoc eis in
quantum exitium verterit, attendant defensores deorum.
Deseruerint dii adulteros, Iliumque flammis
Graecorum reliquerint, ut ex ejus cineribus Roma castior
nasceretur: cur et postea deseruerunt eamdem
civitatem Romanis cognatam, non rebellantem adversus
Romam nobilem filiam, sed justioribus ejus partibus
fidem constantissimam piissimamque servantem;
eamque delendam reliquerunt, non Graecorum
viris fortibus, sed viro spurcissimo Romanorum? Aut
si displicebat diis causa partium Syllanarum, cui servantes
urbem miseri portas clauserant; cur eidem
Syllae tanta bona promittebant et praenuntiabant? An
et hinc agnoscuntur adulatores felicium potius quam
infelicium defensores? Non ergo Ilium etiam tunc, ab
eis cum desereretur, eversum est. Nam daemones ad
decipiendum semper vigilantissimi, quod potuerunt,
fecerunt. Eversis quippe et incensis omnibus cum
<pb n="0084"/>
oppido simulacris, solum Minervae sub tanta ruina
templi illius, ut scribit Livius, integrum stetisse perhibetur: 
non ut diceretur,
<l>Dî patrii, quorum semper sub numine Troja est,</l> <note>(Virgil. Aeneid. lib. 1, vers. 702, 703.)</note> 
ad eorum laudem; sed ne diceretur,
<l>Excessere omnes adytis arisque relictis</l>
dii, ad eorum defensionem. Illud enim posse permissi
sunt, non unde probarentur potentes, sed unde
praesentes convincerentur.</p>
</div2>

<div2>
          <head>CAPUT VIII.-- <hi>An debuerit diis Iliacis Roma committi.</hi> </head>
<p>Diis itaque Iliacis, post Trojae ipsius documentum,
qua tandem prudentia Roma custodienda commissa
est? Dixerit quispiam, jam eos Romae habitare solitos,
quando expugnante Fimbria cecidit Ilium. Unde
ergo stetit Minervae simulacrum? Deinde, si apud
Romam erant, quando Fimbria delevit Ilium - fortasse
apud Ilium erant, quando a Gallis ipsa Roma capta et
incensa est: sed ut sunt auditu acutissimi motuque
celerrimi, ad vocem anseris cito redierunt, ut saltem
Capitolinum collem, qui remanserat, tuerentur: caeterum
ad alia defendenda serius sunt redire commoniti.</p>
</div2>

<div2>
          <head>CAPUT IX.-- <hi>An illam pacem, quae sub Numae regno fuit, deos praestitisse credendum sit.</hi> </head>
<p>Hi etiam Numam Pompilium, successorem Romuli,
adjuvisse creduntur, ut toto regni sui tempore
pacem haberet, et Jani portas, quae bellis patere assolent,
clauderet: eo merito scilicet, quia Romanis
multa sacra constituit. Illi vero homini pro tanto
otio gratulandum fuit, si modo id rebus salubribus
scisset impendere, et perniciosissima curiositate neglecta,
Deum verum vera pietate perquirere. Nunc
autem non ei dii contulerunt illud otium; sed eum
minus fortasse decepissent, si otiosum minime reperissent.
Quanto enim minus eum occupatum invenerunt,
tanto magis ipsi occupaverunt. Nam quid ille
molitus sit, et quibus artibus deos tales sibi, vel illi
civitati consociare potuerit, Varro prodit: quod si
Domino placuerit, suo diligentius disseretur loco.
Modo autem quia de beneficiis eorum quaestio est,
magnum beneficium est pax: sed Dei veri beneficium
est, plerumque etiam sicut sol, sicut pluvia vitaeque
alia subsidia, super ingratos et nequam. Sed si hoc
tam magnum bonum dii illi Romae vel Pompilio contulerunt,
cur imperio Romano per ipsa tempora laudabiliora
 id nunquam postea praestiterunt? an utiliora
erant sacra, cum instituerentur, quam cum instituta
celebrarentur? Atqui tunc nondum erant, sed ut essent
addebantur; postea vero jam erant, quae ut prodessent
custodiebantur. Quid ergo est quod illi quadraginta
tres, vel, ut alii volunt, triginta et novem
<pb n="0085"/>
anni in tam longa pace transacti sunt regnante
Numa, et postea sacris institutis, diisque ipsis, qui
eisdem sacris fuerant invitati, jam praesidibus atque
tutoribus, vix post tam multos annos ab Urbe condita
usque ad Augustum, unus pro magno miraculo commemoratur
annus post primum bellum Punicum, quo
belli portas Romani claudere potuerunt?</p>
</div2>

<div2>
          <head>CAPUT X.-- <hi>An optandum fuerit quod tanta bellorum rabie Romanorum augeretur imperium, cum eo studio, quo sub Numa auctum est, et quietum esse potuisset et tutum.</hi> </head>
<p>An respondent quod nisi assiduis sibique continuo
succedentibus bellis Romanum imperium tam longe
lateque non posset augeri, et tam grandi gloria diffamari?
Idonea vero causa: ut magnum esset imperium,
cur esse deberet inquietum? Nonne in corporibus
hominum satius est modicum staturam cum sanitate
habere, quam ad molem aliquam giganteam
perpetuis afflictionibus pervenire, nec cum perveneris,
requiescere, sed quanto grandioribus membris,
tanto majoribus agitari malis? Quid autem mali esset,
ac non potius plurimum boni, si ea tempora perdurarent,
quae perstrinxit Sallustius, ubi ait,  « Igitur
initio reges (nam in terris nomen imperii id
primum fuit) diversi; pars ingenium, alii corpus
exercebant: etiam tum vita hominum sine cupiditate
agitabatur, sua cuique satis placebant »  <note>(Sallust.
in Conjuratione Catilinae, cap. 2)</note>? An ut tam multum
augeretur imperium, debuit fieri quod Virgilius detestatur,
dicens:
<l>Deterior donec paulatim ac decolor aetas,</l>
<l>Et belli rabies, et amor successit habendi?</l>  <hi>
              <note>(Aeneid. lib. 8, vers. 326, 327)</note>.</hi>  
Sed plane pro tantis bellis susceptis et gestis justa
defensio Romanorum est, quod irruentibus sibi importune
inimicis resistere cogebat, non aviditas adipiscendae
laudis humanae, sed necessitas tuendae salutis
et libertatis. Ita sit plane. Nam <hi>postquam
res eorum,</hi> sicut scribit ipse Sallustius, <hi>legibus</hi>, <hi>moribus, agris aucta, satis prospera, satisque pollens
videbatur, sicuti pleraque mortalium habentur, invidia
ex opulentia orta est. Igitur reges populique finitimi
bello tentare, pauci ex amicis auxilio esse: nam caeteri
metu perculsi a periculis aberant</hi>.
 <hi>At Romani domi
militiaeque intenti festinare, parare, alius alium hortari,
hostibus obviam ire; libertatem, patriam, parentesque
armis tegere. Post ubi pericula virtute propulerant, sociis
atque amicis auxilia portabant, magisque dandis
quam accipiendis beneficiis amicitias parabant <note>(Sallust.
in Conjuratione Catilinae, cap. 6)</note>
            </hi>. Decenter his artibus
Roma crevit. Sed regnante Numa, ut tam longa pax
esset, utrum irruebant improbi belloque tentabant;
an nihil eorum fiebat, ut posset pax illa persistere?
<pb n="0086"/>
Si enim bellis etiam tum Roma lacessebatur, nec
armis arma obvia ferebantur: quibus modis agebatur,
ut nulla pugna superati, nullo martio impetu
territi sedarentur inimici; his modis semper ageretur,
et semper Roma clausis Jani portis pacata regnaret.
Quod si in potestate non fuit, non ergo Roma pacem
habuit quamdiu dii eorum, sed quamdiu homines finitimi
circumquaque voluerunt, qui eam nullo bello
provocaverunt: nisi forte dii tales etiam id homini
vendere audebunt, quod alius homo voluit sive noluit.
Interest quidem jam vitio proprio, malas mentes quatenus
sinantur isti daemones vel terrere vel excitare:
sed si semper hoc possent, nec aliud secretiore ac superiore
potestate contra eorum conatum saepe aliter
ageretur, semper in potestate haberent paces bellicasque
victorias, quae semper fere per humanorum
animorum motus accidunt: quas tamen plerumque
contra eorum fieri voluntatem, non solum fabulae
multa mentientes, et vix veri aliquid vel indicantes
vel significantes, sed etiam ipsa Romana confitetur
historia.</p>
</div2>

<div2>
          <head>CAPUT XI.-- <hi>De simulacro Cumani Apollinis, cujus fletus creditus est cladem Graecorum, quibus opitulari non poterat, indicare.</hi> </head>
<p>Neque enim aliunde Apollo ille Cumanus, cum adversus
Achaeos regemque Aristonicum bellaretur,
quatriduo flevisse nuntiatus est: quo prodigio aruspices
territi, cum id simulacrum in mare putavissent
esse projiciendum, Cumani senes intercesserunt, atque
retulerunt tale prodigium et Antiochi et Persae
bello in eodem apparuisse figmento: et quia Romanis
feliciter provenisset, ex senatusconsulto eidem
Apollini suo dona esse missa testati sunt. Tunc velut
peritiores acciti aruspices responderunt, simulacri
Apollinis fletum ideo prosperum esse Romanis,
quoniam Cumana colonia Graeca esset, suisque
terris, unde accitus esset, id est ipsi Graeciae,
luctum et cladem Apollinem significasse plorantem.
Deinde mox regem Aristonicum victum et captum
esse, nuntiatum est; quem vinci utique Apollo nolebat
et dolebat, et hoc sui lapidis etiam lacrymis indicabat.
Unde non usquequaque incongrue, quamvis fabulosis,
tamen veritati similibus, mores daemonum describuntur
carminibus poetarum. Nam Camillam Diana
doluit apud Virgilium, et Pallantem moriturum Hercules
flevit. Hinc fortassis et Numa Pompilius pace
abundans, sed quo donante nesciens, nec requirens;
cum cogitaret otiosus, quibusnam diis tuendam Romanam
<pb n="0087"/>
salutem regnumque committeret, nec verum
illum atque omnipotentem summum Deum curare
opinaretur ista terrena, atque recoleret Trojanos deos,
quos Aeneas advexerat, neque Trojanum, neque Laviniense
ab ipso Aenea conditum regnum diu conservare
potuisse, alios providendos existimavit, quos illis
prioribus (sive qui cum Romulo jam Romam transierant,
sive quandoque Alba eversa fuerant transituri)
vel tanquam fugitivis custodes adhiberet, vel tanquam
invalidis adjutores.</p>
</div2>

<div2>
          <head>CAPUT XII.-- <hi>Quantos sibi deos Romani praeter constitutionem Numae adjecerint, quorum eos numerositas nihil juverit.</hi> </head>
<p>Nec his sacris tamen Roma dignata est esse contenta,
quae tam multa illic Pompilius constituerat: nam ipsius
summum templum nondum habebat Jovis. Rex quippe
Tarquinius ibi Capitolium fabricavit. Aesculapius
autem ab Epidauro ambivit Romam, ut peritissimus
medicus in urbe nobilissima artem gloriosius exerceret.
Mater etiam deûm nescio unde, a Pessinunte.
Indignum enim erat, ut cum ejus filius jam
colli Capitolino praesideret, adhuc ipsa in loco ignobili
latitaret. Quae tamen si omnium deorum mater est,
non solum secuta est Romam quosdam filios suos,
verum et alios praecessit etiam secuturos. Miror sane,
si ipsa peperit Cynocephalum, qui longe postea venit
ex Aegypto. Utrum etiam dea Febris ex illa nata
sit, viderit Aesculapius pronepos ejus. sed undecumque
nata sit, non (opinor) audebunt eam ignobilem
dicere dii peregrini deam civem Romanam. Sub hoc
tot deorum praesidio, quos numerare quis potest, indigenas
et alienigenas, coelites, terrestres, infernos,
marinos, fontanos, fluviales; et, ut Varro dicit,
certos atque incertos, in omnibusque generibus
deorum, sicut in animalibus, mares et feminas? sub
hoc ergo tot deorum praesidio constituta Roma, non
tam magnis et horrendis cladibus, quales ex multis
paucas commemorabo, agitari affligique debuit. Nimis
enim multos deos grandi fumo suo, tanquam signo
dato, ad tuitionem congregaverat; quibus templa, altaria,
sacrificia, sacerdotes instituendo atque praebendo,
summum verum Deum, cui uni haec rite gesta
debentur, offenderet. Et felicior quidem cum paucioribus
vixit: sed quanto major facta est, sicut navis
nautas, tanto plures adhibendos putavit; credo, desperans
pauciores illos, sub quibus in comparatione
pejoris vitae melius vixerat, non sufficere ad opitulandum
granditati suae. Primo enim sub ipsis regibus,
<pb n="0088"/>
excepto Numa Pompilio, de quo jam supra locutus
sum, quantum malum discordiosi certaminis fuit, quod
fratrem Romuli coegit occidi?</p>
</div2>

<div2>
          <head>CAPUT XIII.-- <hi>Quo Jure, quo foedere Romani obtinuerint prima conjugia.</hi> </head>
<p>Quomodo nec Juno, quae cum Jove suo jam
<l rend="indent">fovebat</l>
<l>Romanos rerum dominos, gentemque togatam,</l> <note>(Aeneid. lib. 1, vers. 281, 282.)</note> 
nec Venus ipsa Aeneidas suos potuit adjuvare, ut bono
et aequo more conjugia mererentur, cladesque tanta
irruit hujus inopiae, ut ea dolo raperent, moxque compellerentur
pugnare cum soceris; ut miserae feminae
nondum ex injuria maritis conciliatae, jam parentum
sanguine dotarentur? At enim vicerunt in hac conflictione
Romani vicinos suos. Quantis et quam multis
utrimque vulneribus et funeribus tam propinquorum
et confinium istae victoriae constiterunt? Propter unum
Caesarem socerum et unum generum ejus Pompeium,
jam mortua Caesaris filia, uxore Pompeii, quanto et
quam justo doloris instinctu Lucanus exclamat,
<l>Bella per Emathios plus quam civilia campos,</l>
<l>Jusque datum sceleri canimus!</l>  <note>(Lucan. lib. 1, vers. 1, 2.)</note> 
Vicerunt ergo Romani, ut strage socerorum manibus
cruentis ab eorum filiabus amplexus miserabiles extorquerent;
nec illae auderent flere patres occisos, ne
offenderent victores maritos; quae adhuc illis pugnantibus,
pro quibus facerent vota nesciebant.
Talibus nuptiis populum Romanum non Venus, sed
Bellona donavit: aut fortassis Alecto illa infernalis
furia, jam eis favente Junone, plus in illos habuit
licentiae, quam cum ejus precibus contra Aenean fuerat
excitata. Andromacha felicius captivata est,
quam illa conjugia Romana nupserunt: licet serviles,
tamen post ejus amplexus nullum Trojanorum
Pyrrhus occidit. Romani autem soceros interficiebant
in praeliis, quorum jam filias amplexabantur in thalamis.
Illa victori subdita, dolere tantum suorum
mortem potuit, non timere: illae sociatae bellantibus,
parentum suorum mortes procedentibus viris
timebant, redeuntibus dolebant, nec timorem habentes
liberum, nec dolorem. Nam propter interitum
civium, propinquorum, fratrum, parentum, aut pie
cruciabantur, aut crudeliter laetabantur victoriis maritorum.
Huc accedebat quod, ut sunt alterna bellorum,
aliquae parentum ferro amiserunt viros, aliquae
utrorumque ferro et parentes et viros: neque enim
et apud Romanos parva fuerunt illa discrimina. Siquidem
ad obsidionem quoque perventum est civitatis,
clausisque portis se tuebantur: quibus dolo apertis,
admissisque hostibus intra moenia, in ipso foro scelerata
et nimis atrox inter generos socerosque pugna
<pb n="0089"/>
commissa est. Et raptores illi etiam superabantur;
et crebro fugientes intra domos suas, gravius foedabant
pristinas, quamvis et ipsas pudendas lugendasque
victorias. Hic tamen Romulus de suorum jam
virtute desperans, Jovem rogavit ut starent: atque
ille hac occasione nomen Statoris invenit. Nec finis
esset tanti mali, nisi raptae illae laceratis crinibus
emicarent, et provolutae parentibus, iram eorum justissimam,
non armis victricibus, sed supplici pietate
sedarent. Deinde Titum Tatium, regem Sabinorum,
socium regni Romulus ferre compulsus est, Germani
consortis impatiens: sed quando et istum diu
toleraret, qui fratrem geminumque non pertulit?
Unde et ipso interfecto, ut major deus esset, regnum
solus obtinuit. Quae sunt ista jura nuptiarum, quae
irritamenta bellorum, quae foedera germanitatis, affinitatis,
societatis, divinitatis? quae postremo sub tot
diis tutoribus vita civitatis? Vides quanta hinc dici
et quam multa possent, nisi quae supersunt nostra
curaret intentio, et sermo in alia festinaret.</p>
</div2>

<div2>
          <head>CAPUT XIV.-- <hi>De impietate belli quod Albanis Romani intulerunt, et de victoria dominandi libidine adepta.</hi> </head>
<div3>
            <head>1.</head>
            <p>
 Quid deinde post Numam sub aliis regibus?
Quanto malo, non solum suo, sed etiam Romanorum,
in bellum Albani provocati sunt! quia videlicet pax
Numae tam longa viluerat. Quam crebrae strages Romani
Albanique exercitus fuerunt, et utriusque comminutio
civitatis! Alba namque illa, quam filius
Aeneae creavit Ascanius, Romae mater propior ipsa
quam Troja, a Tullo Hostilio rege provocata conflixit:
confligens autem et afflicta est, et afflixit, donec
multorum taederet pari defectione certaminum. Tunc
eventum belli de tergeminis hinc atque inde fratribus
placuit experiri: a Romanis tres Horatii, ab Albanis
autem tres Curiatii processerunt; a Curiatiis tribus
Horatii duo, ab uno autem Horatio tres Curiatii superati
et exstincti sunt. Ita Roma exstitit victrix,
ea clade etiam in certamine extremo, ut de sex vivis
unus rediret domum. Cui damnum in utrisque? cui
luctus, nisi Aeneae stirpi, nisi Ascanii posteris, nisi
proli Veneris, nisi nepotibus Jovis? nam et hoc
plus quam civile bellum fuit, quando filia civitas cum
civitate matre pugnavit. Accessit aliud huic tergeminorum
pugnae ultimae atrox atque horrendum malum.
Nam ut erant ambo populi prius amici (vicini quippe
atque cognati), uni Curiatiorum desponsata fuerat
Horatiorum soror: haec posteaquam sponsi spolia
in victore fratre conspexit, ab eodem fratre, quoniam
flevit, occisa est. Humanior hujus unius feminae,
<pb n="0090"/>
quam universi populi Romani, mihi fuisse videtur
affectus. Illa quem virum jam fide media retinebat,
aut forte etiam ipsum fratrem dolens qui eum occiderat
cui sororem promiserat, puto quod non culpabiliter
fleverit. Unde enim apud Virgilium pius
Aeneas laudabiliter dolet hostem etiam sua peremptum
manu? unde Marcellus Syracusanam civitatem,
recolens ejus paulo ante culmen et gloriam sub manus
suas subito concidisse, communem cogitans conditionem
flendo miseratus est? Quaeso ab humano
impetremus affectu, ut femina sponsum suum a fratre
suo peremptum sine crimine fleverit, si viri hostes a
se victos etiam cum laude fleverunt. Ergo sponso a
fratre illatam mortem quando femina illa flebat, tunc
se contra matrem civitatem tanta strage bellasse, et
tanta hinc et inde cognati cruoris effusione vicisse,
Roma gaudebat.</p>
          </div3>
<div3>
            <head>2.</head>
            <p>
 Quid mihi obtenditur nomen laudis, nomenque
victoriae? Remotis obstaculis insanae opinionis facinora
nuda cernantur, nuda pensentur, nuda judicentur.
Causa dicatur Albae, sicut Trojae adulterium dicebatur.
Nulla talis, nulla similis invenitur: tantum ut
resides moveret
</p>
            <l>Tullus in arma viros, et jam desueta triumphis</l>
<l>Agmina</l>
            <p> <note>(Aeneid. lib. 6, vers. 814, 815.)</note> 
Illo itaque vitio tantum scelus perpetratum est socialis
belli atque cognati. Quod vitium Sallustius magnum
transeunter attingit. Cum enim laudans breviter
antiquiora commemorasset tempora, quando vita
hominum sine cupiditate agitabatur, et sua cuique
satis placebant:  « Postea vero, »  inquit,  « quam in
Asia Cyrus, in Graecia Lacaedemonii atque Athenienses
coepere urbes atque nationes subigere, libidinem
dominandi causam belli habere, maximam
gloriam in maximo imperio putare »  <note>(Sallust. in
Catil. cap. 2)</note>: et caetera quae ipse instituerat dicere.
Mihi hucusque satis sit ejus verba posuisse. Libido
ista dominandi magnis malis agitat et conterit humanum
genus. Hac libidine Roma tunc victa Albam se
vicisse triumphabat, et sui sceleris laudem gloriam
nominabat. <hi>Quoniam laudatur,</hi> inquit Scriptura nostra, <hi>peccator in desideriis animae suae; et qui iniqua gerit,
benedicitur 
 <note>(Psal. X, 3)</note>
            </hi>. Fallacia igitur tegmina, et
deceptoriae dealbationes auferantur a rebus, ut sincero
inspiciantur examine. Nemo mihi dicat, Magnus
ille atque ille, quia cum illo et illo pugnavit, et vicit.
Pugnant etiam gladiatores, vincunt et ipsi: habet praemia
laudis et illa crudelitas. Sed puto esse satius cujuslibet
inertiae poenas luere, quam illorum armorum
gloriam quaerere. Et tamen si in arenam procederent
pugnaturi inter se gladiatores, quorum alter filius,
alter pater esset, tale spectaculum quis ferret?
quis non auferret? Quomodo ergo gloriosum alterius
matris, alterius filiae civitatis, inter se armorum potuit
<pb n="0091"/>
esse certamen? An ideo diversum fuit, quod arena
illa non fuit, et latiores campi non duorum gladiatorum,
sed in duobus populis multorum funeribus implebantur;
nec amphitheatro cingebantur illa certamina,
sed universo orbe, et tunc vivis, et posteris,
quousque ista fama porrigitur, impium spectaculum
praebebatur?</p>
          </div3>
<div3>
            <head>3.</head>
            <p>
 Vim tamen patiebantur studii sui dii illi praesides
imperii Romani, et talium certaminum tanquam
theatrici spectatores, donec Horatiorum soror propter
Curiatios tres peremptos etiam ipsa tertia ex altera
parte fraterno ferro duobus fratribus adderetur, ne
minus haberet mortium etiam Roma quae vicerat.
Deinde ad fructum victoriae Alba subversa est: ubi
post Ilium, quod Graeci everterunt, et post Lavinium,
ubi Aeneas regnum peregrinum atque fugitivum
constituerat, tertio loco habitaverant numina
illa Trojana. Sed more suo etiam inde jam fortasse
migraverant; ideo deleta est. Discesserant videlicet
 « omnes adytis arisque relictis dii, quibus imperium
illud steterat. »  Discesserant sane ecce jam tertio,
ut eis quarta Roma providentissime crederetur. Displicuerat
enim et Alba, ubi Amulius expulso fratre,
et Roma placuerat, ubi Romulus occiso fratre
 regnaverat. Sed antequam Alba dirueretur,
transfusus est, inquiunt, populus ejus in Romam, ut
ex utraque una civitas fieret. Esto, ita factum sit:
urbs tamen illa, Ascanii regnum et tertium domicilium
Trojanorum deorum, ab urbe filia mater eversa
est. Ut autem belli reliquiae e duobus populis unum
facerent miserabile coagulum, multus ante fusus
utriusque sanguis fuit. Quid jam singillatim dicam sub
caeteris regibus toties eadem bella renovata, quae victoriis
finita videbantur, et tantis stragibus iterum
iterumque confecta, iterum iterumque post foedus et
pacem inter generos et soceros et eorum stirpem posterosque
repetita? Non parvum indicium calamitatis
hujus fuit, quod portas belli nullus clausit illorum.
Nullus ergo illorum sub tot diis praesidibus in pace
regnavit.
</p>
          </div3>
        </div2>

<div2>
          <head>CAPUT XV.-- <hi>Qualis Romanorum regum vita atque exitus fuerit.</hi> </head>
<div3>
            <head>1.</head>
            <p>
 Ipsorum autem regum qui exitus fuerunt? De
Romulo viderit adulatio fabulosa, qua perhibetur receptus
in coelum: viderint quidam scriptores eorum,
qui eum propter ferocitatem a senatu discerptum
esse dixerunt, subornatumque nescio quem Julium
Proculum, qui eum sibi apparuisse diceret, eumque
per se populo mandasse Romano, ut inter numina
coleretur; eoque modo populum, qui contra senatum
intumescere coeperat, repressum atque sedatum.
Acciderat enim et solis defectio, quam certa
ratione sui cursus effectam imperita nesciens multitudo
meritis Romuli tribuebat. Quasi vero si luctus
<pb n="0092"/>
ille solis fuisset, non magis ideo credi deberet occisus,
ipsumque scelus aversione etiam diurni luminis
indicatum: sicut revera factum est, cum Dominus
crucifixus est crudelitate atque impietate Judaeorum <note>(Luc. XXIII, 45)</note>.
Quam solis obscurationem non ex
canonico siderum cursu accidisse, satis ostendit,
quod tunc erat pascha Judaeorum; nam plena luna
solemniter agitur: regularis autem solis defectio non
nisi lunae fine contingit. Satis et Cicero illam inter
deos Romuli receptionem putatam magis significat
esse, quam factam, quando et laudans eum in
libris de Republica <note>(L. 2, c. 10)</note>, Scipionisque sermone:
 « Tantum est, »  inquit,  « consecutus, ut cum
subito sole obscurato non comparuisset, deorum in
numero collocatus putaretur: quam opinionem nemo
unquam mortalis assequi potuit sine eximia
virtutis gloria. »  Quod autem dicit, eum subito
non comparuisse, profecto ibi intelligitur aut
violentia tempestatis, aut caedis facinorisque secretum.
Nam et alii scriptores eorum defectioni
solis addunt etiam subitam tempestatem, quae profecto
aut occasionem sceleri praebuit, aut Romulum
ipsa consumpsit. De Tullo quippe etiam Hostilio,
qui tertius a Romulo rex fuit, qui et ipse fulmine
absumptus est, dicit in eisdem libris idem Cicero,
propterea et istum non creditum in deos receptum
tali morte, quia fortasse quod erat in Romulo probatum
(id est persuasum) Romani vulgare noluerunt,
id est vile facere, si hoc et alteri facile tribueretur.
Dicit etiam aperte in Invectivis,  « Illum qui hanc urbem
condidit, Romulum ad deos immortales benevolentia
famaque sustulimus »  <note>(Orat. 3 in Catilinam,
cap. 1)</note>: ut non vere factum sed propter merita
virtutis ejus benevolentia jactatum diffamatumque
monstraret. In Hortensio vero dialogo cum de solis
canonicis defectionibus loqueretur,  « Ut easdem, » 
inquit,  « tenebras efficiat, quas effecit in interitu
Romuli, qui obscuratione solis est factus. »  Certe
hic minime timuit hominis interitum dicere, quia disputator
magis quam laudator fuit.</p>
          </div3>
<div3>
            <head>2.</head>
            <p>
 Caeteri autem reges populi Romani, excepto
Numa Pompilio et Anco Martio, qui morbo interierunt,
quam horrendos exitus habuerunt? Tullus, ut
dixi, Hostilius, victor et eversor Albae, cum tota domo
sua fulmine concrematus est. Priscus Tarquinius
per sui decessoris filios interemptus est. Servius Tullius
generi sui Tarquinii Superbi, qui ei successit
in regnum, nefario scelere occisus est. Nec  « discessere
adytis arisque relictis dii, »  tanto in optimum
illius populi regem parricidio perpetrato, quos dicunt,
ut hoc miserae Trojae facerent, eamque Graecis diruendam
exurendamque relinquerent, adulterio Paridis
fuisse commotos. Sed insuper interfecto a se socero
Tarquinius ipse successit. Hunc illi dii nefarium
parricidam soceri interfectione regnantem, insuper
<pb n="0093"/>
multis bellis victoriisque gloriantem, et de manubiis
 Capitolium fabricantem, non abscedentes, sed
praesentes manentesque viderunt, et regem suum
Jovem in illo altissimo templo, hoc est in opere parricidae,
sibi praesidere atque regnare perpessi sunt.
Neque enim adhuc innocens Capitolium struxit, et
postea malis meritis Urbe pulsus est: sed ad ipsum
regnum, in quo Capitolium fabricaret, immanissimi
sceleris perpetratione pervenit. Quod vero eum Romani
regno postea depulerunt, ac secluserunt moenibus
civitatis, non ipsius de Lucretiae stupro, sed filii
peccatum fuit, illo non solum nesciente, sed etiam
absente commissum. Ardeam civitatem tunc oppugnabat,
et pro populo Romano bellum gerebat:
nescimus quid faceret, si ad ejus notitiam flagitium
filii deferretur. Et tamen inexplorato ejus judicio et
inexperto, ei populus ademit imperium; et recepto
exercitu, a quo deseri jussus est, clausis deinde
portis non sivit intrare redeuntem. At ille post
bella gravissima, quibus eosdem Romanos concitatis
finitimis attrivit, posteaquam desertus ab eis quorum
fidebat auxilio, regnum recipere non evaluit, in
oppido Tusculo Romae vicino quatuordecim, ut fertur,
annos privatam vitam quietus habuit, et cum
uxore consenuit, optabiliore fortassis exitu, quam
socer ejus generi sui facinore, nec ignorante filia,
sicut perhibetur, exstinctus. Nec tamen istum
Tarquinium Romani crudelem aut sceleratum, sed
superbum appellaverunt, fortassis regios ejus fastus
alia superbia non ferentes. Nam scelus occisi ab eo
soceri optimi regis sui usque adeo contempserunt,
ut eum regem suum facerent: ubi miror si non scelere
graviore mercedem tantam tanto sceleri reddiderunt.
Nec  « discessere adytis arisque relictis dii. » 
Nisi forte quispiam sic defendat istos deos, ut dicat
eos ideo mansisse Romae, quo possent Romanos magis
punire suppliciis, quam beneficiis adjuvare, seducentes
eos vanis victoriis et bellis gravissimis conterentes.
Haec fuit Romanorum vita sub regibus
laudabili tempore illius reipublicae usque ad expulsionem
Tarquinii Superbi per ducentos ferme et
quadraginta et tres annos, cum illae omnes victoriae
tam multo sanguine et tantis emptae calamitatibus,
vix illud imperium intra viginti ab Urbe
millia dilataverint: quantum spatium absit ut saltem
alicujus Getulae civitatis nunc territorio comparetur!
</p>
          </div3>
        </div2>

<div2>
          <head>CAPUT XVI.-- <hi>De primis apud Romanos consulibus, quorum alter alterum patria pepulit, moxque Romae post atrocissima parricidia a vulnerato hoste vulneratus interiit.</hi> </head>

<pb n="0094"/>
<p>Huic tempori adjiciamus etiam tempus illud, quousque
dicit Sallustius <note>(Vide supra, lib. 2, cap. 18)</note> 
aequo et modesto jure agitatum, dum metus a Tarquinio
et grave bellum cum Etruria positum est.
Quamdiu enim Etrusci Tarquinio. redire in regnum
conanti opitulati sunt, gravi bello Roma concussa
est. Ideo dicit aequo et modesto jure gestam rempublicam
metu premente, non persuadente justitia. In
quo brevissimo tempore quam funestus ille annus
fuit, quo primi consules creati sunt, expulsa regia
potestate? Annum quippe suum non compleverunt.
Nam Junius Brutus exhonoratum ejecit Urbe collegam
Lucium Tarquinium Collatinum; deinde mox ipse in
bello cecidit mutuis cum hoste vulneribus, occisis
a se ipso primitus filiis suis et uxoris suae fratribus,
quod eos pro restituendo Tarquinio conjurasse cognoverat.
Quod factum Virgilius posteaquam laudabiliter
commemoravit, continuo clementer exhorruit.
Cum enim dixisset,
<l rend="indent">Natosque pater nova bella moventes</l>
<l>Ad poenam pulchra pro libertate vocabit;</l>
mox deinde exclamavit, et ait
<l>Infelix! utcumque ferent ea facta minores.</l> 
Quomodolibet, inquit, ea facta posteri ferant, id est
praeferant et extollant; qui filios occidit, infelix est.
Et tanquam ad consolandum infelicem, subjunxit:
<l>Vicit amor patriae, laudumque immensa cupido.</l>  <note>(Aeneid. lib. 6, vers. 820-823.)</note> 
Nonne in hoc Bruto, qui et filios occidit, et a se percusso
hosti filio Tarquinii mutuo percussus supervivere
non potuit, eique potius ipse Tarquinius supervixit,
Collatini collegae videtur innocentia vindicata,
qui bonus civis hoc Tarquinio pulso passus est quod
tyrannus ipse Tarquinius? Nam et idem Brutus consanguineus
Tarquinii fuisse perhibetur. Sed Collatinum
videlicet similitudo nominis pressit, quia etiam
Tarquinius vocabatur. Mutare ergo nomen, non patriam
cogeretur: postremo in ejus nomine hoc vocabulum
minus esset, L. Collatinus tantummodo vocaretur.
Sed ideo non amisit quod sine ullo detrimento
posset amittere, ut et honore primus consul et civitate
bonus civis carere juberetur. Etiamne ista est gloria
Junii Bruti detestanda iniquitas et nihilo utilis reipublicae?
Etiamne ad hanc perpetrandam,
<l>Vincit amor patriae, laudumque immensa cupido?</l> 
Jam expulso utique Tarquinio tyranno, consul cum
Bruto creatus est maritus Lucretiae L. Tarquinius
<pb n="0095"/>
Collatinus. Quam juste populus mores in cive, non
nomen attendit! quam injuste Brutus collegam
primae ac novae illius potestatis, quem posset, si hoc
offendebatur, nomine tantum privare, et patria privavit
et honore? Haec mala facta sunt, haec adversa
acciderunt, quando in illa republica aequo et modesto
jure agitatum est. Lucretius quoque, qui in locum
Bruti fuerat subrogatus, morbo, antequam idem annus
terminaretur, absumptus est. Ita P. Valerius, qui
successerat Collatino, et M. Horatius, qui pro defuncto
Lucretio suffectus fuerat, annum illum funereum atque
tartareum, qui consules quinque habuit, compleverunt:
quo anno consulatus ipsius novum honorem
ac potestatem auspicata est Romana respublica.</p>
</div2>

<div2>
          <head>CAPUT XVII.-- <hi>Post initia consularis imperii, quibus malis vexata fuerit Romana respublica, diis non opitulantibus quos colebat.</hi> </head>
<div3>
            <head>1.</head>
            <p>
 Tunc jam diminuto paululum metu, non quia
bella conquieverant, sed quia non tam gravi pondere
urgebant, finito scilicet tempore quo aequo et modesto
jure agitatum est, secuta sunt quae idem Sallustius <note>(Histor. lib. 1)</note> 
 breviter explicat: <hi>Dein servili imperio
patres plebem exercere, de vita atque tergo regio more
consulere, agro pellere, et caeteris expertibus soli in
imperio agere. Quibus saevitiis, et maxime fenore oppressa
plebes</hi>, cum assiduis bellis tributum et militiam
simul toleraret, armata montem Sacrum atque Aventinum
insedit: tumque tribunos plebis et alia sibi jura
paravit. Discordiarum et certaminis utrimque finis fuit
secundum bellum Punicum. [XVII.] Quid itaque ego
tantas moras vel scribens patiar, vel lecturis afferam?
Quam misera fuerit illa respublica tam longa aetate
per tot annos usque ad secundum bellum Punicum,
bellis forinsecus inquietare non desistentibus et intus
discordiis seditionibusque civilibus, a Sallustio breviter
intimatum est. Proinde victoriae illae non
solida beatorum gaudia fuerunt, sed inania solatia
miserorum, et ad alia atque alia sterilia mala subeunda
illecebrosa incitamenta minime quietorum.
Nec nobis, quia haec dicimus, boni Romani prudentesque
succenseant: quanquam de hac re nec petendi
sint, nec monendi, quando eos minime succensuros
esse certissimum est. Neque enim gravius vel graviora
dicimus auctoribus eorum, et stilo et otio multum
impares: quibus tamen ediscendis et ipsi elaboraverunt,
et filios suos elaborare compellunt. Qui autem
succensent, quando me ferrent, si ego dicerem, quod
Sallustius <note>(Ibid.)</note> ait? <hi>Plurimae turbae, seditiones, et
ad postremum bella civilia orta sunt, dum pauci potentes,
quorum in gratiam plerique concesserant, sub honesto
patrum aut plebis nomine dominationes affectabant;
bonique et mali cives appellati, non ob merita in rempublicam,
omnibus pariter corruptis, sed uti quisque
locupletissimus et injuria validior, quia praesentia defendebat,
pro bono ducebatur</hi> Porro si illi scriptores
<pb n="0096"/>
historiae ad honestam libertatem pertinere arbitrati
sunt, mala civitatis propriae non tacere, quam
multis locis magno praeconio laudare compulsi sunt,
cum aliam veriorem, quo cives aeterni legendi sunt,
non haberent: quid nos facere convenit, quorum spes
quanto in Deo melior et certior, tanto major debet
esse libertas, cum mala praesentia Christo nostro imputant,
ut infirmiores imperitioresque mentes alienentur
ab ea civitate, in qua sola jugiter feliciterque vivendum
est? Nec in deos eorum horribilora nos dicimus, quam
eorum identidem auctores, quos legunt et praedicant:
quandoquidem et ex ipsis quae diceremus accepimus,
et nullo modo dicere vel talia, vel cuncta sufficimus.</p>
          </div3>
<div3>
            <head>2.</head>
            <p>
 Ubi erant ergo illi dii, qui propter e xiguam fallacemque
hujus mundi felicitatem colendi existimantur;
cum Romani, quibus se colendos mendacissima
astutia venditabant, tantis calamitatibus vexarentur?
Ubi erant, quando Valerius consul ab exsulibus et
servis incensum Capitolium cum defensaret, occisus
est? Faciliusque ipse prodesse potuit aedi Jovis,
quam illi turba tot numinum cum suo maximo atque
optimo rege, cujus templum liberaverat, subvenire
Ubi erant, quando densissimis fatigata civitas seditionum
malis, cum legatos Athenas missos ad leges mutuandas
paululum quieta opperiretur, gravi fame pesti
lentiaque vastata est? Ubi erant, quando rursus
populus, cum fame laboraret, praefectum annonae
primum creavit; atque illa fame invalescente, Spurius
Melius, qui esurienti multitudini frumenta largitus
est, regni affectati crimen incurrit, et ejusdem
praefecti instantia per dictatorem L. Quintium aetate
decrepitum, a Quinto Servilio magistro equitum cum
maximo et periculosissimo tumultu civitatis occisus
est? Ubi erant, quando pestilentia maxima exorta,
diis inutilibus sine remedio populus diu multumque fatigatus
 nova lectisternia, quod nunquam antea fecerat,
exhibenda arbitratus est? Lecti autem sternebantur
in honorem deorum, unde hoc sacrum vel potius sacrilegium
nomen accepit. Ubi erant, quando per decem
continuos annos male pugnando crebras et magnas
clades apud Veios exercitus Romanus acceperat,
nisi per Furium Camillum tandem subveniretur, quem
postea civitas ingrata damnavit? Ubi erant, quando
Galli Romam ceperunt, spoliaverunt, incenderunt,
<pb n="0097"/>
caedibus impleverunt? Ubi erant, cum illa insignis
pestilentia tam ingentem stragem dedit, qua et ille
Furius Camillus exstinctus est, qui rempublicam ingratam
et a Veientibus ante defendit, et de Gallis
postea vindicavit? In hac pestilentia scenicos ludos,
aliam novam pestem, non corporibus Romanorum,
sed, quod est multo perniciosius, moribus intulerunt.
Ubi erant, quando alia pestilentia gravis
de venenis matronarum exorta credita est, quarum
supra fidem multarum atque nobilium mores deprehensi
sunt omni pestilentia graviores? Vel quando
in Caudinas furculas a Samnitibus obsessi ambo
cum exercitu consules foedus cum eis foedum facere
coacti sunt; ita ut equitibus Romanis sexcentis obsidibus
datis, caeteri amissis armis aliisque spoliati
privatique tegminibus, sub jugum hostium cum vestimentis
singulis mitterentur? Vel quando gravi
pestilentia caeteris laborantibus multi etiam in exercitu
icti fulmine perierunt? Vel quando item alia
intolerabili pestilentia Aesculapium ab Epidauro quasi
medicum deum Roma advocare atque adhibere compulsa
est? quoniam regem omnium Jovem, qui
jam diu in Capitolio sedebat, multa stupra, quibus
adolescens vacaverat, non permiserant fortasse discere
medicinam. Vel cum conspirantibus uno tempore
hostibus, Lucanis, Brutiis, Samnitibus, Etruscis et
Senonibus Gallis, primo ab eis legati perempti sunt,
deinde cum praetore oppressus exercitus, septem tribunis
cum illo pereuntibus et militum tredecim millibus?
Vel quando post graves et longas Romae
seditiones, quibus ad ultimum plebs in Janiculum
hostili direptione secesserat, hujus mali tam dira
calamitas erat, ut ejus rei causa, quod in extremis
periculis fieri solebat, dictator crearetur Hortensius,
qui, plebe revocata, in eodem magistratu exspiravit,
quod nulli dictatori ante contigerat, et quod
illis diis jam praesente Aesculapio gravius crimen fuit.</p>
          </div3>
<div3>
            <head>3.</head>
            <p>
 Tum vero tam multa bella ubique crebruerunt,
ut inopia militum proletarii illi, qui eo quod proli
gignendae vacabant, ob egestatem militare non valentes,
hoc nomen acceperant, militiae conscriberentur.
Accitus etiam a Tarentinis Pyrrhus, rex Graeciae, tunc
ingenti gloria celebratus, Romanorum hostis effectus
est. Cui sane de rerum futuro eventu consulenti,
satis urbane Apollo sic ambiguum oraculum edidit,
ut e duobus quidquid accidisset, ipse divinus haberetur.
Ait enim: Dico te, Pyrrhe, vincere posse Romanos.
Atque ita sive Pyrrhus a Romanis, sive Romani
<pb n="0098"/>
a Pyrrho vincerentur, securus fatidicus utrumlibet
exspectaret eventum. Quae tunc et quam horrenda
utriusque exercitus clades? In qua tamen superior
Pyrrhus exstitit, ut jam posset Apollinem pro suo intellectu
praedicare divinum; nisi proxime alio praelio
Romani abscederent superiores. Atque in tanta strage
bellorum etiam pestilentia gravis exorta est mulierum:
nam priusquam maturos partus ederent, gravidae
moriebantur. Ubi se, credo, Aesculapius excusabat,
quod archiatrum, non obstetricem profitebatur.
Pecudes quoque similiter interibant, ita ut jam defecturum
genus animalium crederetur. Quid hiems
illa memorabilis tam incredibili immanitate saeviens,
ut nivibus horrenda altitudine etiam in foro per dies
quadraginta manentibus, Tiberis quoque glacie duraretur,
si nostris temporibus accidisset, quae isti
et quanta dixissent? Quid illa itidem ingens pestilentia,
quamdiu saevivit, quam multos peremit? Quae cum
in annum alium multo gravius tenderetur, frustra praesente
Aesculapio, aditum est ad libros Sibyllinos. In
quo genere oraculorum, sicut Cicero in libris de Divinatione
commemorat, magis interpretibus, ut possunt
seu volunt, dubia conjectantibus, credi solet <note>(Libro 2,
cap. 54)</note>. Tunc ergo dictum est eam esse causam pestilentiae,
quod plurimas aedes sacras multi occupatas
privatim tenerent: sic interim a magno imperitiae vel
desidiae crimine Aesculapius liberatus est. Unde autem
a multis aedes illae fuerant occupatae, nemine prohibente,
nisi quia tantae numinum turbae diu frustra fuerat
supplicatum; atque ita paulatim loca deserebantur
a cultoribus, ut tanquam vacua sine ullius offensione
possent humanis saltem usibus vindicari? Nam quae
tunc velut ad sedandam pestilentiam diligenter repetita
atque reparata, nisi postea eodem modo neglecta
atque usurpata latitarent, non utique magnae peritiae
Varronis tribueretur, quod scribens de aedibus sacris
tam multa ignorata commemorat. Sed tunc interim
elegans, non pestilentiae depulsio, sed deorum excusatio
procurata est.
</p>
          </div3>
        </div2>

<div2>
          <head>CAPUT XVIII.-- <hi>Quantae clades Romanos sub bellis Punicis triverint, frustra deorum praesidiis expetitis.</hi> </head>
<div3>
            <head>1.</head>
            <p>
 Jam vero Punicis bellis, cum inter utrumque
imperium victoria diu anceps atque incerta penderet,
populique duo praevalidi impetus in alterutrum fortissimos
et opulentissimos agerent, quot minutiora regna
contrita sunt? quae urbes amplae nobilesque deletae?
quot afflictae, quot perditae civitates? quam longe
lateque tot regiones terraeque vastatae sunt? quoties victi
hinc atque inde victores? quid hominum consumptum
est, vel pugnantium militum, vel ab armis vacantium
populorum? quanta vis navium marinis etiam praeliis
oppressa, et diversarum tempestatum varietate submersa
est? Si enarrare vel commemorare conemur,
nihil aliud quam scriptores etiam nos erimus historiae.
Tunc magno metu perturbata Romana civitas
ad remedia vana et ridenda currebat. Instaurati sunt
ex auctoritate librorum Sibyllinorum ludi saeculares,
<pb n="0099"/>
quorum celebritas inter centum annos fuerat instituta,
felicioribusque temporibus memoria negligente
perierat. Renovarunt etiam pontifices ludos sacros
inferis, et ipsos abolitos annis retrorsum melioribus.
Nimirum enim quando renovati sunt, tanta copia morientium
ditatos inferos etiam ludere delectabat: cum
profecto miseri homines ipsa rabida bella et cruentas
animositates funereasque hinc atque inde victorias,
magnos agerent ludos daemonum et opimas epulas inferorum.
Nihil sane miserabilius primo bello Punico
accidit, quam quod ita Romani victi sunt, ut etiam
Regulus ille caperetur, cujus in primo et in altero libro
mentionem fecimus <note>(Lib. 1, capp. 15 et 24; et
lib. 2, cap. 23)</note>, vir plane magnus et victor antea domitorque
Poenorum: qui etiam ipsum primum bellum
Punicum confecisset, nisi aviditate nimia laudis et
gloriae duriores conditiones, quam ferre possent, fessis
Carthaginensibus imperasset. Illius viri et captivitas
inopinatissima, et servitus indignissima, et juratio
fidelissima, et mors crudelissima si deos illos non cogit
erubescere, verum est quod aerei sunt, et non
habent sanguinem.</p>
          </div3>
<div3>
            <head>2.</head>
            <p>
 Nec mala illo tempore gravissima intra moenia
defuerunt. Nam exundante nimis ultra morem fluvio
Tiberino pene omnia urbis plana subversa sunt;
allis impetu quasi torrentis impulsis, aliis velut stagno
diuturno madefactis atque sublapsis. Istam deinde
pestem ignis perniciosior subsecutus est, qui correptis
circa forum quibusque celsioribus, etiam templo
Vestae suo familiarissimo non pepercit, ubi ei veluti
vitam perpetuam diligentissima substitutione lignorum,
non tam honoratae quam damnatae virgines
donare consueverant. Tunc vero illic ignis, non tantum
vivebat, sed etiam saeviebat. Cujus impetu exterritae
virgines, sacra illa fatalia, quae jam tres, in
quibus fuerant, presserant civitates, cum ab illo
incendio liberare non possent, Metellus pontifex suae
quodam modo salutis oblitus irruens ea semiustulatus
abripuit. Neque enim vel ipsum ignis agnovit:
aut vero erat ibi numen, quod non etiam, si
fuisset, fugisset. Homo igitur potius sacris Vestae,
quam illa homini prodesse potuerunt. Si autem a se
ipsis ignem non repellebant, civitatem, cujus salutem
tueri putabantur, quid contra illas aquas flammasque
poterant adjuvare? sicut etiam res ipsa nihil ea
prorsus potuisse patefecit. Haec istis nequaquam objicerentur
a nobis, si illa sacra dicerent, non tuendis
his bonis temporalibus instituta, sed significandis
aeternis; et ideo, cum ea quod corporalia visibiliaque
essent, perire contingeret, nihil his rebus minui,
propter quas fuerant instituta, et posse ad eosdem
usus denuo reparari. Nunc vero caecitate mirabili,
eis sacris quae perire possint, fieri potuisse existimant,
ut salus terrena et temporalis felicitas civitatis
perire non posset. Proinde cum illis etiam manentibus
sacris, vel salutis contritio, vel infelicitas irruisse
<pb n="0100"/>
monstratur, mutare sententiam, quam defendere nequeunt,
erubescunt.
</p>
          </div3>
        </div2>

<div2>
          <head>CAPUT XIX.-- <hi>De afflictione belli Punici secundi, qua vires partis utriusque consumptae sunt.</hi> </head>
<p>Secundo autem bello Punico nimis longum est
commemorare clades duorum populorum, tam longe
secum lateque pugnantium; ita ut his quoque fatentibus,
qui non tam narrare bella Romana, quam Romanum
imperium laudare instituerunt, similior victo
fuerit ille qui vicit. Annibale quippe ab Hispania
surgente, et Pyrenaeis montibus superatis, Gallia
transcursa, Alpibusque disruptis, tam longo circuitu
auctis viribus, cuncta vastando aut subigendo, torrentis
modo Italiae faucibus irruente, quam cruenta
bella gesta sunt, quam multa praelia! Quoties Romani
superati! quam multa ad hostem oppida defecerunt,
quam multa capta et oppressa! quam dirae
pugnae, et toties Annibali Romana clade gloriosae!
De Cannensi autem mirabiliter horrendo malo quid
dicam, ubi Annibal cum esset crudelissimus, tamen
tanta inimicorum atrocissimorum caede satiatus, parci
jussisse perhibetur? Unde tres modios annulorum
aureorum Carthaginem misit: quo intelligerent
tantam in illo praelio dignitatem cecidisse Romanam,
ut facilius eam caperet mensura quam numerus;
atque hinc strages turbae caeterae, tanto utique numerosioris,
quanto infimioris, quae sine annulis jacebat,
conjicienda potius quam nuntianda putaretur. Denique
tanta militum inopia secuta est, ut Romani reos
facinorum proposita impunitate colligerent, servitia
libertate donarent, atque ex illis pudendus non tam
suppleretur quam institueretur exercitus. Servis itaque,
imo ne faciamus injuriam, jam libertis pro Romana
republica pugnaturis arma defuerunt. Detracta
sunt templis, tanquam Romani diis suis dicerent,
Ponite quae tam diu inaniter habuistis, ne forte
aliquid utile inde facere possint nostra mancipia,
unde vos, nostra numina, nihil facere potuistis. Tunc
etiam stipendiis sufficiendis cum defecisset aerarium,
in usus publicos opes venere privatae, adeo unoquoque
id quod habuit conferente, ut praeter singulos
annulos aureos singulasque bullas, miserabilia dignitatis
insignia, nihil sibi auri senatus ipse, quanto
magis caeteri ordines tribusque relinquerent! Quis
ferret istos, si nostris temporibus ad hanc inopiam
cogerentur, cum eos modo vix feramus, quando pro
superflua voluptate plura donantur histrionibus, quam
<pb n="0101"/>
tunc legionibus pro extrema salute collata sunt?</p>
</div2>

<div2>
          <head>CAPUT XX.-- <hi>De exitio Saguntinorum, quibus propter Romanorum amicitiam pereuntibus dii Romani auxilium non tulerunt.</hi> </head>
<p>Sed in his omnibus belli Punici secundi malis,
nihil miserabilius ac miserabili querela dignius,
quam exitium Saguntinorum fuit. Haec quippe
Hispaniae civitas amicissima populi Romani, dum
eidem populo fidem servat, eversa est. Hinc enim
Annibal fracto foedere Romanorum, causas quaesivit
quibus eos irritaret ad bellum. Saguntum ergo ferociter
obsidebat: quod ubi Romae auditum est, missi
legati ad Annibalem, ut ab ejus obsidione discederet.
Contempti Carthaginem pergunt, querimoniamque
deponunt foederis rupti, infectoque negotio Romam
redeunt. Dum hae morae aguntur, misera illa civitas
opulentissima, suae reipublicae Romanaeque charissima,
octavo vel nono a Poenis mense deleta est.
Cujus interitum legere, quanto magis scribere, horroris
est. Breviter tamen eum commemorabo: ad
rem quippe quae agitur, multum pertinet. Primo fame
contabuit: nam etiam suorum cadaveribus a nonnullis
pasta perhibetur. Deinde omnium fessa rerum,
ne saltem captiva in manus Annibalis perveniret,
ingentem rogum publice struxit, in quem ardentem
ferro etiam trucidatos omnes se suosque miserunt.
Hic aliquid agerent dii helluones atque nebulones,
sacrificiorum adipibus inhiantes, et fallacium divinationum
caligine decipientes: hic aliquid agerent,
civitati populi Romani amicissimae subvenirent, fidei
conservatione pereuntem perire non sinerent. Ipsi
utique medii praefuerunt, cum Romanae reipublicae
interjecto foedere copulata est. Custodiens itaque
fideliter quod ipsis praesidibus placito junxerat, fide
vinxerat, juratione constrinxerat, a perfido obsessa,
oppressa, consumpta est. Si ipsi dii tempestate atque
fulminibus Annibalem postea Romanis proximum
moenibus terruerunt, longeque miserunt; tunc
primum tale aliquid facerent. Audeo quippe dicere,
honestius illos pro amicis Romanorum, ideo periclitantibus
ne Romanis frangerent fidem, et nullam
opem tunc habentibus, quam pro ipsis Romanis, qui
pro se pugnabant, atque adversus Annibalem opulenti
erant, potuisse tempestate saevire. Si ergo tutores
essent Romanae felicitatis et gloriae, tam grave
ab ea crimen Saguntinae calamitatis averterent: nunc
vero quam stulte creditur diis illis defensoribus Romam
victore Annibale non perisse, qui Saguntinae
urbi non potuerunt, ne pro ejus periret amicitia, subvenire?
Si Saguntinorum christianus populus esset,
et hujusmodi aliquid pro fide evangelica pateretur,
quanquam se ipse nec ferro, nec ignibus corrupisset;
sed tamen si pro fide evangelica excidium pateretur,
ea spe pateretur qua in Christum crediderat, non
mercede brevissimi temporis, sed aeternitatis interminae
<pb n="0102"/>.
Pro istis autem diis, qui propterea coli perhibentur,
qui propterea colendi requiruntur, ut harum
labentium atque transeuntium rerum felicitas tuta sit,
quid nobis defensores et excusatores eorum de Saguntinis
pereuntibus respondebunt, nisi quod de illo
Regulo exstincto? Hoc quippe interest, quod ille
unus homo, haec tota civitas; utriusque tamen interitus
causa conservatio fidei fuit. Propter hanc enim
ad hostes et redire ille voluit, et noluit ista transire.
Conservata ergo provocat deorum iram fides? an
possunt et diis propitiis perire non solum quique
homines, verum etiam integrae civitates? Utrum volunt,
eligant. Si enim fidei servatae irascuntur illi dii,
quaerant perfidos a quibus colantur: si autem etiam
illis propitiis multis gravibusque cruciatibus afflicti,
interire homines civitatesque possunt, nullo fructu
felicitatis hujus coluntur. Desinant igitur succensere,
qui sacris deorum suorum perditis se infelices esse
factos putant. Possent enim illis non solum manentibus,
verum etiam faventibus, non, sicut modo, de
miseria murmurare, sed sicut tunc Regulus et Saguntini,
excruciati horribiliter etiam penitus interire.</p>
</div2>

<div2>
          <head>CAPUT XXI.-- <hi>Quam ingrata fuerit Romana civitatis Scipioni liberatori suo, et in quibus moribus egerit, quando eam Sallustius optimam fuisse describit.</hi> </head>
<p>Porro inter secundum et postremum bellum Carthaginense,
quando Sallustius optimis moribus et
maxima concordia dixit egisse Romanos (multa enim
praetereo, suscepti operis modum cogitans): eodem
ergo ipso tempore morum optimorum maximaeque
concordiae, Scipio ille Romae Italiaeque liberator,
ejusdemque belli Punici secundi tam horrendi, tam
exitiosi, tam periculosi praeclarus mirabilisque confector,
victor Annibalis domitorque Carthaginis, cujus
ab adolescentia vita describitur diis dedita templisque
nutrita, inimicorum accusationibus cessit, carensque
patria, quam sua virtute salvam et liberam reddidit,
in oppido Linternensi egit reliquam complevitque
vitam, post insignem suum triumphum nullo
illius urbis captus desiderio, ita ut jussisse perhibeatur,
ne saltem mortuo in ingrata patria funus fieret.
Deinde tunc primum per Cneum Manlium
proconsulem de Gallograecis triumphantem, Asiatica
luxuria Romam omni hoste pejor irrepsit. Tunc
enim primum lecti aerati, et pretiosa stragula visa
perhibentur: tunc inductae in convivia psaltriae, et
alia licentiosa nequitia. Sed nunc de his malis quae
intolerabiliter homines patiuntur, non de his quae libenter
faciunt, dicere institui. Unde illud magis quod
de Scipione commemoravi, quod cedens inimicis extra
<pb n="0103"/>
patriam, quam liberavit, mortuus est, ad praesentem
pertinet disputationem, quod ei Romana numina
a quorum templis avertit Annibalem, non reddiderunt
vicem, quae propter istam tantummodo coluntur
felicitatem. Sed quia Sallustius eo tempore ibi dixit
mores optimos fuisse, propterea hoc de Asiana
luxuria commemorandum putavi, ut intelligatur etiam
illud a Sallustio in comparatione aliorum temporum
dictum, quibus temporibus pejores utique in
gravissimis discordiis mores fuerunt. Nam tunc, id
est inter secundum et postremum bellum Carthaginense,
lata est etiam illa lex Voconia, ne quis haeredem
feminam faceret, nec unicam filiam. Qua lege
quid iniquius dici aut cogitari possit, ignoro. Verumtamen
toto illo intervallo duorum bellorum Punicorum
tolerabilior infelicitas fuit. Bellis tantummodo
foris conterebatur exercitus, sed victoriis consolabatur:
domi autem nullae, sicut alias, discordiae saeviebant.
Sed ultimo bello Punico uno impetu alterius
Scipionis, qui ob hoc etiam ipse Africani cognomen
invenit, aemula imperii Romani ab stirpe deleta
est: ac deinde tantis malorum aggeribus oppressa
Romana respublica, ut prosperitate ac securitate
rerum, unde nimium corruptis moribus mala
illa congesta sunt, plus nocuisse monstretur tam
cito eversa, quam prius nocuerat tam diu adversa
Carthago. Hoc toto tempore usque ad Caesarem Augustum,
qui videtur non adhuc vel ipsorum opinione
gloriosam, sed contentiosam et exitiosam et plane
jam enervem ac languidam libertatem omni modo
extorsisse Romanis, et ad regale arbitrium cuncta
revocasse, et quasi morbida vetustate collapsam
veluti instaurasse ac renovasse rempublicam: toto
ergo isto tempore, omitto ex aliis atque aliis causis
etiam atque etiam bellicas clades, et Numantinum foedus
 horrenda ignominia maculosum: volaverant
enim pulli de cavea, et Mancino consuli, ut aiunt,
augurium malum fecerant; quasi per tot annos,
quibus illa exigua civitas Romanum circumsessa
exercitum afflixerat, ipsique Romanae reipublicae
terrori esse jam coeperat, alii contra eam malo
augurio processerint.</p>
</div2>

<div2>
          <head>CAPUT XXII.-- <hi>De Mithridatis edicto, quo omnes cives Romanos, qui intra Asiam invenirentur, jussit occidi.</hi> </head>
<p>Sed haec, inquam, omitto, quamvis illud nequaquam
tacuerim, quod Mithridates rex Asiae ubique
in Asia peregrinantes cives Romanos, atque innumerabili
copia suis negotiis intentos, uno die occidi
jussit: et factum est. Quam illa miserabilis rerum
<pb n="0104"/>
facies erat, subito quemque, ubicumque fuisset inventus,
in agro, in via, in oppido, in domo, in
vico, in foro, in templo, in lecto, in convivio, inopinate
atque impie fuisse trucidatum? Quis gemitus
morientium, quae lacrymae spectantium, fortasse
etiam ferientium fuerunt? Quam dura necessitas hospitum,
non solum videndi nefarias illas caedes domi
suae, verum etiam perpetrandi; ab illa blanda comitate
humanitatis repente mutatis vultibus ad hostile
negotium in pace peragendum, mutuis dicam omnino
vulneribus, cum percussus in corpore, et percussor
in animo feriretur? Num et isti omnes auguria
contempserant? num deos et domesticos et publicos,
cum de sedibus suis ad illam irremeabilem
peregrinationem profecti sunt, quos consulerent, non
habebant? Hoc si ita est, non habent cur isti in hac
causa de nostris temporibus conquerantur. Olim Romani
haec vana contemnunt. Si autem consuluerunt,
respondeatur quid ista profuerunt, quando per humanas
duntaxat leges, nemine prohibente, licuerunt.</p>
</div2>

<div2>
          <head>CAPUT XXIII.-- <hi>De interioribus malis, quibus Romana respublica exagitata est, praecedente prodigio, quod in rabie omnium animalium, quae hominibus serviunt, fuit.</hi> </head>
<p>Sed jam illa mala breviter, quantum possumus,
commemoremus, quae quanto interiora, tanto miseriora
exstiterunt: discordiae civiles, vel potius inciviles;
nec jam seditiones, sed etiam ipsa bella
urbana, ubi tantus sanguis effusus est, ubi partium
studia, non concionum dissensionibus variisque
vocibus in alterutrum, sed plane jam ferro armisque
saeviebant: bella socialia, bella servilia, bella civilia
quantum Romanum cruorem fuderunt, quantam Italiae
vastationem desertionemque fecerunt? Namque
antequam se adversus Romam sociale Latium commoveret,
cuncta animalia humanis usibus subdita,
canes, equi, asini, boves, et quaeque alia pecora
sub hominum dominio fuerunt, subito efferata et
domesticae lenitatis oblita, relictis tectis libera vagabantur,
et omnem non solum aliorum, verum etiam
dominorum aversabantur accessum, non sine exitio
vel periculo audentis, si quis de proximo urgeret.
Quanti mali signum fuit, si hoc signum fuit quod
tantum malum fuit, si etiam signum non fuit? Hoc
si nostris temporibus accidisset, rabidiores istos quam
illi sua animalia pateremur.</p>
</div2>

<div2>
          <head>CAPUT XXIV.-- <hi>De discordia civili, quam Gracchiae seditiones excitaverunt.</hi> </head>
<p>Initium autem civilium bellorum fuit, seditiones
<pb n="0105"/>
Gracchorum agrariis legibus excitatae. Volebant enim
agros populo dividere, quos nobilitas perperam possidebat.
Sed tam vetustam iniquitatem audere convellere,
periculosissimum; imo vero, ut ipsa res docuit,
perniciosissimum fuit. Quae funera facta sunt,
cum prior Gracchus occisus est? quae etiam, cum
alius frater ejus non longo interposito tempore? Neque
enim legibus et ordine potestatum, sed turbis
armorumque conflictibus nobiles ignobilesque necabantur.
Post Gracchi alterius interfectionem, Lucius
Opimius consul, qui adversus eum intra Urbem arma
commoverat, eoque cum sociis oppresso et exstincto
ingentem civium stragem fecerat, cum quaestionem
haberet jam judiciaria inquisitione caeteros persequens,
tria millia hominum occidisse perhibetur. Ex
quo intelligi potest, quantam multitudinem mortium
habere potuerit turbidus conflictus armorum, quando
tantam habuit judiciorum velut examinata cognitio.
Percussor Gracchi ipsius caput quantum grave erat,
tanto auri pondere consuli vendidit: haec enim pactio
caedem praecesserat. In qua etiam occisus est cum
liberis Marcus Fulvius consularis.</p>
</div2>

<div2>
          <head>CAPUT XXV.-- <hi>De aede Concordiae ex senatusconsulto in loco seditionum et caedium condita.</hi> </head>
<p>Eleganti sane senatusconsulto eo ipso loco, ubi
funereus tumultus ille commissus est, ubi tot cives
ordinis cujusque ceciderunt, aedes Concordiae facta
est, ut Gracchorum poenae testis concionantium oculos
feriret, memoriamque compungeret. Sed hoc
quid aliud fuit, quam irrisio deorum, illi deae templum
construere, quae si esset in civitate, non tantis dissensionibus
dilacerata corrueret? nisi forte sceleris
hujus rea Concordia, quia deseruerat animos civium,
meruit in illa aede tanquam in carcere includi. Cur
enim, si rebus gestis congruere voluerunt, non ibi
potius aedem Discordiae fabricaverunt? an ulla ratio
redditur, cur Concordia dea sit, et Discordia dea non
sit; ut secundum Labeonis distinctionem, bona sit
ista, illa vero mala? Nec ipse aliud secutus videtur,
quam quod advertit Romae etiam Febri, sicut Saluti,
templum constitutum. Eo igitur modo non tantum
Concordiae, verum etiam Discordiae constitui debuit.
Periculose itaque Romani tam mala dea irata vivere
voluerunt, nec Trojanum excidium recoluerunt originem
ab ejus offensione sumpsisse. Ipsa quippe quia
inter deos non fuerat invitata, trium dearum litem
aurei mali suppositione commenta est: unde rixa
numinum, et Venus victrix, et rapta Helena, et
Troja deleta. Quapropter, si forte indignata quod inter
deos in Urbe nullum templum habere meruit,
ideo jam turbabat tantis tumultibus civitatem; quanto
atrocius potuit irritari, cum in loco illius caedis,
<pb n="0106"/>
hoc est in loco sui operis, adversariae suae constitutam
aedem videret? Haec vana ridentibus nobis illi
docti sapientesque stomachantur, et tamen numinum
bonorum malorumque cultores de hac quaestione
Concordiae Discordiaeque non exeunt, sive praetermiserint
harum dearum cultum, eisque Febrem Bellonamque
praetulerint, quibus antiqua fana fecerunt;
sive et istas coluerint, cum sic eos, discedente Concordia,
Discordia saeviens usque ad civilia bella perduxerit.</p>
</div2>

<div2>
          <head>CAPUT XXVI.-- <hi>De diversis generibus belli, quae post conditam aedem Concordiae sunt secuta.</hi> </head>
<p>Praeclarum vero seditionibus obstaculum, aedem
Concordiae testem caedis suppliciique Gracchorum
concionantibus opponendam putarunt. Quantum ex
hoc profecerint, indicant secuta pejora. Laborarunt
enim deinceps concionatores, non exemplum devitare
Gracchorum, sed superare propositum, Lucius Saturninus
tribunus plebis, et Caius Servilius praetor, et
multo post Marcus Drusus, quorum omnium seditionibus
caedes primo jam tunc gravissimae, deinde
socialia bella exarserunt: quibus Italia vehementer
afflicta, et ad vastitatem mirabilem desertionemque
perducta est. Bellum deinde servile successit ,
et bella civilia: in quibus quae praelia commissa sunt,
quid sanguinis fusum? ut omnes fere Italae gentes,
quibus Romanum maxime praepollebat imperium,
tanquam saeva barbaries domarentur. Jam ex paucissimis,
hoc est minus quam septuaginta, gladiato
ribus quemadmodum bellum servile contractum sit,
ad quantum numerum et quam acrem ferocemque
pervenerit: quos ille numerus imperatores populi
Romani superaverit: quas et quomodo civitates regionesque
vastaverit, vix qui historiam conscripserunt,
satis explicare potuerunt. Neque id solum
<pb n="0107"/>
fuit servile bellum; sed et Macedoniam provinciam
prius servitia depopulata sunt, et deinde Siciliam
oramque maritimam. Quanta etiam et quam horrenda
commiserint primo latrocinia, deinde valida bella
piratarum, quis pro magnitudine rerum valeat
eloqui?</p>
</div2>

<div2>
          <head>CAPUT XXVII.-- <hi>De bello civili Mariano atque Syllano.</hi> </head>
<p>Cum vero Marius civili sanguine jam cruentus,
multis adversarum sibi partium peremptis, victus
Urbe profugisset, vix paululum respirante civitate, ut
verbis Tullianis utar, <hi>superavit postea Cinna cum
Mario.</hi> Tum vero clarissimis viris interfectis, lumina
civitatis exstincta sunt. <hi>Ultus est hujus victoriae crudelitatem
postea Sylla, ne dici quidem opus est quanta diminutione
civium et quanta calamitate reipublicae <note>(In
Catilinam Orat. 3, cap. 10, § 24)</note>
            </hi>. De hac enim vindicta,
quae perniciosior fuit, quam si scelera quae
puniebantur, impunita relinquerentur, ait et Lucanus:
<l>Excessit medicina modum; nimiumque secuta est,</l>
<l>Qua morbi duxere manum; periere nocentes.</l> 
<l>Sed cum jam soli possent superesse nocentes,</l>
<l>Tunc data libertas odiis, resolutaque legum</l>
<l>Frenis ira ruit.</l>  <note>(Pharsal. lib. 2, vers. 142-146.)</note> 
Illo bello Mariano atque Syllano, exceptis his qui
foris in acie ceciderunt, in ipsa quoque Urbe cadaveribus
vici, plateae, fora, theatra, templa completa
sunt; ut difficile judicaretur quando victores plus
funerum ediderint, utrum prius ut vincerent, an
postea quia vicissent: cum primum victoria Mariana,
quando de exsilio se ipse restituit, exceptis passim
quaquaversum caedibus factis, caput Octavii consulis
poneretur in rostris, Caesar et Fimbria in domibus
trucidarentur suis, duo Crassi, pater et filius, in
conspectu mutuo mactarentur, Bebius et Numitorius
unco tracti sparsis visceribus interirent, Catulus
hausto veneno se manibus inimicorum subtraheret,
Merula, flamen Dialis, praecisis venis Jovi etiam suo
sanguine litaret. In ipsius autem Marii oculis continuo
feriebantur, quibus salutantibus dexteram porrigere
noluisset.</p>
</div2>

<div2>
          <head>CAPUT XXVIII.-- <hi>Qualis fuerit Syllana victoria vindex Marianae crudelitatis.</hi> </head>
<p>Syllana vero victoria secuta, hujus videlicet vindex
crudelitatis, post tantum sanguinem civium, quo
fuso comparata fuerat, finito jam bello inimicitiis viventibus,
crudelius in pace grassata est. Jam etiam
post Marii majoris pristinas ac recentissimas caedes
additae fuerant aliae graviores a Mario juvene, atque
Carbone earumdem partium Marianarum: qui Sylla
imminente, non solum victoriam, verum etiam ipsam
desperantes salutem, cuncta suis alienisque caedibus
impleverunt. Nam praeter stragem late per diversa
<pb n="0108"/>
diffusam, obsesso etiam senatu, de ipsa
curia, tanquam de carcere, producebantur ad gladium.
Mucius Scaevola pontifex, quoniam nihil apud
Romanos templo Vestae sanctius habebatur, aram
ipsam amplexus, occisus est; ignemque illum, qui
perpetua cura virginum semper ardebat, suo pene
sanguine exstinxit. Urbem deinde Sylla victor intravit,
qui in villa publica, non jam bello, sed ipsa pace saeviente,
septem millia deditorum (unde utique inermia)
non pugnando, sed jubendo prostraverat. In Urbe
autem tota quem vellet Syllanus quisque feriebat:
unde tot funera numerari omnino non poterant, donec
Syllae suggereretur, sinendos esse aliquos vivere,
ut essent quibus possent imperare qui vicerant. Tunc
jam cohibita, quae hac atque hac passim furibunda
ferebatur licentia jugulandi, tabula illa cum magna
gratulatione proposita est, quae hominum ex utroque
ordine splendido, equestri scilicet atque senatorio,
occidendorum ac proscribendorum duo millia continebat.
Contristabat numerus, sed consolabatur modus;
nec quia tot cadebant tantum erat moeroris,
quantum laetitiae, quia caeteri non timebant. Sed in
quibusdam eorum, qui mori jussi erant, etiam ipsa
licet crudelis caeterorum securitas, genera mortium
exquisita congemuit. Quemdam enim sine ferro laniantium
manus diripuerunt, immanius homines hominem
vivum, quam bestiae solent discerpere cadaver
abjectum. Alius oculis effossis et particulatim
membris amputatis in tantis cruciatibus diu vivere,
vel potius diu mori coactus est. Subhastatae sunt
etiam, tanquam villae, quaedam nobiles civitates.
Una vero, velut unus reus duci juberetur, sic tota
jussa est trucidari. Haec facta sunt in pace post bellum,
non ut acceleraretur obtinenda victoria, sed ne
contemneretur obtenta. Pax cum bello de crudelitate
certavit, et vicit. Illud enim prostravit armatos, ista
nudatos. Bellum erat, ut qui feriebatur, si posset,
feriret: pax autem, non ut qui evaserat, viveret,
sed ut moriens non repugnaret.</p>
</div2>

<div2>
          <head>CAPUT XXIX.-- <hi>De comparatione Gothicae irruptionis cum eis cladibus quas Romani vel a Gallis, vel a bellorum civilium auctoribus exceperunt.</hi> </head>
<p>Quae rabies exterarum gentium, quae saevitia barbarorum
<pb n="0109"/>
huic de civibus victoriae civium comparari
potest? Quid Roma funestius, tetrius, amariusque
vidit, utrum olim Gallorum et paulo ante Gothorum
irruptionem, an Marii et Syllae aliorumque in eorum
partibus virorum clarissimorum tanquam suorum luminum
in sua membra ferocitatem? Galli quidem trucidaverunt
senatum, quidquid ejus in Urbe tota, praeter
arcem Capitolinam, quae sola utcumque defensa
est, reperire potuerunt; sed in illo colle constitutis
auro vitam saltem vendiderunt, quam etsi ferro rapere
non possent, possent tamen obsidione consumere:
Gothi vero tam multis senatoribus pepercerunt,
ut magis mirum sit quod aliquos peremerunt.
At vero Sylla, vivo adhuc Mario, ipsum Capitolium,
quod a Gallis tutum fuit, ad decernendas
caedes victor insedit; et cum fuga Marius esset elapsus,
ferocior cruentiorque rediturus, iste in Capitolio
per senatus etiam consultum tam multos vita
rebusque privavit. Marianis autem partibus, Sylla
absente, quid sanctum cui parcerent fuit, quando
Mucio civi, senatori, pontifici, aram ipsam, ubi
erant, ut aiunt, fata Romana, miseris ambienti amplexibus
non pepercerunt? Syllana porro tabula
illa postrema, ut omittamus alias innumerabiles mortes,
plures jugulavit senatores, quam Gothi vel spoliare
potuerunt.</p>
</div2>

<div2>
          <head>CAPUT XXX.-- <hi>De connexione bellorum, quae adventum Christi plurima et gravissima praecesserunt.</hi> </head>
<p>Qua igitur fronte, quo corde, qua impudentia,
qua insipientia, vel potius amentia, illa diis suis non
imputant, et haec nostro imputant Christo? Crudelia
bella civilia omnibus bellis hostilibus, auctoribus
etiam eorum fatentibus, amariora, quibus illa respublica
nec afflicta, sed perdita omnino judicata est,
longe ante adventum Christi exorta sunt, et sceleratarum
concatenatione causarum a bello Mariano atque
Syllano ad bella Sertorii et Catilinae, quorum a
Sylla fuerat ille proscriptus, ille nutritus: inde
ad Lepidi et Catuli bellum, quorum alter gesta Syllana
rescindere, alter defendere cupiebat: inde
ad Pompeii et Caesaris, quorum Pompeius sectator
Syllae fuerat, ejusque potentiam vel aequaverat, vel
jam etiam superaverat; Caesar autem Pompeii potentiam
non ferebat, sed quia non habebat, quam tamen illo
victo interfectoque transcendit. Hinc ad alium Caesarem,
qui post Augustus appellatus est, pervenerunt,
quo imperante natus est Christus. Nam et ipse Augustus
cum multis gessit bella civilia: et in eis
etiam multi clarissimi viri perierunt, inter quos et
Cicero, disertus ille artifex regendae reipublicae. Pompeii
quippe victorem Caium Caesarem (qui victoriam
civilem elementer exercuit, suisque adversariis vitam
dignitatemque donavit) tanquam regni appetitorem
quorumdam nobilium conjuratio senatorum velut
<pb n="0110"/>
pro reipublicae libertate in ipsa curia trucidavit. Hujus
deinde potentiam, multum moribus dispar, vitiisque
omnibus inquinatus atque corruptus, affectare
videbatur Antonius, cui vehementer pro eadem illa
velut patriae libertate Cicero resistebat. Tunc emerserat
mirabilis indolis adolescens ille alius Caesar, illius
Caii Caesaris filius adoptivus: qui, ut dixi, postea
appellatus est Augustus. Huic adolescenti Caesari,
ut ejus potentia contra Antonium nutriretur, Cicero
favebat; sperans eum depulsa et oppressa Antonii
dominatione instauraturum reipublicae libertatem,
usque adeo caecus atque improvidus futurorum, ut
ille ipse juvenis, cujus dignitatem ac potestatem fovebat,
et eumdem Ciceronem occidendum Antonio
quadam quasi concordiae pactione permitteret, et
ipsam libertatem reipublicae, pro qua multum ille
clamaverat, ditioni propriae subjugaret.</p>
</div2>

<div2>
          <head>CAPUT XXXI.-- <hi>Quod impudenter praesentia incommoda Christo imputent qui deos colere non sinuntur, cum tantae clades eo tempore, quo colebantur, exstiterint.</hi> </head>
<p>Deos suos accusent de tantis malis, qui nostro
Christo ingrati sunt de tantis bonis. Certe quando illa
mala fiebant, calebant arae numinum, Sabaeo thure
sertisque recentibus halabant, clarebant sacerdotia,
fana renidebant; sacrificabatur, ludebatur, furebatur
in templis, quando passim tantus civium sanguis a
civibus, non modo in caeteris locis, verum inter ipsa
quoque deorum altaria fundebatur. Non elegit templum,
quo confugeret Tullius; quia frustra elegerat
Mucius. Hi vero qui multo indignius insultant christianis
temporibus, aut ad loca Christo dicatissima
confugerunt, aut illuc eos ut viverent, etiam ipsi
Barbari deduxerunt. Illud scio, et hoc mecum quisquis
sine studio partium judicat, facillime agnoscit
(ut omittam caetera quae multa commemoravi, et alia
multo plura quae commemorare longum putavi), si
humanum genus ante bella Punica christianam reciperet
disciplinam, et consequeretur rerum tanta
vastatio, quarta illis bellis Europam Africamque contrivit;
nullus talium, quales nunc patimur, nisi christianae
religioni mala illa tribuisset. Multo autem
minus eorum voces tolerarentur, quantum attinet ad
Romanos, si christianae religionis receptionem et diffamationem,
vel irruptio illa Gallorum, vel Tiberini
fluminis igniumque illa depopulatio, vel quod cuncta
mala praecedit, bella illa civilia sequerentur. Mala
etiam alia, quae usque adeo incredibilia acciderunt,
ut inter prodigia numerarentur, si christianis temporibus
accidissent, quibus ea, nisi christianis hominibus,
tanquam crimina objicerent? Omitto quippe illa,
quae magis fuerunt mira quam noxia, boves locutos,
infantes nondum natos de uteris matrum quaedam
verba clamasse, volasse serpentes, feminas et gallinas
et homines in masculinum sexum fuisse conversas:
et caetera hujusmodi; quae in eorum libris, non
<pb n="0111"/>
fabulosis, sed historicis, seu vera seu falsa sint, non
inferunt hominibus perniciem, sed stuporem. Sed
cum pluit terra, cum pluit creta, cum pluit lapidibus,
non ut grando appellari solet hoc nomine, sed omnino
lapidibus; haec profecto etiam graviter laedere potuerunt.
Legimus apud eos Aetnaeis ignibus ab
ipso montis vertice usque ad littus proximum decurrentibus
ita mare ferbuisse, ut rupes exurerentur,
et pices navium solverentur. Hoc utique non leviter
noxium fuit, quamvis incredibiliter mirum. Eodem
rursus aestu ignium tanta vi favillae scripserunt
oppletam esse Siciliam, ut Catinensis urbis tecta
obruta et oppressa dirueret: qua calamitate permoti,
misericorditer ejusdem anni tributum ei relaxavere
Romani. Locustarum etiam in Africa multitudinem
prodigii similem fuisse, cum jam esset populi
Romani provincia, litteris mandaverunt: consumptis
enim fructibus foliisque lignorum, ingenti
<pb n="0112"/>
atque inaestimabili nube in mare dicunt esse dejectam:
qua mortua redditaque littoribus, atque hinc
aere corrupto, tantam ortam pestilentiam, ut in solo
regno Masinissae octingenta hominum millia perisse
referantur, et multo amplius in terris littoribus
proximis. Tunc Uticae ex triginta millibus juniorum,
quae ibi erant, decem remansisse confirmant.
Talis itaque vanitas, qualem ferimus, eique
respondere compellimur, quid horum non christianae
religioni tribueret, si temporibus christianis videret?
Et tamen diis suis non ista tribuunt: quorum
ideo cultum requirunt, ne ista vel minora patiantur,
cum ea majora pertulerint a quibus antea colebantur.</p>
</div2>
      </div1>

<div1>
        <head> <hi>LIBER QUARTUS</hi>. In quo probatur amplitudinem Romani imperii ac diuturnitatem adscribendam esse, non Jovi diisve Paganorum, quibus singulis vix singulae res et infima quaeque committenda credebantur officia, sed uni vero Deo felicitatis auctori, cujus potestate ac judicio regna terrena constituuntur atque servantur.</head>
<div2>
          <head>CAPUT PRIMUM.-- <hi>De his quae primo volumine disputata sunt.</hi> </head>
<pb n="0111"/>
<p>De civitate Dei dicere exorsus, prius respondendum
putavi ejus inimicis, qui terrena gaudia consectantes,
rebusque fugacibus inhiantes, quidquid in eis triste,
misericordia potius admonentis Dei, quam punientis
severitate patiuntur, religioni increpitant christianae,
quae una est salubris et vera religio. Et quoniam, cum
sit in eis etiam vulgus indoctum, velut doctorum
auctoritate in odium nostrum gravius irritantur, existimantibus
imperitis ea, quae suis temporibus insolite
acciderunt, per alia retro tempora accidere non
solere; eorumque opinionem, etiam iis qui eam falsam
esse noverunt, ut adversum nos justa murmura
habere videantur, suae scientiae dissimulatione firmantibus:
de libris quos auctores eorum ad cognoscendam
praeteritorum temporum historiam memoriae
mandaverunt, longe aliter esse quam putant, demonstrandum
fuit; et simul docendum, deos falsos,
quos vel palam colebant, vel occulte adhuc colunt,
eos esse immundissimos spiritus et malignissimos ac
fallacissimos daemones; usque adeo ut aut veris, aut
fictis etiam, suis tamen criminibus delectentur, quae
sibi celebrari per sua festa voluerunt; ut a perpetrandis
damnabilibus factis humana revocari non possit
infirmitas, dum ad haec imitanda velut divina praebetur
auctoritas. Haec non ex nostra conjectura probavimus,
sed partim ex recenti memoria, quia
et ipsi vidimus talia ac talibus numinibus exhiberi;
<pb n="0112"/>
partim ex litteris eorum, qui non tanquam in contumeliam,
sed tanquam in honorem deorum suorum
ista conscripta posteris reliquerunt: ita ut vir doctissimus
apud eos, Varro, et gravissimae auctoritatis,
cum rerum humanarum atque divinarum dispertitos
faceret libros, alios humanis, alios divinis, pro sua
cujusque rei dignitate distribuens, non saltem in
rebus humanis, sed in rebus divinis ludos scenicos
poneret: cum utique, si tantummodo boni et honesti
homines in civitate essent, nec in rebus humanis
ludi scenici esse debuissent. Quod profecto
non auctoritate sua fecit, sed quoniam eos Romae
natus et educatus in divinis rebus invenit. Et quoniam
in fine primi libri, quae deinceps dicenda essent,
breviter posuimus, et ex his quaedam in duobus consequentibus
diximus, exspectationi legentium quae
restant reddenda cognoscimus.</p>
</div2>

<div2>
          <head>CAPUT II.-- <hi>De his quae libro secundo et tertio continentur.</hi> </head>
<p>Promiseramus ergo quaedam nos esse dicturos adversus
eos, qui Romanae reipublicae clades in religionem
nostram referunt, et commemoraturos quaecumque
et quantacumque occurrere potuissent, vel
satis esse viderentur, mala, quae illa civitas pertulit,
vel ad ejus imperium provinciae pertinentes, antequam
eorum sacrificia prohibita fuissent: quae omnia
procul dubio nobis tribuerent, si jam vel illis clareret
nostra religio, vel ita eos a sacris sacrilegis prohiberet.
Haec in secundo et tertio libro satis, quantum
existimo, absolvimus: in secundo agentes de
malis morum, quae mala vel sola, vel maxima deputanda
<pb n="0113"/>
sunt; in tertio autem de his quae stulti sola
perpeti exhorrent, corporis videlicet externarumque
rerum, quae plerumque patiuntur et boni. Illa vero
mala non dico patienter, sed libenter habent, quibus
ipsi fiunt mali. Et quam pauca dixi de sola ipsa civitate
atque ejus imperio? nec inde omnia usque ad
Caesarem Augustum. Quid, si commemorare voluissem,
et exaggerare illa mala, quae non sibi invicem
homines faciunt, sicut sunt vastationes eversionesque
bellantium, sed ex ipsius mundi elementis terrenis
accidunt rebus? quae uno loco Apuleius breviter
stringit in eo libro quem de Mundo scripsit,
terrena omnia dicens mutationes, conversiones atque
interitus habere. Namque immodicis tremoribus terrarum,
ut verbis ejus utar, dissiluisse humum,
et interceptas urbes cum populis dicit: abruptis
etiam imbribus prolutas totas esse regiones: illas
etiam quae prius fuerant continentes, hospitibus atque
advenis fluctibus insulatas, aliasque desidia maris
pedestri accessu pervias factas: ventis ac procellis
eversas esse civitates: incendia de nubibus emicasse,
quibus Orientis regiones conflagratae perierunt;
et in Occidentis plagis scaturigines quasdam
ac proluviones easdem strages dedisse. Sic ex Aetnae
verticibus quondam effusis crateribus, divino incendio
per declivia, torrentis vice flammarum flumina
cucurrisse. Si haec atque hujusmodi, quae habet
historia, unde possem, colligere voluissem, quando
finissem quae illis temporibus evenerunt, antequam
Christi nomen illa istorum vana et verae saluti perniciosa
comprimeret? Promiseram etiam me demonstraturum,
quos eorum mores, et quam ob causam
Deus verus ad augendum imperium adjuvare dignatus
est, in cujus potestate sunt regna omnia; quamque
nihil eos adjuverint hi quos deos putant, et potius
quantum decipiendo et fallendo nocuerint: unde
nunc mihi video esse dicendum, et magis de incrementis
imperii Romani. Nam de noxia fallacia
daemonum, quos velut deos colebant, quantum
malorum invexerit moribus eorum, in secundo
maxime libro non pauca jam dicta sunt. Per omnes
autem absolutos tres libros, ubi opportunum visum
est, commendavimus etiam in ipsis bellicis malis
quantum solatiorum Deus per Christi nomen, cui tantum
honoris, Barbari detulerunt praeter bellorum
morem, bonis malisque contulerit, quomodo qui
facit solem suum oriri super bonos et malos, et pluit
super justos et injustos <note>(Matth. V, 45)</note>.</p>
</div2>

<div2>
          <head>CAPUT III.-- <hi>An lalitudo imperii, quae nonnisi bellis acquiritur, in bonis sive sapientium habenda sit, sive felicium.</hi> </head>
<p>Jam itaque videamus quale sit, quod tantam latitudinem
ac diuturnitatem imperii Romani illis diis
audent tribuere: quos etiam per turpium ludorum
<pb n="0114"/>
obsequia et per turpium hominum ministeria se honeste
coluisse contendunt. Quanquam prius vellem
paululum inquirere, quae sit ratio, quae prudentia,
cum hominum felicitatem non possis ostendere, semper
in bellicis cladibus et in sanguine civili, vel hostili,
tamen humano, cum tenebroso timore et cruenta
cupiditate versantium, ut vitrea laetitia comparetur
fragiliter splendida, cui timeatur horribilius ne repente
frangatur, de imperii magnitudine ac latitudine
velle gloriari. Hoc ut facilius dijudicetur, non vanescamus
inani ventositate jactati, atque obtundamus
intentionis aciem altisonis vocabulis rerum, cum audimus
populos, regna, provincias: sed duos constituamus
homines (nam singulus quisque homo, ut in
sermone una littera, ita quasi elementum est civitatis
et regni, quantalibet terrarum occupatione latissimi),
quorum duorum hominum, pauperem unum, vel potius
mediocrem; alium praedivitem cogitemus: sed
divitem timoribus anxium, moeroribus tabescentem,
cupiditate flagrantem, nunquam securum, semper inquietum,
perpetuis inimicitiarum contentionibus anhelantem,
augentem sane his miseriis patrimonium
suum in immensum modum, atque illis augmentis
curas quoque amarissimas aggerantem; mediocrem
vero illum re familiari parva atque succincta sibi
sufficientem, charissimum suis, cum cognatis <super>3</super>, vicinis,
amicis dulcissima pace gaudentem, pietate religiosum,
benignum mente, sanum corpore, vita parcum,
moribus castum, conscientia securum. Nescio utrum
quisquam ita desipiat, ut audeat dubitare quem praeferat.
Ut ergo in his duobus hominibus, ita in duabus
familiis, ita in duobus populis, ita in duobus regnis
regula sequitur aequitatis: qua vigilanter adhibita,
si nostra intentio corrigatur, facillime videbimus
ubi habitet vanitas, et ubi felicitas. Quapropter
si verus Deus colatur, eique sacris veracibus et bonis
moribus serviatur, utile est ut boni longe lateque diu
regnent. Neque hoc tam ipsis, quam illis utile est,
quibus regnant. Nam quantum ad ipsos pertinet, pietas
et probitas eorum, quae magna dona Dei sunt,
sufficit eis ad veram felicitatem, qua et ista vita bene
agatur, et postea percipiatur aeterna. In hac ergo
terra regnum bonorum non tam illis praestatur, quam
rebus humanis: malorum vero regnum magis regnantibus
nocet, qui suos animos vastant scelerum
majore licentia; his autem qui eis serviendo subduntur,
non nocet nisi iniquitas propria. Nam justis quidquid
malorum ab iniquis dominis irrogatur, non est
poena criminis, sed virtutis examen. Proinde bonus
etiamsi serviat, liber est: malus autem etiamsi regnet,
servus est; nec unius hominis, sed quod est
gravius, tot dominorum, quot vitiorum. De quibus
vitiis cum ageret Scriptura divina, <hi>A quo enim quis,</hi> 
inquit, <hi>devictus est, huic et servus addictus est <note>(II Petr.
II, 19)</note>
            </hi>.</p>
</div2>

<div2>
          <head>CAPUT IV.-- <hi>Quam similia sint latrociniis regna absque justitia.</hi> </head>

<pb n="0115"/>
<p>Remota itaque justitia, quid sunt regna, nisi magna
latrocinia? quia et ipsa latrocinia quid sunt, nisi
parva regna? Manus et ipsa hominum est, imperio
principis regitur, pacto societatis astringitur, placiti
lege praeda dividitur. Hoc malum si in tantum
perditorum hominum accessibus crescit, ut et loca
teneat, sedes constituat, civitates occupet, populos
subjuget, evidentius regni nomen assumit, quod ei
jam in manifesto confert non adempta cupiditas, sed
addita impunitas. Eleganter enim et veraciter Alexandro
illi Magno quidam comprehensus pirata respondit.
Nam cum idem rex hominem interrogasset, quid
ei videretur, ut mare haberet infestum: ille libera
contumacia, <hi>Quod tibi,</hi> inquit, <hi>ut orbem terrarum:
sed quia id ego exiguo navigio facio, latro vocor,
quia tu magna classe, imperator</hi>.</p>
</div2>

<div2>
          <head>CAPUT V.-- <hi>De fugitivis gladiatoribus, quorum potentia similis fuerit regiae dignitatis.</hi> </head>
<p>Proinde omitto quaerere quales Romulus congregaverit,
quoniam multum eis consultum est, ut ex
illa vita, dato sibi consortio civitatis, poenas debitas
cogitare desisterent, quarum metus eos in majora
facinora propellebat; ut deinceps pacatiores essent
rebus humanis. Hoc dico, quod ipsum Romanum imperium,
jam magnum multis gentibus subjugatis caeterisque
terribile, acerbe sensit, graviter timuit, non
parvo negotio devitandae ingentis cladis oppressis;
quando paucissimi gladiatores in Campania de ludo
fugientes, exercitum magnum compararunt, tres duces
habuerunt, Italiam latissime et crudelissime vastaverunt.
Dicant quis istos deus adjuverit, ut ex
parvo et contemptibili latrocinio pervenirent ad regnum,
tantis jam Romanis viribus arcibusque metuendum.
An quia non diu fuerunt, ideo divinitus negabuntur
adjuti? Quasi vero ipsa cujuslibet hominis
vita diuturna est. Isto ergo pacto neminem dii adjuvant
ad regnandum, quoniam singuli quique cito moriuntur;
nec beneficium deputandum est, quod exiguo
tempore in unoquoque homine, ac per hoc singillatim
utique in omnibus vice vaporis evanescit.
Quid enim interest eorum qui sub Romulo deos coluerunt,
et olim sunt mortui, quod post eorum mortem
Romanum tantum crevit imperium? cum illi apud
inferos causas suas agant: utrum bonas, an malas,
ad rem praesentem non pertinet. Hoc autem de omnibus
intelligendum est, qui per ipsum imperium
(quamvis decedentibus succedentibusque mortalibus
in longa spatia protendatur) paucis diebus vitae suae
cursim raptimque transierunt, actuum suorum sarcinas
<pb n="0116"/>
bajulantes. Sin vero etiam ipsa brevissimi temporis
beneficia deorum adjutorio tribuenda sunt, non
parum adjuti sunt illi gladiatores, qui servilis conditionis
vincula ruperunt, fugerunt, evaserunt, exercitum
magnum et fortissimum collegerunt, obedientes
regum suorum consiliis et jussis, multum Romanae
celsitudini metuendi, et aliquot Romanis imperatoribus
insuperabiles multa ceperunt: potiti sunt victoriis
plurimis, usi voluptatibus quibus voluerunt;
quod suggessit libido, fecerunt: postremo donec vincerentur,
quod difficillime est factum, sublimes regnantesque
vixerunt. Sed ad majora veniamus.</p>
</div2>

<div2>
          <head>CAPUT VI.-- <hi>De cupiditate Nini regis, qui, ut latius dominaretur, primus intulit bella finitimis.</hi> </head>
<p>Justinus qui graecam, vel potius peregrinam, Trogum
Pompeium secutus, non latine tantum, sicut ille,
verum etiam breviter scripsit historiam, opus librorum
suorum sic incipit:  « Principio rerum gentium
nationumque imperium penes reges erat, quos ad
fastigium hujus majestatis non ambitio popularis,
sed spectata inter bonos moderatio provehebat.
Populi nullis legibus tenebantur: arbitria principum
pro legibus erant. Fines imperii tueri magis
quam proferre mos erat: intra suam cuique Patriam
regna finiebantur. Primus omnium Ninus,
rex Assyriorum, veterem et quasi avitum gentibus
morem nova imperii cupiditate mutavit. Hic primus
intulit bella finitimis, et rudes adhuc ad resistendum
populos ad terminos usque Libyae perdomuit. » 
Et paulo post:  « Ninus, inquit, magnitudinem quaesitae
dominationis continua possessione firmavit.
Domitis igitur proximis, cum accessione virium
fortior ad alios transiret, et proxima quaeque victoria
instrumentum sequentis esset, totius Orientis populos
subegit. »  Qualibet autem fide rerum, vel iste vel
Trogus scripserit (nam quaedam illos fuisse mentitos,
aliae fideliores litterae ostendunt), constat tamen et
inter alios scriptores, regnum Assyriorum a Nino
rege fuisse longe lateque porrectum. Tam diu autem
perseveravit, ut Romanum nondum sit ejus aetatis.
Nam sicut scribunt qui chronicam historiam persecuti
sunt, mille ducentos et quadraginta annos ab
anno primo quo Ninus regnare coepit, permansit hoc
regnum, donec transferretur ad Medos. Inferre
<pb n="0117"/>
autem bella finitimis, et inde in caetera procedere,
ac populos sibi non molestos sola regni cupiditate
conterere et subdere, quid aliud quam grande latrocinium
nominandum est?</p>
</div2>

<div2>
          <head>CAPUT VII.-- <hi>An regna terrena inter profectus suos atque defectus deorum vel juventur vel deserantur auxilio.</hi> </head>
<p>Si nullo deorum adjutorio tam magnum hoc regnum
et prolixum fuit, quare diis Romanis tribuitur
Romanum regnum locis amplum temporibusque diuturnum?
Quaecumque enim causa est illa, eadem est
etiam ista. Si autem et illud deorum adjutorio tribuendum
esse contendunt, quaero quorum. Non enim
aliae gentes, quas Ninus domuit et subegit, alios tunc
colebant deos. Aut si proprios habuerunt Assyrii,
quasi peritiores fabros imperii construendi atque servandi,
numquidnam mortui sunt, quando et ipsi imperium
perdiderunt, aut mercede non sibi reddita, vel
alia promissa majore, ad Medos transire maluerunt,
atque inde rursus ad Persas, Cyro invitante et aliquid
commodius pollicente? Quae gens non angustis Orientis
finibus, post Alexandri Macedonis regnum magnum
locis, sed brevissimum tempore, in suo regno adhuc
usque perdurat. Hoc si ita est, aut infideles dii sunt,
qui suos deserunt, et ad hostes transeunt; quod nec
homo fecit Camillus, quando victor et expugnator adversissimae
civitatis, Romam, cui vicerat, sensit ingratam,
quam tamen postea oblitus injuriae, memor
patriae, a Gallis iterum liberavit: aut non ita fortes
sunt, ut deos esse fortes decet, qui possunt humanis
vel consiliis vel viribus vinci. Aut si, cum inter se
belligerant, non dii ab hominibus, sed dii ab aliis diis
forte vincuntur, qui sunt quarumque proprii civitatum;
habent ergo et ipsi inter se inimicitias, quas
pro sua quisque parte suscipiunt. Non itaque deos
suos debuit colere civitas magis, quam alios, a quibus
adjuvarentur sui. Postremo, quoquo modo se habeat
deorum iste vel transitus, vel fuga, vel migratio, vel
in pugna defectio, nondum illis temporibus atque in
illis terrarum partibus Christi nomen fuerat praedicatum,
quando illa regna per ingentes bellicas clades
amissa atque translata sunt. Nam si post mille ducentos
et quod excurrit annos, quando regnum Assyriis
ablatum est, jam ibi christiana religio aliud regnum
praedicaret aeternum, et deorum falsorum cultus sacrilegos
inhiberet; quid aliud gentis illius vani homines
dicerent, nisi regnum, quod tam diu conservatum
est, nulla alia causa nisi suis religionibus desertis et
illa recepta perire potuisse? In qua voce vanitatis,
quae poterat esse, isti attendant speculum suum; et
similia conqueri, si ullus in eis pudor est, erubescant.
Quanquam Romanum imperium afflictum est potius,
quam mutatum; quod et aliis ante Christi nomen
temporibus ei contigit: et ab illa est afflictione recreatum;
quod nec istis temporibus desperandum est.
Quis enim de hac re novit voluntatem Dei?</p>
</div2>

<div2>
          <head>CAPUT VIII.-- <hi>Quorum deorum praesidio putent Romani imperium suum auctum atque servatum, cum singulis vix singularum rerum tuitionem committendam esse crediderint.</hi> </head>

<pb n="0118"/>
<p>Deinde quaeramus, si placet, ex tanta deorum turba,
quam Romani colebant, quem potissimum, vel quos
deos credant illud imperium dilatasse atque servasse.
Neque enim in hoc tam praeclaro opere et tantae plenissimo
dignitatis audent aliquas partes deae Cloacinae
 ( <hi>a</hi> ) tribuere; aut Volupiae, quae a voluptate appellata
est; aut Lubentinae, cui nomen est a libidine;
aut Vaticano qui infantum vagitibus praesidet; aut
Cuninae, quae cunas eorum administrat. Quando autem
possunt uno loco libri hujus commemorari omnia
nomina deorum, aut dearum, quae illi grandibus voluminibus
vix comprehendere potuerunt, singulis rebus
propria dispertientes officia numinum? Nec agrorum
munus uni alicui deo committendum arbitrati
sunt; sed rura deae Rusinae, juga montium deo Jugatino
( <hi>b</hi> ); collibus deam Collatinam, vallibus Valloniam
praefecerunt. Nec saltem potuerunt unam Segetiam
talem invenire, cui semel segetes commendarent:
sed sata frumenta quamdiu sub terra essent,
praepositam voluerunt habere deam Sejam; cum
vero jam essent super terram et segetem facerent,
deam Segetiam; frumentis vero collectis atque reconditis,
ut tuto servarentur, deam Tutilinam praeposuerunt.
Cui non sufficere videretur illa Segetia,
quamdiu seges ab initiis herbidis usque ad aristas
aridas perveniret? Non tamen satis fuit hominibus
deorum multitudinem amantibus, ut anima misera
daemoniorum turbae prostitueretur, unius Dei veri
castum dedignata complexum. Praefecerunt ergo Proserpinam
frumentis germinantibus ( <hi>c</hi> ), geniculis nodisque
culmorum deum Nodotum, involumentis folliculorum
deam Volutinam; cum folliculi patescunt, ut
spica exeat, deam Patelanam; cum segetes novis
aristis aequantur, quia veteres aequare hostire dixerunt,
deam Hostilinam; florentibus frumentis deam
Floram, lactescentibus deum Lacturnum, maturescentibus
deam Matutam; cum runcantur, id est a
terra auferuntur, deam Runcinam. Nec omnia commemoro,
quia me piget quod illos non pudet. Haec
<pb n="0119"/>
autem paucissima ideo dixi, ut intelligeretur nullo
modo eos dicere audere ista numina imperium constituisse,
auxisse, conservasse Romanum, quae ita suis
quaeque adhibebantur officiis, ut nihil universum uni
alicui crederetur. Quando ergo Segetia curaret imperium,
cui curam gerere simul et segetibus et arboribus
non licebat? Quando de armis Cunina cogitaret,
cujus praepositura parvulorum cunas non permittebatur
excedere? Quando Nodutus adjuvaret in bello,
qui nec ad folliculum spicae, sed tantum ad nodum
geniculi pertinebat? Unum quisque domui suae ponit
ostiarium, et quia homo est, omnino sufficit: tres
deos isti posuerunt, Forculum foribus, Cardeam cardini,
Limentinum limini. Ita non poterat Forculus
simul et cardinem limenque servare.</p>
</div2>

<div2>
          <head>CAPUT IX.-- <hi>An imperii Romani amplitudo et diuturnitas Jovi fuerit adscribenda, quem summum deum cultores ipsius opinantur.</hi> </head>
<p>Omissa igitur ista turba minutorum deorum, vel
aliquantum intermissa, officium majorum deorum debemus
inquirere, quo Roma tam magna facta est, ut
tamdiu tot gentibus imperaret. Nimirum ergo Jovis
hoc opus est. Ipsum enim deorum omnium dearumque
regem esse volunt: hoc ejus indicat sceptrum,
hoc in alto colle Capitolium. De isto deo, quamvis a
poeta, dictum convenientissime praedicant,
<l>Jovis omnia plena.</l>  <note>(Virgil. Eclog. 3, vers. 60.)</note> 
Hunc Varro credit etiam ab his coli, qui unum Deum
solum sine simulacro colunt, sed alio nomine nuncupari.
Quod si ita est, cur tam male tractatus est Romae
(sicut quidem et in caeteris gentibus), ut ei fieret simulacrum?
Quod ipsi etiam Varroni ita displicet, ut
cum tantae civitatis perversa consuetudine premeretur,
nequaquam tamen dicere et scribere dubitaret
quod hi qui populis instituerunt simulacra, et metum
dempserunt, et errorem addiderunt.</p>
</div2>

<div2>
          <head>CAPUT X.-- <hi>Quas opiniones secuti sint, qui diversos deos diversis mundi partibus praefecerunt.</hi> </head>
<p>Cur illi etiam Juno uxor adjungitur, quae dicitur <hi>soror
et conjux <note>(Virgil., Aeneid. lib. 1, vers. 47)</note>
            </hi>? Quia Jovem, inquiunt,
in aethere accipimus, in aere Junonem; et haec
duo elementa conjuncta sunt, alterum superius, alterum
inferius. Non est ergo ille de quo dictum est,
<l>Jovis omnia plena;</l>
si aliquam partem implet et Juno. An uterque utrumque
implet, et ambo isti conjuges et in duobus istis
elementis, et in singulis simul sunt? Cur ergo aether
datur Jovi, aer Junoni? Postremo ipsi duo satis
essent: quid est quod mare Neptuno tribuitur, terra
Plutoni? Et ne ipsi quoque sine conjugibus remanerent,
<pb n="0120"/>
additur Neptuno Salacia, Plutoni Proserpina.
Nam sicut inferiorem coeli partem, id est aerem, inquiunt,
Juno tenet; ita inferiorem maris Salacia, et
terrae inferiorem Proserpina. Quaerunt quemadmodum
sarciant fabulas, nec inveniunt. Si enim haec ita essent,
tria potius elementa mundi esse, non quatuor, eorum
veteres proderent, ut singula deorum conjugia singulis
dividerentur elementis. Nunc vero omni modo affirmaverunt,
aliud esse aetherem, aliud aerem. Aqua
vero sive superior, sive inferior, utique aqua est:
puta quia dissimilis, numquid in tantum ut aqua
non sit? Et inferior terra, quid aliud potest esse
quam terra, quantalibet diversitate distincta? Deinde
ecce jam totus in his quatuor vel tribus elementis
corporeus completus est mundus: Minerva
ubi erit? quid tenebit? quid implebit? Simul enim
cum his in Capitolio constituta est, cum ista filia non
sit amborum. Aut si aetheris partem superiorem Minervam
tenere dicunt, et hac occasione fingere poetas
quod de Jovis capite nata sit; cur non ergo ipsa potius
deorum regina deputatur, quod sit Jove superior?
an quia indignum erat praeponere patri filiam? Cur
non de Jove ipso erga Saturnum justitia ista servata
est? an quia victus est? Ergo pugnarunt? Absit, inquiunt:
fabularum est ista garrulitas. Ecce fabulis
non credatur, et de diis sentiantur meliora: cur ergo
non data est patri Jovis, etsi non sublimior, aequalis
certe sedes honoris? Quia Saturnus, inquiunt, temporis
longitudo est. Tempus igitur colunt, qui Saturnum
colunt, et rex deorum Jupiter insinuatur natus
ex tempore. Quid enim indignum dicitur, cum Jupiter
et Juno nati dicuntur ex tempore, si coelum est ille
et illa terra, cum facta sint utique coelum et terra?
Nam hoc quoque in libris suis habent eorum docti
atque sapientes: neque de figmentis poeticis, sed de
philosophorum libris a Virgilio dictum est,
<l>Tum pater omnipotens fecundis imbribus aether,</l>
<l>Conjugis in laetae gremium descendit,</l> <note>(Virgil. Georg. lib. 2, vers. 325, 326.)</note> 
id est in gremium telluris aut terrae. Quia et hic aliquas
differentias volunt esse, atque in ipsa terra aliud
Terram, aliud Tellurem, aliud Tellumonem putant.
Et hos omnes deos habent suis nominibus appellatos,
suis officiis distinctos, suis aris sacrisque veneratos.
Eamdem Terram etiam matrem deorum vocant: ut
jam poetae tolerabiliora confingant, si secundum istorum,
non poeticos, sed sacrorum libros, non solum Juno <hi>soror et conjux,</hi> 
 sed etiam mater est Jovis. Eamdem
terram Cererem, eamdem etiam Vestam volunt:
cum tamen saepius Vestam nonnisi ignem esse perhibeant,
pertinentem ad focos, sine quibus civitas
<pb n="0121"/>
esse non potest; et ideo illi virgines solere servire,
quod sicut ex virgine, ita nihil ex igne nascatur. Quam
totam aboleri vanitatem et exstingui utique ab illo
oportuit, qui est natus ex Virgine. Quis enim ferat,
quod cum tantum honoris et quasi castitatis igni tribuerint,
aliquando Vestam non erubescunt etiam Venerem
dicere, ut vanescat in ancillis ejus honorata
virginitas? Si enim Vesta Venus est, quomodo ei rite
virgines a venereis operibus abstinendo servierunt?
An Veneres duae sunt, una virgo, altera mulier? an
potius tres, una virginum, quae etiam Vesta est, alia
conjugatarum, alia meretricum? Cui etiam Phoenices
donum dabant de prostitutione filiarum, antequam
jungerent eas viris. Quae illarum est matrona Vulcani?
Non utique virgo, quoniam habet maritum.
Absit autem ut meretrix, ne filio Junonis et cooperario
Minervae facere videamur injuriam. Ergo
haec ad conjugatas intelligitur pertinere: sed eam
nolumus imitentur in eo quod fecit illa cum Marte.
Rursus, inquiunt, ad fabulas redis. Quae ista justitia
est, nobis succensere, quod talia dicimus de diis
eorum; et sibi non succensere, qui haec in theatris
libentissime spectant crimina deorum suorum? Et
quod esset incredibile, nisi contestatissime probaretur,
haec ipsa theatrica crimina deorum suorum
in honorem instituta sunt eorumdem deorum.</p>
</div2>

<div2>
          <head>CAPUT XI.-- <hi>De multis diis, quos doctores Paganorum unum eumdemque Jovem esse defendunt.</hi> </head>
<p>Quotquot libet igitur physicis rationibus et disputationibus
asserant: modo sit Jupiter corporei hujus
mundi animus, qui universam istam molem ex quatuor,
vel quot eis placet, elementis constructam atque
compactam implet et movet; modo inde suas partes
sorori et fratribus cedat: modo sit aether, ut aerem
Junonem subteriusam desuper amplectatur; modo
totum simul cum aere sit ipse coelum, terram vero
tanquam conjugem eamdemque matrem (quia hoc in
divinis turpe non est) fecundis imbribus et seminibus
fetet; modo autem (ne sit necesse per cuncta discurrere)
deus unus, de quo multi a poeta nobilissimo
dictum putant,
<l rend="indent">Deum namque ire per omnes</l>
<l>Terrasque, tractusque maris, coelumque profundum:</l> <note>(Virgil. Georg. lib. 4, vers. 221, 222.)</note> 
ipse in aethere sit Jupiter, ipse in aere Juno, ipse in
mari Neptunus, in inferioribus etiam maris ipse Salacia,
in terra Pluto, in terra inferiore Proserpina, in
focis domesticis Vesta, in fabrorum fornace Vulcanus,
in sideribus sol et luna et stellae, in divinantibus
Apollo, in merce Mercurius, in Jano initiator, in
Termino terminator, Saturnus in tempore, Mars et

<pb n="0122"/>
Bellona in bellis, Liber in vineis, Ceres in frumentis,
Diana in silvis, Minerva in ingeniis: ipse sit postremo
etiam in illa turba quasi plebeiorum deorum: ipse
praesit nomine Liberi virorum seminibus, et nomine
Liberae feminarum: ipse sit Diespiter, qui partum
perducat ad diem; ipse sit dea Mena, quam praefecerunt
menstruis feminarum; ipse Lucina, quae
a parturientibus invocetur: ipse opem ferat nascentibus,
excipiendo eos sinu terrae, et vocetur Opis;
ipse in vagitu os aperiat, et vocetur deus Vaticanus:
ipse levet de terra, et vocetur dea Levana; ipse
cunas tueatur, et vocetur dea Cunina: non sit alius,
sed ipse in deabus illis, quae fata nascentibus canunt,
et vocantur Carmentes: praesit fortuitis, voceturque
Fortuna: in diva Rumina mammam parvulo immulgeat,
quia rumam dixerunt veteres mammam;
in diva Potina potionem ministret; in diva Educa
escam praebeat: de pavore infantum Paventia nun
cupetur; de spe quae venit, Venilia; de voluptate
Volupia; de actu Agenoria; de stimulis, quibus
ad nimium actum homo impellitur, dea Stimula
nominetur, Strenia dea sit, strenuum faciendo;
Numeria, quae numerare doceat; Camoena, quae
cancre: ipse sit et deus Consus, praebendo consilia;
et dea Sentia, sententias inspirando: ipse dea Juventas,
quae post praetextam excipiat juvenilis aetatis
exordia: ipse sit et Fortuna Barbata, quae adultos
barba induat; quos honorare noluerunt, ut hoc
qualecumque numen saltem masculum deum, vel a
barba Barbatum, sicut a nodis Nodutum, vel certe
non Fortunam, sed quia barbas habet, Fortunium nominarent:
ipse in Jugatino deo conjuges jungat; et
cum virgini uxori zona solvitur, ipse invocetur, et dea
Virginiensis vocetur: ipse sit Mutunus vel Tutunus,
qui est apud Graecos Priapus: si non pudet, haec omnia
quae dixi, et quaecumque non dixi (non enim omnia
dicenda arbitratus sum), hi omnes dii deaeque sit
unus Jupiter: sive sint, ut quidam volunt, omnia ista
partes ejus, sive virtutes ejus, sicut eis videtur, quibus
eum placet esse mundi animum; quae sententia
velut magnorum multumque doctorum est. Haec si ita
sint (quod quale sit, nondum interim quaero), quid
<pb n="0123"/>
perderent, si unum Deum colerent prudentiore compendio?
Quid enim ejus contemneretur, cum ipse coleretur?
Si autem metuendum fuit, ne praetermissae
sive neglectae partes ejus irascerentur: non ergo ut
volunt, velut unius animantis haec tota vita est, quae
omnes continet deos, quasi suas virtutes, vel membra,
vel partes; sed suam quaeque pars habet vitam a
caeteris separatam, si praeter alteram irasci altera potest,
et alia placari, alia concitari. Si autem dicitur
omnes simul, id est totum ipsum Jovem potuisse offendi,
si partes ejus non etiam singillatim minutatimque
colerentur, stulte dicitur. Nulla quippe earum
praetermitteretur, cum ipse unus qui habet omnia,
coleretur. Nam ut alia omittam, quae sunt innumerabilia,
cum dicunt omnia sidera partes Jovis esse, et
omnia vivere atque rationales animas habere, et ideo
sine controversia deos esse, non vident quam multos
non colant, quam multis aedes non construant, aras
non statuant, quas tamen paucissimis siderum statuendas
esse putaverunt, et singillatim sacrificandum.
Si igitur, irascuntur qui non singillatim coluntur,
non metuunt, paucis placatis, toto coelo irato
vivere? Si autem stellas omnes ideo colunt, quia
in Jove sunt quem colunt, isto compendio possent in
illo uno omnibus supplicare. Sic enim nemo irasceretur,
cum in illo uno nemo contemneretur, potius
quam, cultis quibusdam, justa irascendi causa illis,
qui praetermissi essent, multo numerosioribus praeberetur:
praesertim cum eis de superna sede fulgentibus,
turpi nuditate distentus praeponeretur Priapus.</p>
</div2>

<div2>
          <head>CAPUT XII.-- <hi>De opinione eorum qui Deum animam mundi, et mundum corpus Dei esse putaverunt.</hi> </head>
<p>Quid illud, nonne debet movere acutos homines,
vel qualescumque homines? Non enim ad hoc ingenii
opus est excellentia, ut deposito studio contentionis
attendant, si mundi animus Deus est, eique animo
mundus ut corpus est, ut sit unum animal constans ex
animo et corpore, atque iste Deus est sinu quodam
naturae in se ipso continens omnia, ut ex ipsius anima,
qua vivificatur tota ista moles, vitae atque animae
cunctorum viventium pro cujusque nascentis sorte
sumantur, nihil omnino remanere, quod non sit pars
Dei. Quod si ita est, quis non videat quanta impietas
et irreligiositas consequatur, ut quod calcaverit quisque,
partem Dei calcet, et in omni animante occidendo,
pars Dei trucidetur? Nolo omnia dicere quae
possunt occurrere cogitantibus, dici autem sine verecundia
non possunt.</p>
</div2>

<div2>
          <head>CAPUT XIII.-- <hi>De his qui sola rationalia animantia partes esse unius Dei asserunt.</hi> </head>
<p>Si autem sola animalia rationalia, sicut sunt homines,
partes Dei esse contendunt; non video quidem,
si totus mundus est Deus, quomodo bestias ab
ejus partibus separent. Sed obluctari quid opus est?
De ipso rationali animante, id est homine, quid infelicius
<pb n="0124"/>
credi potest, quam Dei partem vapulare, cum
puer vapulat? Jam vero partes Dei fieri lascivas, iniquas,
impias, atque omnino damnabiles, quis ferre
possit, nisi qui prorsus insanit? Postremo quid irascitur
eis a quibus non colitur, cum a suis partibus
non colatur? Restat ergo ut dicant, omnes deos suas
habere vitas, sibi quemque vivere, nullum eorum esse
partem cujusquam; sed omnes colendos, qui cognosci
et coli possunt; quia tam multi sunt, ut omnes non
possint. Quorum Jupiter, quia rex praesidet, ipsum
credo ab eis putari regnum constituisse, vel auxisse
Romanum. Nam si hoc ipse non fecit, quem alium
deum opus tam magnum potuisse aggredi credant,
cum omnes occupati sint officiis et operibus propriis,
nec alter irruat in alterius? A rege igitur deorum
regnum hominum potuit propagari et augeri.</p>
</div2>

<div2>
          <head>CAPUT XIV.-- <hi>Augmenta regnorum Jovi incongruenter adscribi: cum, si Victoria, ut volunt, dea est, ipsa huic negotio sola sufficeret.</hi> </head>
<p>Hic primum quaero, cur non etiam ipsum regnum
aliquis deus est? Cur enim non ita sit, si Victoria
dea est? Aut quid ipso Jove in hac causa opus est, si
Victoria faveat sitque propitia, et semper eat ad
illos, quos vult esse victores? Hac dea favente et
propitia, etiam Jove vacante vel aliud agente, quae
gentes non subditae remanerent? quae regna non
cederent? An forte displicet bonis, iniquissima improbitate
pugnare, et finitimos quietos nullamque injuriam
facientes ad dilatandum regnum bello spontaneo
provocare? Plane si ita sentiunt, approbo et
laudo.</p>
</div2>

<div2>
          <head>CAPUT XV.-- <hi>An congruat bonis latius velle regnare.</hi> </head>
<p>Videant ergo ne forte non pertineat ad viros bonos,
gaudere de regni latitudine. Iniquitas enim eorum,
cum quibus justa bella gesta sunt, regnum adjuvit ut
cresceret: quod utique parvum esset, si quies et justitia
finitimorum contra se bellum geri nulla provocaret
injuria: ac sic felicioribus rebus humanis
omnia regna parva essent concordi vicinitate laetantia;
et ita essent in mundo regna plurima gentium, ut sunt
in urbe domus plurimae civium. Proinde belligerare
et perdomitis gentibus dilatare regnum, malis videtur
felicitas, bonis necessitas. Sed quia pejus esset, ut
injuriosi justioribus dominarentur, ideo non incongrue
dicitur etiam ista felicitas. Sed procul dubio felicitas
major est, vicinum bonum habere concordem, quam
vicinum malum subjugare bellantem. Mala vota sunt,
optare habere quem oderis, vel quem timeas, ut possit
esse quem vincas. Si ergo justa gerendo bella, non
impia, non iniqua, Romani imperium tam magnum
acquirere potuerunt, numquid tanquam aliqua dea
colenda est eis etiam iniquitas aliena? Multum enim
ad istam latitudinem imperii eam cooperatam videmus,
quae faciebat injuriosos, ut essent cum quibus
justa bella gererentur, et augeretur imperium. Cur
<pb n="0125"/>
autem et iniquitas dea non sit, vel externarum gentium,
si Pavor et Pallor et Febris dii Romani esse
meruerunt? His igitur duabus, id est aliena iniquitate
et dea Victoria, dum bellorum causas iniquitas excitat,
Victoria eadem bella feliciter terminat, etiam feriato
Jove crevit imperium. Quas enim hic partes Jupiter
haberet; cum ea quae possent beneficia ejus putari,
dii habentur, dii vocantur, dii coluntur, ipsi pro suis
partibus invocantur? Haberet autem hic etiam ille
aliquam partem, si regnum etiam ipse appellaretur,
sicut appellatur illa Victoria. Aut si regnum munus
est Jovis, cur non et victoria munus ejus habeatur?
Quod profecto haberetur, si non lapis in Capitolio,
sed verus Rex regum et Dominus dominantium <note>(Apoc.
XIX, 16)</note> cognosceretur atque coleretur.</p>
</div2>

<div2>
          <head>CAPUT XVI.-- <hi>Quid fuerit quod Romani omnibus rebus et omnibus motibus deos singulos deputantes, aedem Quietis extra portas esse voluerunt.</hi> </head>
<p>Miror autem plurimum, quod cum deos singulos
singulis rebus et pene singulis motibus attribuerent,
vocaverunt deam Agenoriam, quae ad agendum excitaret;
deam Stimulam, quae ad agendum ultra modum
stimularet; deam Murciam, quae praeter modum non
moveret, ac faceret hominem, ut ait Pomponius,
murcidum, id est nimis desidiosum et inactuosum;
deam Streniam, quae faceret strenuum; his omnibus
diis et deabus publica sacra facere susceperunt: Quietem
vero appellantes, quae faceret quietum, cum
aedem haberet extra portam Collinam, publice illam
suscipere noluerunt. Utrum indicium fuit animi
inquieti, an potius ita significatum est, qui illam
turbam colere perseveraret, non plane deorum, sed
daemoniorum, eum quietem habere non posse? ad
quam vocat verus Medicus, dicens: <hi>Discite a me quia
mitis sum et humilis corde, et invenietis requiem animabus
vestris <note>(Matth. XI, 29)</note>
            </hi>.</p>
</div2>

<div2>
          <head>CAPUT XVII.-- <hi>An, si Jovis summa potestas est, etiam Victoria dea debuerit aestimari.</hi> </head>
<p>An forte dicunt, quod deam Victoriam Jupiter mittat,
atque illa tanquam regi deorum obtemperans, ad
quos jusserit veniat, et in eorum parte considat? Hoc
vere dicitur, non de illo Jove, quem deorum regem
pro sua opinione confingunt; sed de illo vero Rege
saeculorum, quod mittat non Victoriam, quae nulla
substantia est, sed angelum suum, et faciat vincere
quem voluerit; cujus consilium occultum esse potest,
iniquum non potest. Nam si victoria dea est, cur
non deus est et triumphus, et victoriae jungitur vel
maritus, vel frater, vel filius? Talia quippe isti de diis
opinati sunt, qualia si poetae fingerent, atque a nobis
exagitarentur; responderent isti, ridenda esse figmenta
poetarum, non veris attribuenda numinibus: et
<pb n="0126"/>
tamen se ipsi non ridebant cum talia deliramenta non
apud poetas legebant, sed in templis colebant. Jovem
igitur de omnibus rogarent, ei uni tantummodo supplicarent.
Non enim, quo misisset Victoriam, si dea
est et sub illo rege est, posset ei audere resistere, et
suam potius facere voluntatem.</p>
</div2>

<div2>
          <head>CAPUT XVIII.-- <hi>Felicitatem et Fortunam qui deas putant, qua ratione secernunt</hi>.</head>
<p>Quid quod et Felicitas dea est? aedem accepit, aram
meruit, sacra ei congrua persoluta sunt. Ipsa ergo
sola coleretur: ubi enim ipsa esset, quid boni non
esset? Sed quid sibi vult, quod et Fortuna dea putatur,
et colitur? An aliud est felicitas, aliud fortuna? Quia
fortuna potest esse et mala: felicitas autem si mala
fuerit, felicitas non erit. Certe omnes deos utriusque
sexus (si et sexum habent) nonnisi bonos. existimare
debemus. Hoc Plato dicit <note>(De Republica, lib. 2)</note>, hoc
alii philosophi, hoc excellentes reipublicae populorumque
rectores. Quomodo ergo dea Fortuna aliquando
bona est, aliquando mala? An forte quando mala est,
dea non est, sed in malignum daemonem repente convertitur?
Quot sunt ergo deae istae? Profecto quotquot
homines fortunati, hoc est bonae fortunae. Nam cum
sint et alii plurimi simul, hoc est uno tempore, malae
fortunae, numquid, si ipsa esset, simul et mala esset
et bona; his aliud, iliis aliud? An illa quae dea est,
semper bona est? Ipsa est ergo Felicitas: cur adhibentur
duo nomina? Sed hoc ferendum est: solet
enim et una res duobus nominibus appellari. Quid
diversae aedes, diversae arae, diversa sacra? Est causa,
inquiunt: quia felicitas illa est, quam boni habent
praecedentibus meritis; fortuna vero quae dicitur bona,
sine ullo examine meritorum fortuitu accidit hominibus
et bonis et malis, unde etiam fortuna nominatur.
Quomodo ergo bona est, quae sine ullo judicio
venit et ad bonos et ad malos? Utquid autem colitur,
quae ita caeca est, passim in quoslibet incurrens, ut
suos cultores plerumque praetereat, et suis contemptoribus
haereat? Aut si aliquid proficiunt cultores
ejus, ut ab illa videantur et amentur, jam merita sequitur,
non fortuitu venit. Ubi est ergo definitio illa
fortunae? ubi est quod a fortuitis etiam nomen accepit?
Nihil enim prodest eam colere, si fortuna est.
Si autem suos cultores discernit, ut prosit, fortuna
non est. An et ipsam, quo voluerit, Jupiter mittit?
Colatur ergo ipse solus: non enim potest ei jubenti
et eam quo voluerit mittenti Fortuna resistere. Aut
certe istam mali colant, qui nolunt habere merita,
quibus possit Dea Felicitas invitari.</p>
</div2>

<div2>
          <head>CAPUT XIX.-- <hi>De Fortuna muliebri.</hi> </head>
<p>Tantum sane huic, velut numini tribuunt, quam
Fortunam vocant, ut simulacrum ejus, quod a matronis
dedicatum est <note>(et appellata est Fortuna muliebris <hi>[Liv. l. 2]</hi> 
)</note>, etiam locutum esse memoriae commendaverint
<note>( <hi>Plutarch. in Coriolano et lib. de Fortuna
Romam.</hi>  )</note>, atque dixisse non semel, sed iterum, quod
eam rite matronae dedicaverint. Quod quidem si
<pb n="0127"/>
verum sit, mirari nos non oportet. Non enim malignis
daemonibus etiam sic difficile est fallere, quorum artes
atque versutias hinc potius isti advertere debuerunt,
quod illa dea locuta est, quae fortuitu accidit, non
quae meritis venit. Fuit enim Fortuna loquax, et muta
Felicitas; utquid aliud, nisi ut homines recte vivere
non curarent, conciliata sibi Fortuna, quae illos sine
ullis bonis meritis faceret fortunatos? Et certe si Fortuna
loquitur, non saltem muliebris, sed virilis potius
loqueretur, ut non ipsae, quae simulacrum dedicaverunt,
putarentur tantum miraculum muliebri loquacitate
finxisse.</p>
</div2>

<div2>
          <head>CAPUT XX.-- <hi>De Virtute et Fide, quas Pagani templis et sacris honoraverunt, praetermittentes alia bona, quae similiter colenda fuerunt, si recte aliis divinitas tribuebatur.</hi> </head>
<p>Virtutem quoque deam fecerunt: quae quidem si
dea esset, multis fuerat praeferenda. Et nunc quia dea
non est, sed donum Dei est, ipsa ab illo impetretur,
a quo solo dari potest: et omnis falsorum deorum
turba vanescet. Sed cur et Fides, dea credita est, et
accepit etiam ipsa templum et altare? Quam quisquis
prudenter agnoscit, habitaculum illi se ipsum facit.
Unde autem sciunt illi quid sit fides cujus primum et
maximum officium est, ut in verum credatur Deum?
Sed cur non suffecerat virtus? nonne ibi est et fides?
Quando quidem virtutem in quatuor species distribuendam
esse viderunt, prudentiam, justitiam, fortitudinem,
temperantiam. Et quoniam istae singulae
species suas habent, in partibus justitiae fides est;
maximumque locum apud nos habet, quicumque
scimus quid sit, quod justus ex fide vivit <note>(Habac.
II, 4)</note>. Sed illos miror appetitores multitudinis deorum,
si fides dea est, quare aliis tam multis deabus
injuriam fecerint praetermittendo eas, quibus similiter
aedes et aras dedicare potuerunt? Cur temperantia
dea esse non meruit, cum ejus nomine nonnulli Romani
principes non parvam gloriam compararint? Cur
denique fortitudo dea non est, quae adfuit Mucio,
cum dexteram porrexit in flammas; quae adfuit Curtio,
cum se pro patria in abruptam terram praecipitem
dedit; quae adfuit Decio patri, et Decio filio,
cum pro exercitu se voverunt? Si tamen his
omnibus vera inerat fortitudo, unde modo non agitur.
Quare prudentia, quare sapientia nulla numinum loca
meruerunt? an quia in nomine generali ipsius virtutis
omnes coluntur? Sic ergo posset et unus Deus coli,
cujus partes caeteri dii putantur. Sed in illa una virtute
et fides est, et pudicitia, quae tamen extra in aedibus
propriis altaria meruerunt.</p>
</div2>

<div2>
          <head>CAPUT XXI.-- <hi>Quod dona non intelligentes Dei, Virtute saltem et Felicitate debuerint esse contenti.</hi> </head>
<p>Has deas non veritas, sed vanitas fecit: haec enim
<pb n="0128"/>
veri Dei munera sunt, non ipsae sunt deae. Verumtamen
ubi est virtus et felicitas, quid aliud quaeritur? Quid
ei sufficit, cui virtus felicitasque non sufficit? Omnia
quippe agenda complectitur virtus; omnia optanda,
felicitas. Si Jupiter, ut haec daret, ideo colebatur; quia
si bonum aliquid est latitudo regni atque diuturnitas,
ad eamdem pertinet felicitatem; cur non intellectum
est dona Dei esse, non deas? Si autem putatae sunt
deae, saltem alia tanta deorum turba non quaereretur.
Consideratis enim officiis deorum dearumque omnium,
quae sicut voluerunt pro sua opinatione finxerunt, inveniant,
si possunt, aliquid quod ab aliquo deo praestari
possit homini habenti virtutem, habenti felicitatem.
Quid doctrinae vel a Mercurio, vel a Minerva
petendum esset, cum virtus omnia secum haberet? Ars
quippe ipsa bene recteque vivendi, virtus a veteribus
definita est. Unde ab eo quod graece <foreign xml:lang="greek">ἀρετή</foreign> dicitur virtus,
nomen artis Latinos traduxisse putaverunt. Sed
si virtus nonnisi ad ingeniosum posset venire, quid
opus erat deo Catio patre, qui catos, id est acutos,
faceret, cum hoc posset conferre felicitas? Ingeniosum
quippe nasci, felicitatis est. Unde, etiamsi non potuit
a nondum nato coli dea Felicitas, ut hoc ei conciliata
donaret, conferret hoc parentibus ejus cultoribus suis,
ut eis ingeniosi filii nascerentur. Quid opus erat parturientibus
invocare Lucinam, cum, si adesset Felicitas,
non solum bene parerent, sed etiam bonos? Quid
necesse erat Opi deae commendare nascentes, deo Vaticano
vagientes, deae Cuninae jacentes, deae Ruminae
sugentes, deo Statilino stantes, deae Adeonae adeuntes,
Abeonae abeuntes; deae Menti, ut bonam haberent
mentem; deo Volumno et deae Volumnae, ut bona
vellent; diis nuptialibus, ut bene conjugarentur;
diis agrestibus, ut fructus uberrimos caperent, et
maxime ipsi divae Fructeseae; Marti et Bellonae, ut
bene belligerarent; deae Victoriae, ut vincerent; deo
Honori, ut honorarentur; deae Pecuniae, ut pecuniosi
essent; deo Aesculano et filio ejus Argentino, ut haberent
aeream argenteamque pecuniam? Nam ideo patrem
Argentini Aesculanum posuerunt, quia prius aerea
pecunia in usu esse coepit, post argentea. Miror
autem, quod Argentinus non genuit Aurinum, quia et
aurea subsecuta est. Quem deum isti si haberent, sicut
Saturno Jovem, ita et patri Argentino et avo Aesculano
Aurinum praeponerent. Quid ergo erat necesse
propter haec bona vel animi, vel corporis, vel externa,
tantam deorum turbam colere et invocare; quos neque
omnes commemoravi, nec ipsi potuerunt omnibus
bonis humanis minutatim singillatimque digestis
deos minutos et singulos providere; cum posset magno
facilique compendio una dea Felicitas cuncta conferre;
nec solum ad bona capienda quisquam alius,
sed neque ad depellenda mala quaereretur? Cur enim
<pb n="0129"/>
esset invocanda propter fessos diva Fessonia, propter
hostes depellendos diva Pellonia, propter aegros
medicus vel Apollo, vel Aesculapius, vel ambo simul
quando esset grande periculum? Nec deus Spiniensis,
ut spinas ex agris eradicaret; nec dea Rubigo,
ut non accederet, rogaretur: una Felicitate praesente
et tuente, vel nulla mala exorirentur, vel facillime
pellerentur. Postremo quoniam de duabus istis deabus
Virtute et Felicitate tractamus, si felicitas virtutis
est praemium, non dea, sed Dei donum est: si autem
dea est, cur non dicatur et virtutem ipsam conferre;
quandoquidem etiam virtutem consequi felicitas
magna est?</p>
</div2>

<div2>
          <head>CAPUT XXII.-- <hi>De scientia colendorum deorum, quam a se Varro gloriatur collatam esse Romanis.</hi> </head>
<p>Quid ergo est, quod pro ingenti beneficio Varro
jactat praestare se civibus suis, quia non solum commemorat
deos, quos coli oporteat a Romanis, verum
etiam dicit quid ad quemque pertineat? Quoniam nihil
prodest, inquit, hominis alicujus medici nomen
formamque nosse, et quod sit medicus ignorare: ita
dicit nihil prodesse scire, deum esse Aesculapium, si
nescias eum valetudini opitulari, atque ita ignores
cur ei debeas supplicare. Hoc etiam alia similitudine
affirmat, dicens, non modo bene vivere, sed vivere
omnino neminem posse, si ignoret quisnam sit faber,
quis pistor, quis tector, a quo quid utensile petere
possit: quem adjutorem assumere, quem ducem, quem
doctorem: eo modo nulli dubium esse asserens, ita
esse utilem cognitionem deorum, si sciatur quam quisque
deus vim et facultatem ac potestatem cujusque
rei habeat. <hi>Ex eo enim poterimus,</hi> inquit, <hi>scire quem
cujusque causa deum advocare atque invocare debeamus:
ne faciamus, ut mimi solent, et optemus a Libero
aquam, a Lymphis vinum.</hi>  Magna sane utilitas.
Quis non huic gratias ageret, si vera monstraret; et
si unum verum Deum, a quo essent omnia bona, hominibus
colendum doceret?</p>
</div2>

<div2>
          <head>CAPUT XXIII.-- <hi>De Felicitate, quam Romani, multorum veneratores deorum, diu non coluerunt honore divino, cum pro omnibus sola sufficeret.</hi> </head>
<div3>
            <head>1.</head>
            <p>
 Sed unde nunc agitur, si libri et sacra eorum
vera sunt, et Felicitas dea est, cur non ipsa una quae
coleretur constituta est, quae posset universa conferre,
et compendio facere felicem? Quis enim optat
aliquid propter aliud quam ut felix fiat? Cur denique
tam sero huic tantae deae post tot Romanos principes
Lucullus aedem constituit? Cur ipse Romulus felicem
cupiens condere civitatem, non huic templum
potissimum struxit? Nec propter aliquid diis caeteris
supplicavit, quando nihil deesset, sic haec adesset.
Nam et ipse nec prius rex, nec, ut putant, postea deus
<pb n="0130"/>
fieret, si hanc deam propitiam non haberet. Utquid
ergo constituit Romanis deos, Janum, Jovem, Martem,
Picum, Faunum, Tiberinum, Herculem, et si
quos alios? utquid Titus Tatius addidit Saturnum,
Opem, Solem, Lunam, Vulcanum, Lucem, et quoscumque
alios addidit, inter quos etiam deam Cloacinam<super>2</super>,
Felicitate neglecta? utquid Numa tot deos et
tot deas sine ista? an eam forte in tanta turba videre
non potuit? Hostilius certe rex deos et ipse novos
Pavorem atque Pallorem propitiandos non introduceret,
si deam istam nosset aut coleret. Praesente
quippe Felicitate omnis pavor et pallor, non propitiatus
abscederet, sed pulsus aufugeret.</p>
          </div3>
<div3>
            <head>2.</head>
            <p>
 Deinde quid est hoc, quod jam Romanum imperium
longe lateque crescebat, et adhuc nemo Felicitatem
colebat? An ideo grandius imperium, quam felicius
fuit? Nam quomodo ibi esset vera felicitas, ubi
vera non erat pietas? Pietas enim est verax veri Dei
cultus, non cultus falsorum tot deorum, quot daemoniorum.
Sed et postea jam in deorum numerum Felicitate
suscepta, magna bellorum civilium infelicitas
subsecuta est. An forte juste est indignata Felicitas,
quod et tam sero, et non ad honorem, sed ad contumeliam
potius invitata est, ut cum ea coleretur Priapus,
et Cloacina, et Pavor, et Pallor, et Febris, et
caetera non numina colendorum, sed crimina colentium?</p>
          </div3>
<div3>
            <head>3.</head>
            <p>
 Ad extremum, si cum turba indignissima tanta
dea colenda visa est, cur non vel illustrius caeteris
colebatur? Quis enim ferat, quod neque inter deos
Consentes quos dicunt in consilium Jovis adhiberi,
nec inter deos quos Selectos vocant, Felicitas constituta
est? Templum aliquod ei fieret, quod et loci
sublimitate et operis dignitate praeemineret. Cur enim
non aliquid melius, quam ipsi Jovi? Nam quae etiam
Jovi regnum nisi Felicitas dedit? si tamen cum regnaret,
felix fuit. Et potior est felicitas regno. Nemo
enim dubitat, facile inveniri hominem qui timeat se
fieri regem: nullus autem invenitur qui se nolit esse
felicem. Ipsi ergo dii, si per auguria vel quolibet
modo eos poss consuli putant, de hac re consulerentur,
utrum vellent Felicitati loco cedere: si forte
aliorum aedibus vel altaribus jam fuisset locus occupatus,
ubi aedes major atque sublimior Felicitati construeretur,
etiam ipse Jupiter cederet, ut ipsum verticem
collis Capitolini Felicitas potius obtineret. Non
enim quispiam resisteret Felicitati, nisi, quod fieri
non potest, qui esse vellet infelix. Nullo modo omnino
si consuleretur, faceret Jupiter, quod ei fecerunt tres
dii, Mars, Terminus, et Juventas, qui majori et regi
suo nullo modo cedere loco voluerunt. Nam sicut habent
eorum litterae, cum rex Tarquinius Capitolium
fabricare vellet, eumque locum qui ei dignior aptiorque
videbatur, ab diis aliis cerneret praeoccupatum,
non audens aliquid contra eorum facere arbitrium
et credens eos tanto numini suoque principi voluntate
<pb n="0131"/>
cessuros; quia multi erant illic ubi Capitolium
constitutum est, per augurium quaesivit, utrum concedere
locum vellent Jovi: atque ipsi inde cedere
omnes voluerunt, praeter illos quos commemoravi,
Martem, Terminum, Juventatem: atque ideo Capitolium
ita constructum est, ut etiam isti tres intus
essent tam obscuris signis, ut hoc vix homines doctissimi
scirent. Nullo modo igitur Felicitatem Jupiter
ipse contemneret, sicut a Termino, Marte, Juventate
contemptus est. Sed ipsi etiam qui non cesserant
Jovi, profecto cederent Felicitati, quae illis regem
fecerat Jovem. Aut si non cederent, non id contemptu
ejus facerent, sed quod in domo Felicitatis obscuri
esse mallent, quam sine illa in locis propriis
eminere.</p>
          </div3>
<div3>
            <head>4.</head>
            <p>
 Ita dea Felicitate in loco amplissimo et celsissimo
constituta, discerent cives unde omnis boni voti
petendum esset auxilium. Ac sic ipsa suadente natura,
aliorum deorum superflua multitudine derelicta, coleretur
una Felicitas, uni supplicaretur, unius templum
frequentaretur a civibus qui felices esse vellent,
quorum esset nemo qui nollet: atque ita ipsa a se
ipsa peteretur, quae ab omnibus petebatur. Quis
enim aliquid ab aliquo deo, nisi felicitatem, velit accipere,
vel quod ad felicitatem existimat pertinere?
Proinde si felicitas habet in potestate cum quo homine
sit (habet autem, si dea est), quae tandem stultitia
est, ab aliquo eam deo petere, quam possis a se
ipsa impetrare? Hanc ergo deam super deos caeteros
honorare etiam loci dignitate debuerunt. Sicut enim
apud ipsos legitur, Romani veteres nescio quem Summanum,
cui nocturna fulmina tribuebant, coluerunt
magis quam Jovem, ad quem diurna fulmina
pertinerent. Sed postquam Jovi templum insigne ac
sublime constructum est, propter aedis dignitatem sic
ad eum multitudo confluxit, ut vix inveniatur qui
Summani nomen, quod audire jam non potest, se
saltem legisse meminerit. Si autem felicitas dea non
est, quoniam, quod verum est, munus est Dei; ille
Deus quaeratur, qui eam dare possit, et deorum falsorum
multitudo noxia relinquatur, quam stultorum
hominum multitudo vana sectatur, dona Dei deos sibi
faciens, et ipsum, cujus ea dona sunt, obstinatione
superbae voluntatis offendens. Sic enim carere non
potest infelicitate, qui tanquam deam felicitatem colit,
et Deum datorem felicitatis relinquit: sicut carere
non potest fame, qui panem pictum lingit, et ab homine
qui verum habet, non petit.
</p>
          </div3>
        </div2>

<div2>
          <head>CAPUT XXIV.-- <hi>Qua ratione defendant Pagani, quod inter deos colant ipsa dona divina.</hi> </head>
<p>Libet autem eorum considerare rationes. Usque
adeone, inquiunt, majores nostros insipientes fuisse
credendum est, ut haec nescirent munera divina esse,
non deos? Sed quoniam sciebant nemini talia nisi aliquo
deo largiente concedi, quorum deorum nomina
non inveniebant, earum rerum nominibus appellabant
<pb n="0132"/>
deos, quas ab eis sentiebant dari, aliqua vocabula inde
flectentes, sicut a bello Bellonam nuncupaverunt, non
bellum; sicut a cunis Cuninam, non cunam; sicut a
segetibus Segetiam, non segetem; sicut a pomis Pomonam,
non pomum; sicut a bubus Bubonam, non
bovem: aut certe nulla vocabuli declinatione, sicut
res ipsae nominantur, ut Pecunia dicta est dea, quae
dat pecuniam, non omnino pecunia dea ipsa putata est:
ita Virtus, quae dat virtutem; Honor, qui honorem;
Concordia, quae concordiam; Victoria, quae dat victoriam.
Ita, inquiunt, cum Felicitas dea dicitur, non
ipsa quae datur, sed numen illud attenditur a quo felicitas
datur.</p>
</div2>

<div2>
          <head>CAPUT XXV.-- <hi>De uno tantum colendo Deo, qui, licet nomine ignoretur, tamen felicitatis dator esse sentitur.</hi> </head>
<p>Ista nobis reddita ratione, multo facilius eis, quorum
cor non nimis obduruit, persuadebimus fortasse
quod volumus. Si enim jam humana infirmitas sensit,
nonnisi ab aliquo Deo dari posse felicitatem; et hoc
senserunt homines qui tam multos colebant deos, in
quibus et ipsum eorum regem Jovem; quia ejus nomen,
a quo daretur felicitas, ignorabant, ideo ipsius
rei nomine, quam credebant ab illo dari, eum appellare
voluerunt: satis ergo judicarunt, nec ab ipso
Jove dari posse felicitatem, quem jam colebant; sed
utique ab illo quem nomine ipsius felicitatis colendum
esse censebant. Confirmo prorsus a quodam Deo,
quem nesciebant, eos credidisse dari felicitatem: ipse
ergo quaeratur, ipse colatur, et sufficit. Repudietur
strepitus innumerabilium daemoniorum: illi non sufficiat
hic Deus, cui non sufficit munus ejus. Illi, inquam,
non sufficiat ad colendum Deus dator felicitatis,
cui non sufficit ab accipiendum ipsa felicitas. Cui
autem sufficit (non enim habet homo quid amplius
optare debeat), serviat uni Deo datori felicitatis. Non
est ipse quem nominant Jovem. Nam si eum datorem
felicitatis agnoscerent, non utique alium, vel aliam, a
qua daretur felicitas, nomine ipsius Felicitatis inquirerent;
neque ipsum Jovem cum tantis injuriis colendum
putarent. Iste alienarum dicitur adulter uxorum,
iste pueri pulchri impudicus amator et
raptor.</p>
</div2>

<div2>
          <head>CAPUT XXVI.-- <hi>De ludis scenicis, quos sibi dii celebrari a suis cultoribus exegerunt.</hi> </head>
<p>Sed <hi>fingebat haec Homerus,</hi> ait Tullius, <hi>et humana
ad deos transferebat: divina mallem ad nos.</hi>  Merito displicuit
viro gravi divinorum criminum poeta confictor.
Cur ergo ludi scenici, ubi haec dictitantur, cantitantur,
actitantur, deorum honoribus exhibentur, inter
res divinas a doctissimis conscribuntur? Hic exclamet
Cicero, non contra figmenta poetarum, sed contra
<pb n="0133"/>
instituta majorum. Annon exclamarent et illi, Quid
nos fecimus? Ipsi dii ista suis honoribus exhibenda
flagitaverunt, atrociter imperarunt, cladem nisi fieret
praenuntiarunt; quia neglectum est aliquid, severissime
vindicarunt; quia id quod neglectum fuerat factum
est, placatos se esse monstrarunt. Inter eorum
commemoratur virtutes et miranda facta quod dicam.
Tito Latinio, rustico Romano patrifamilias, dictum
est in somnis, in senatum nuntiaret, ut ludi Romani
instaurarentur, quod primo eorum die in quodam
scelerato, qui populo spectante ad supplicium duci
jussus est, numinibus videlicet ex ludis hilaritatem
quaerentibus, triste displicuisset imperium. Cum ergo
ille, qui somnio commonitus erat, postero die jussa
facere non ausus esset, secunda nocte hoc idem rursus
severius imperatum est: amisit filium, quia non
fecit. Tertia nocte dictum est homini, quod major ei
poena, si non faceret, immineret. Cum etiam sic non
auderet, in morbum incidit acrem et horribilem. Tum
vero ex amicorum sententia ad magistratus rem detulit,
atque in lectica allatus est in senatum: expositoque
somnio, recepta continuo valetudine, pedibus
suis sanus abscessit. Tanto stupefactus miraculo senatus
quadruplicata pecunia ludos censuit instaurari.
Quis non videat, qui sanum sapit, subditos homines
malignis daemonibus, a quorum dominatione non liberat
nisi gratia Dei per Jesum Christum Dominum
nostrum, vi compulsos esse exhibere talibus diis, quae
recto consilio poterant turpia judicari? In illis certe
ludis poetica numinum crimina frequentantur, qui
ludi cogentibus numinibus jussu senatus instaurabantur.
In illis ludis corruptorem pudicitiae Jovem turpissimi
histriones cantabant, agebant, placebant. Si
illud fingebatur, ille irasceretur: si autem suis criminibus
etiam fictis delectabatur, quando coleretur,
nis idiabolo serviretur? Itane iste Romanum conderet,
dilataret, conservaret imperium, quovis Romano, cui
displicebant talia, homine abjectior? iste daret felicitatem,
qui tam infeliciter colebatur; et nisi ita coleretur,
infelicius irascebatur?</p>
</div2>

<div2>
          <head>CAPUT XXVII.-- <hi>De tribus generibus deorum, de quibus Scaevola pontifex disputavit.</hi> </head>
<p>Relatum est in litteras, doctissimum pontificem
Scaevolam disputasse tria genera tradita deorum:
unum a poetis, alterum a philosophis, tertium a principibus
civitatis. Primum genus nugatorium dicit
esse, quod multa de diis fingantur indigna; secundum
non congruere civitatibus, quod habeat aliqua supervacua,
aliqua etiam quae obsit populis nosse. De
supervacuis non magna causa est: solet enim et a
<pb n="0134"/>
jurisperitis dici, Superflua non nocent. Quae sunt
autem illa quae prolata in multitudinem nocent? Haec,
inquit, non esse deos Herculem, Aesculapium, Castorem,
Pollucem: proditur enim a doctis, quod homines
fuerint, et humana conditione defecerint. Quid
aliud? Quod eorum qui sint dii non habeant civitates
vera simulacra; quod verus Deus nec sexum habeat,
nec aetatem, nec definita corporis membra. Haec
pontifex nosse populos non vult: nam falsa esse non
putat. Expedire igitur existimat, falli in religione
civitates. Quod dicere etiam in libris Rerum divinarum
ipse Varro non dubitat. Praeclara religio, quo
confugiat liberandus infirmus, et cum veritatem qua
liberetur inquirat, credatur ei expedire quod fallitur.
Poeticum sane deorum genus cur Scaevola respuat,
eisdem litteris non tacetur: quia sic videlicet deos
deformant, ut nec bonis hominibus comparentur, cum
alium faciunt furari, alium adulterare; sic item aliquid
aliter, turpiter, atque inepte dicere ac facere;
tres inter se deas certasse de praemio pulchritudinis,
victas duas a Venere Trojam evertisse; Jovem ipsum
converti in bovem aut cycnum, ut cum aliqua concumbat;
deam homini nubere, Saturnum liberos devorare:
nihil denique posse confingi miraculorum
atque vitiorum, quod non ibi reperiatur, atque ab
deorum natura longe absit. O Scaevola pontifex maxime,
ludos tolle, si potes: praecipe populis, ne tales
honores diis immortalibus deferant, ubi crimina deorum
libeat mirari, et quae fieri possunt placeat imitari.
Si autem tibi responderit populus, Vos nobis importastis
ista, pontifices: deos ipsos roga, quibus instigantibus
ista jussistis, ne talia sibi jubeant exhiberi.
Quae si mala sunt, et propterea nullo modo de deorum
majestate credenda, major est deorum injuria,
de quibus impune finguntur. Sed non te audiunt, daemones
sunt, prava docent, turpibus gaudent: non
solum non deputant injuriam, si de illis ista fingantur;
sed eam potius injuriam ferre non possunt, si per
eorum solemnia non agantur. Jam vero si adversus
eos Jovem interpelles, maxime ob eam causam, quia
ejus plura crimina ludis scenicis actitantur; nonne
etiamsi Deum Jovem nuncupatis, a quo regitur totus
atque administratur hic mundus, eo illi fit a vobis
maxima injuria, quod eum cum istis colendum putatis,
eorumque regem esse perhibetis?</p>
</div2>

<div2>
          <head>CAPUT XXVIII.-- <hi>An ad obtinendum dilatandumque regnum profuerit Romanis cultus deorum.</hi> </head>
<p>Nullo igitur modo dii tales, qui talibus placantur,
vel potius accusantur honoribus, ut majus sit crimen
quod eis falsis oblectantur, quam si de illis vera dicerentur,
Romanum imperium augere et conservare
potuissent. Hoc enim si possent, Graecis potius donum
tam grande conferrent, qui eos in hujuscemodi
<pb n="0135"/>
rebus divinis, hoc est ludis scenicis, honorabilius
digniusque coluerunt, quando et a morsibus poetarum,
quibus deos dilacerari videbant, se non subtraxerunt,
dando eis licentiam male tractandi homines
quos liberet, et ipsos scenicos non turpes judicaverunt,
sed dignos etiam praeclaris honoribus habuerunt.
Sicut autem potuerunt auream pecuniam
habere Romani, quamvis deum Aurinum non colerent:
sic et argenteam habere potuerunt, et aeream,
si nec Argentinum, nec ejus patrem colerent Aesculanum:
et sic omnia, quae retexere piget. Sic ergo et
regnum invito quidem Deo vero nullo modo habere
possent; diis vero istis falsis et multis ignoratis sive
contemptis, atque illo uno cognito et fide sincera ac
moribus culto, et melius hic regnum haberent, quantumcumque
haberent, et post haec acciperent sempiternum,
sive hic haberent, sive non haberent.</p>
</div2>

<div2>
          <head>CAPUT XXIX.-- <hi>De falsitate auspicii, quo Romani regni fortitudo et stabilitas visa est indicari.</hi> </head>
<p>Nam illud quale est quod pulcherrimum auspicium
fuisse dixerunt, quod paulo ante commemoravi, Martem
et Terminum et Juventatem nec Jovi regi deorum
loco cedere voluisse? Sic enim, inquiunt, significatum
est, Martiam gentem, id est Romanam,
nemini locum quem teneret daturam; Romanos quoque
terminos propter deum Terminum neminem
commoturum; juventutem etiam Romanam propter
deam Juventatem nemini esse cessuram. Videant ergo
quomodo habeant istum regem deorum suorum
et datorem regni sui, ut eum auspicia ista pro adversario
ponerent, cui non cedere pulchrum esset.
Quanquam haec si vera sunt, non habent omnino
quid timeant. Non enim confessuri sunt quod dii
cesserint Christo, qui Jovi cedere noluerunt. Salvis
quippe imperii finibus Christo cedere potuerunt, et
de sedibus locorum et maxime de corde credentium.
Sed antequam Christus veniret in carne, antequam
denique ista scriberentur, quae de libris eorum proferimus;
sed tamen posteaquam factum est sub rege
Tarquinio illud auspicium, aliquoties Romanus exercitus
fusus est, hoc est versus in fugam, falsumque
ostendit auspicium, quo Juventas illa non cesserat
Jovi; et gens Martia, superantibus atque irrumpentibus
Gallis, in ipsa Urbe contrita est; et termini imperii,
deficientibus multis ad Annibalem civitatibus,
in angustum fuerant coarctati. Ita evacuata est pulchritudo
auspiciorum, remansit contra Jovem contumacia,
non deorum, sed daemoniorum. Aliud est
enim non cessisse; aliud unde cesseras redisse.
Quanquam et postea in Orientalibus partibus Hadriani
voluntate mutati sunt termini imperii Romani.
Ille namque tres provincias nobiles, Armeniam, Mesopotamiam,
Assyriam, Persarum concessit imperio: 
ut deus ille Terminus, qui Romanos terminos
<pb n="0136"/>
secundum istos tuebatur, et per illud pulcherrimum
auspicium loco non cesserat Jovi, plus Hadrianum
regem hominum, quam regem deorum timuisse
videatur. Receptis quoque alio tempore provinciis
memoratis, nostra pene memoria retrorsus Terminus
cessit, quando Julianus, deorum illorum oraculis
deditus, immoderato ausu naves jussit incendi, quibus
alimonia portabatur: qua exercitus destitutus,
mox etiam ipso hostili vulnere exstincto, in tantam
est redactus inopiam, ut inde nullus evaderet, undique
hostibus incursantibus militem imperatoris
morte turbatum, nisi placito pacis illic imperii fines
constituerentur, ubi hodieque persistunt; non quidem
tanto detrimento, quantum concesserat Hadrianus,
sed media tamen compositione defixi. Vano igitur
augurio deus Terminus non cessit Jovi, qui cessit
Hadriani voluntati, cessit etiam Juliani temeritati,
et Joviani necessitati. Viderunt haec intelligentiores
gravioresque Romani; sed contra consuetudinem
civitatis, quae daemoniacis ritibus fuerat obligata,
parum valebant: quia et ipsi etiamsi illa vana esse
sentiebant, naturae tamen rerum sub unius veri Dei
regimine atque imperio constitutae, religiosum cultum,
qui Deo debetur, exhibendum putabant: <hi>servientes,</hi> 
ut ait Apostolus, <hi>creaturae potius quam Creatori,
qui est benedictus in saecula <note>(Rom. I, 25)</note>
            </hi>. Hujus
Dei veri erat auxilium necessarium, a quo mitterentur
sancti viri et veraciter pii, qui pro vera religione
morerentur, ut falsae a viventibus tollerentur.</p>
</div2>

<div2>
          <head>CAPUT XXX.-- <hi>Qualia de diis Gentium etiam cultores eorum se sentire fateantur.</hi> </head>
<p>Cicero augur irridet auguria, et reprehendit
homines corvi et corniculae vocibus vitae consilia moderantes <note>(De Divinatione, lib. 2, cap. 37)</note>.
Sed iste
Academicus, qui omnia esse contendit incerta, indignus
est qui habeat ullam in his rebus auctoritatem.
Disputat apud eum Q. Lucilius Balbus in secundo
de Deorum Natura libro, et cum ipse superstitiones
ex natura rerum velut physicas et philosophicas
inserat, indignatur tamen institutioni simulacrorum
et opinionibus fabulosis, ita loquens: <hi>Videtisne igitur,
ut a physicis rebus bene atque utiliter inventis, ratio
sit tracta ad commentitios et fictos deos?</hi> Quae res
genuit falsas opiniones, erroresque turbulentos, et superstitiones
pene aniles. Et formae enim nobis deorum,
et aetates, et vestitus ornatusque noti sunt: genera praeterea,
conjugia, cognationes, omniaque traducta ad
similitudinem imbecillitatis humanae. Nam et perturbatis
animis inducuntur: accepimus enim deorum cupiditates,
aegritudines, iracundias. Nec vero (ut fabulae ferunt)
dii bellis praeliisque caruerunt. <hi>Nec solum, ut
apud Homerum, cum duos exercitus contrarios alii dii
<pb n="0137"/>
ex alia parte defenderent (Iliadis <foreign xml:lang="greek">Υ,</foreign> vers. 67 sqq.)</hi>, <hi>sed etiam ut cum Titanis aut cum Gigantibus sua propria
bella gesserunt. Haec et dicuntur et creduntur stultissime,
et plena sunt vanitatis summaeque levitatis <note>(Cap. 28)</note>
            </hi>.
Ecce interim quae confitentur qui defendunt
deos Gentium. Deinde cum haec ad superstitionem
pertinere dicat, ad religionem vero, quae ipse
secundum Stoicos videtur docere: <hi>Non enim philosophi
solum,</hi> inquit, <hi>verum etiam majores nostri superstitionem
a religione separaverunt</hi>. <hi>Nam qui totos dies
precabantur,</hi> inquit, <hi>et immolabant, ut sibi sui liberi
superstites essent, superstitiosi sunt appellati <note>(Vide Lactantium,
lib. 4, cap. 28)</note>
            </hi>: quis non intelligat eum conari,
dum consuetudinem civitatis timet, religionem
laudare majorum, eamque a superstitione velle sejungere,
sed quomodo id possit non invenire? Si
enim a majoribus illi sunt appellati superstitiosi, qui
totos dies precabantur et immolabant, numquid et
illi, qui instituerunt (quod iste reprehendit) deorum
simulacra diversa aetate et veste distincta, deorum
genera, conjugia, cognationes? Haec utique cum tanquam
superstitiosa culpantur, implicat ista culpa majores
talium simulacrorum institutores atque cultores:
implicat et ipsum, qui quantolibet eloquio se in libertatem
nitatur evolvere, necesse habebat ista venerari;
nec quod in hac disputatione disertus insonat,
mutire auderet in populi concione. Agamus itaque
Christiani Domino Deo nostro gratias, non Coelo et
Terrae; sicut iste disputat, sed ei qui fecit coelum et
terram; qui has superstitiones, quas iste Balbus velut
balbutiens vix reprehendit, per altissimam Christi
humilitatem, per Apostolorum praedicationem,
per fidem martyrum pro veritate morientium et cum
veritate viventium, non solum in cordibus religiosis,
verum etiam in aedibus superstitiosis libera suorum
servitute subvertit.</p>
</div2>

<div2>
          <head>CAPUT XXXI.-- <hi>De opinionibus Varronis, qui reprobata persuasione populari, licet ad notitiam veri Dei non pervenerit, unum tamen deum colendum esse censuerit.</hi> </head>
<div3>
            <head>1.</head>
            <p>
 Quid ipse Varro, quem dolemus in rebus divinis
ludos scenicos, quamvis non judicio proprio, posuisse,
cum ad deos colendos multis locis velut religiosus
hortetur, nonne ita confitetur, non se illa
judicio suo sequi, quae civitatem Romanam instituisse
commemorat, ut si eam civitatem, novam constitueret,
ex naturae potius formula deos nominaque eorum
se fuisse dedicaturum non dubitet confiteri? Sed jam
quoniam in vetere populo esset, acceptam ab antiquis
nominum et cognominum historiam tenere, ut
tradita est, debere se dicit, et ad eum finem illa
scribere ac perscrutari, ut potius eos magis colere,
quam despicere vulgus velit. Quibus verbis homo
acutissimus satis indicat, non se aperire omnia, quae
non sibi contemptui essent, sed etiam ipsi
vulgo despicienda viderentur, nisi tacerentur. Ego
ista conjicere putari debui, nisi evidenter alio loco
<pb n="0138"/>
ipse diceret de religionibus loquens, multa esse vera,
quae non modo vulgo scire non sit utile, sed etiam,
tametsi falsa sunt, aliter existimare populum expediat,
et ideo Graecos teletas ac mysteria taciturnitate
parietibusque clausisse. Hic certe totum consilium
prodidit velut sapientium, per quos civitates et populi
regerentur. Hac tamen fallacia miris modis maligni
daemones delectantur, qui et deceptores et deceptos
pariter possident, a quorum dominatione non liberat
nisi gratia Dei per Jesum Christum Dominum nostrum.</p>
          </div3>
<div3>
            <head>2.</head>
            <p>
 Dicit etiam idem auctor acutissimus atque doctissimus,
quod hi soli ei videantur animadvertisse
quid esset Deus, qui crediderunt eum esse animam
motu ac ratione mundum gubernantem. Ac per
hoc, etsi nondum tenebat quod veritas habet; Deus
enim verus, non anima, sed animae quoque est effector
et conditor: tamen si contra praejudicia consuetudinis
liber esse posset, unum Deum colendum fateretur
atque suaderet, motu ac ratione mundum gubernantem:
ut ea cum illo de hac re quaestio remaneret,
quod eum diceret esse animam, non potius et
animae creatorem. Dicit etiam antiquos Romanos
plus annos centum et septuaginta deos sine simulacro
coluisse  « Quod si adhuc, »  inquit,  « mansisset,
castius dii observarentur. »  Cui sententiae suae testem
adhibet inter caetera etiam gentem Judaeam:
nec dubitat eum locum ita concludere, ut dicat, qui
primi simulacra deorum populis posuerunt, eos civitatibus
suis et metum dempsisse, et errorem addidisse;
prudenter existimans deos facile posse in
simulacrorum stoliditate contemni. Quod vero non
ait, Errorem tradiderunt; sed, addiderunt; jam utique
fuisse etiam sine simulacris intelligi vult errorem.
Quapropter cum solos dicit animadvertisse quid
esset Deus, qui eum crederent animam mundum gubernantem,
castiusque existimat sine simulacris observari
religionem, quis non videat quantum propinquaverit
veritati? Si enim aliquid contra vetustatem
tanti posset erroris, profecto et unum Deum, a
quo mundum crederet gubernari, et sine simulacro
colendum esse censeret; atque in tam proximo inventus
facile fortasse de animae mutabilitate commoneretur,
ut naturam potius incommutabilem, quae
ipsam quoque animam condidisset, Deum verum esse
sentiret. Haec cum ita sint, quaecumque tales viri in
suis litteris multorum deorum ludibria posuerunt,
confiteri ea potius occulta Dei voluntate compulsi
sunt, quam persuadere conati. Si qua igitur a nobis
inde testimonia proferuntur, ad eos redarguendos
proferuntur, qui nolunt advertere de quanta et quam
maligna daemonum potestate nos liberet singulare
sacrificium tam sancti sanguinis fusi et donum Spiritus
impertiti.
</p>
          </div3>
        </div2>

<div2>
          <head>CAPUT XXXII.-- <hi>Ob quam speciem utilitatis principes Gentium apud subjectos sibi populos falsas religiones voluerunt permanere.</hi> </head>

<pb n="0139"/>
<p>Dicit etiam de generationibus deorum magis ad
poetas, quam ad physicos fuisse populos inclinatos;
et ideo et sexum et generationes deorum majores
suos, id est veteres credidisse Romanos, et eorum
constituisse conjugia. Quod utique non aliam ob
causam factum videtur, nisi quia hominum velut prudentium
et sapientium negotium fuit populum in
religionibus fallere, et in eo ipso non solum colere,
sed imitari etiam daemones, quibus maxima est fallendi
cupiditas. Sicut enim daemones nisi eos quos fallendo
deceperint, possidere non possunt; sic et homines
principes, non sane justi, sed daemonum similes,
ea, quae vana esse noverant, religionis nomine
populis tanquam vera suadebant, hoc modo eos civili
societati velut arctius alligantes, quo similiter subditos
possiderent. Quis autem infirmus et indoctus
evaderet simul fallaces et principes civitatis et daemones?</p>
</div2>

<div2>
          <head>CAPUT XXXIII.-- <hi>Quod judicio et potestate Dei veri omnium regum atque regnorum ordinata sint tempora.</hi> </head>
<p>Deus igitur ille felicitatis auctor et dator, quia solus
est verus Deus, ipse dat regna terrena et bonis et
malis. Neque hoc temere et quasi fortuitu, quia
Deus est, non fortuna; sed pro rerum ordine ac
temporum occulto nobis, notissimo sibi: cui tamen
ordini temporum non subditus servit, sed cum ipse
tanquam dominus regit, moderatorque disponit.
Felicitatem vero non dat nisi bonis. Hanc enim
possunt et non habere et habere servientes, possunt
et non habere et habere regnantes. Quae tamen
plena in ea vita erit, ubi nemo jam serviet. Et ideo
regna terrena et bonis ab illo dantur, et malis; ne
ejus cultores adhuc in provectu animi parvuli haec
ab eo munera quasi magnum aliquid concupiscant.
Et hoc est sacramentum veteris Testamenti, ubi occultum
erat novum, quod illic promissa et dona terrena
<pb n="0140"/>
sunt: intelligentibus et tunc spiritualibus quamvis
nondum in manifestatione praedicantibus, et quae
illis temporalibus rebus significaretur aeternitas, et in
quibus Dei donis esset vera felicitas.</p>
</div2>

<div2>
          <head>CAPUT XXXIV.-- <hi>De regno Judaeorum, quod ab uno et vero Deo institutum atque servatum est, donec in vera religione manserunt.</hi> </head>
<p>Itaque ut cognoscerentur etiam illa terrena bona,
quibus solis inhiant qui meliora cogitare non possunt,
in ipsius unius Dei esse posita potestate, non
in multorum falsorum, quos colendos Romani antea
crediderunt, populum suum in Aegypto de paucissimis
multiplicavit, et inde signis mirabilibus liberavit.
Nec Lucinam mulieres illae invocaverunt, quando
earum partus, ut miris modis multiplicarentur, et
gens illa incredibiliter cresceret, ab Aegyptiorum
persequentium et infantes omnes necare volentium
manibus ipse liberavit, ipse servavit. Sine dea Rumina
suxerunt; sine Cunina in cunis fuerunt; sine
Educa et Potina escam potumque sumpserunt: sine
tot diis puerilibus educati sunt; sine diis conjugalibus
conjugati; sine cultu Priapi conjugibus mixti.
Sine invocatione Neptuni mare transeuntibus divisum
patuit, et sequentes eorum inimicos fluctibus in se
redeuntibus obruit. Nec consecraverunt aliquam deam
Manniam, quando de coelo manna sumpserunt; nec
quando sitientibus aquam percussa petra profudit,
Nymphas Lymphasque coluerunt. Sine insanis sacris
Martis et Bellonae bella gesserunt, et sine victoria
quidem non vicerunt, non eam tamen deam, sed Dei
sui munus habuerunt. Sine Segetia segetes, sine
Bubona boves, mella sine Mellona, poma sine Pomona;
et prorsus omnia, pro quibus tantae falsorum
deorum turbae Romani supplicandum putaverunt, ab
uno vero Deo multo felicius acceperunt. Et si non
in eum peccassent impia curiositate, tanquam magicis
artibus seducti, ad alienos deos et ad idola defluendo,
et postremo Christum occidendo, in eodem
regno, etsi non spatiosiore, tamen feliciore mansissent.
Et nunc quod per omnes fere terras gentesque
dispersi sunt, illius unius veri Dei providentia est:
ut quod deorum falsorum usquequaque simulacra,
arae, luci, templa evertuntur, et sacrificia prohibentur,
de codicibus eorum probetur quemadmodum
hoc fuerit tanto ante prophetatum; ne forte, cum
legeretur in nostris, a nobis putaretur esse confictum.
Jam quod sequitur, in volumine sequenti videndum
est, et hic dandus hujus prolixitatis modus.</p>
</div2>
      </div1>

<div1>
        <head> <hi>LIBER QUINTUS</hi>. Initio de tollenda fati opinione agit, ne demum existant qui Romani imperii vires et incrementa, quae non posse diis talsis adscribi superiore libro monstravit, referre in fatum velint. Inde ad quaestionem de praescientia Dei delapsus, probat liberum nostrae voluntatis arbitrium per eam non auferri. Postea de moribus Romanorum antiquis dicit, et quo eorum merito, sive quo Dei judicio factum sit, ut illis ad augendum imperium Deus ipse verus, quem non colebant, adjutor fuerit. Docet postremo quae vera ducenda sit felicitas Christianorum imperatorum.</head>
<div2>
          <head>PRAEFATIO.</head>
<pb n="0139"/>
<p>Quoniam constat omnium rerum optandarum plenitudinem
<pb n="0140"/>
esse felicitatem, quae non est dea, sed donum
Dei, et ideo nullum deum colendum esse ab
hominibus, nisi qui potest eos facere felices; unde
<pb n="0141"/>
si illa dea esset, sola colenda merito diceretur: jam
consequenter videamus, qua causa Deus, qui potest
et illa bona dare, quae habere possunt etiam non boni,
ac per hoc etiam non felices, Romanum imperium
tam magnum tamque diuturnum esse voluerit. Quia
enim hoc deorum falsorum illa, quam colebant, multitudo
non fecit, et multa jam diximus, et ubi visum
fuerit opportunum esse, dicemus.</p>
</div2>

<div2>
          <head>CAPUT PRIMUM.-- <hi>Causam Romani imperii omniumque regnorum nec fortuitam esse, nec in stellarum positione consistere.</hi> </head>
<p>Causa ergo magnitudinis imperii Romani nec fortuita
est, nec fatalis, secundum eorum sententiam
sive opinionem, qui ea dicunt esse fortuita, quae vel
nullas causas habent, vel non ex aliquo rationabili
ordine venientes; et ea fatalia, quae praeter Dei et
hominum voluntatem cujusdam ordinis necessitate
contingunt. Prorsus divina providentia regna constituuntur
humana. Quae si propterea quisquam fato
tribuit, quia ipsam Dei voluntatem vel potestatem
fati nomine appellat, sententiam teneat, linguam
corrigat. Cur enim non hoc primum dicit, quod postea
dicturus est, cum ab illo quisquam quaesierit quid
dixerit fatum? Nam id homines quando audiunt,
usitata loquendi consuetudine non intelligunt nisi
vim positionis siderum, qualis est quando quis nascitur,
sive concipitur: quod aliqui alienant a Dei voluntate,
aliqui ex illa etiam hoc pendere confirmant.
Sed illi, qui sine Dei voluntate decernere opinantur
sidera quid agamus, vel quid bonorum habeamus malorumve
patiamur, ab auribus omnium repellendi
sunt; non solum eorum qui veram religionem tenent,
sed qui deorum qualiumcumque, licet falsorum, volunt
esse cultores. Haec enim opinio quid aliud
agit, nisi ut nullus omnino colatur aut rogetur Deus?
Contra quos modo nobis disputatio non est instituta,
sed contra eos qui pro defensione eorum quos deos
putant, christianae religioni adversantur. Illi vero,
qui positionem stellarum quodammodo decernentium
qualis quisque sit, et quid ei proveniat boni quidve
mali accidat, ex Dei voluntate suspendunt, si easdem
stellas putant habere hanc potestatem traditam sibi
a summa illius potestate, ut volentes ista decernant;
magnam coelo faciunt injuriam, in cujus velut clarissimo
senatu ac splendidissima curia opinantur scelera
facienda decerni; qualia si aliqua terrena civitas
decrevisset genere humano decernente fuerat evertenda.
Quale deinde judicium de hominum factis Deo
relinquitur, quibus coelestis necessitas adhibetur, cum
Dominus ille sit et siderum et hominum? Aut si non
<pb n="0142"/>
dicunt stellas, accepta quidem potestate a summo Deo,
arbitrio suo ista decernere, sed in talibus necessitatibus
ingerendis illius omnino jussa complere: itane
de ipso Deo sentiendum est, quod indignissimum
visum est de stellarum voluntate sentire? Quod si
dicuntur stellae significare potius ista quam facere;
ut quasi locutio quaedam sit illa positio, praedicens
futura, non agens (non enim mediocriter doctorum
hominum fuit ista sententia): non quidem ita
solent loqui mathematici, ut, verbi gratia, dicant,
Mars ita positus homicidam significat; sed, Homicidam
facit: verumtamen ut concedamus non eos ut
debent loqui, et a philosophis accipere oportere sermonis
regulam ad ea praenuntianda, quae in siderum
positione se reperire putant: qui fit, quod nihil
unquam dicere potuerunt, cur in vita geminorum, in
actionibus, in eventis, in professionibus, artibs,
honoribus, caeterisque rebus ad humanam vitam pertinentibus,
atque in ipsa morte sit plerumque tanta
diversitas, ut similiores eis sint, quantum ad haec
attinet, multi extranei, quam ipsi inter se gemini,
perexiguo temporis intervallo in nascendo separati,
in conceptu autem per unum concubitum uno etiam
momento seminati?</p>
</div2>

<div2>
          <head>CAPUT II.-- <hi>De geminorum simili dissimilique valetudine.</hi> </head>
<p>Cicero dicit, Hippocratem, nobilissimum medicum,
scriptum reliquisse quosdam fratres, cum simul
aegrotare coepissent, et eorum morbus eodem tempore
ingravesceret, eodem levaretur, geminos suspicatum.
Quos Posidonius Stoicus, multum astrologiae
deditus, eadem constitutione astrorum natos eademque
conceptos solebat asserere. ita quod medicus pertinere
credebat ad simillimam temperiem valetudinis, hoc
philosophus astrologus ad vim constitutionemque siderum,
quae fuerat quo tempore concepti natique sunt. In
hac causa multo est acceptabilior et de proximo credibilior
conjectura medicinalis: quoniam parentes
ut erant corpore affecti, dum concumberent, ita primordia
conceptorum affici potuerunt, ut consecutis ex, materno
corpore prioribus incrementis paris valetudinis
nascerentur; deinde in una domo eisdem alimentis
nutriti, ubi aerem et loci positionem et vim aquarum
plurimum valere ad corpus vel bene vel male afficiendum,
medicina testatur; eisdem etiam exercitationibus
assuefacti tam similia corpora gererent, ut etiam
ad aegrotandum uno tempore eisdem causis similiter
moverentur. Constitutionem vero coeli ac siderum,
quae fuit quando concepti sive nati sunt, velle trahere
ad istam aegrotandi parilitatem, cum tam multa diversissimi
generis diversissimorum affectuum et eventorum
<pb n="0143"/>
eodem tempore in unius regionis terra eidem
coelo subdita potuerint concipi et nasci, nescio cujus
sit insolentiae. Nos autem novimus geminos, non solum
actus et peregrinationes habere diversas, verum
etiam dispares aegritudines perpeti. De qua re facillimam,
quantum mihi videtur, rationem redderet Hippocrates,
diversis alimentis et exercitationibus, quae
non de corporis temperatione, sed de animi voluntate
veniunt, dissimiles eis accidere potuisse valetudines.
Porro autem Posidonius, vel quilibet fatalium siderum
assertor, mirum si potest hic invenire quid dicat, si
nolit imperitorum mentibus in eis, quas nesciunt, rebus
illudere. Quod enim conantur efficere de intervallo
exiguo temporis, quod inter se gemini, dum nascerentur,
habuerunt, propter coeli particulam, ubi ponitur
horae notatio, quem horoscopum vocant; aut non tantum
valet, quanta invenitur in geminorum voluntatibus,
actibus, moribus, casibusque diversitas; aut plus
etiam valet, quam est geminorum vel humilitas generis
eadem, vel nobilitas, cujus maximam diversitatem
nonnisi in hora, qua quisque nascitur, ponunt. Ac
per hoc, si tam celeriter alter post alterum nascitur,
ut eadem pars horoscopi maneat, cuncta paria quaero,
quae in nullis possunt geminis inveniri: si autem sequentis
tarditas horoscopum mutat, parentes diversos
quaero, quos gemini habere non possunt.</p>
</div2>

<div2>
          <head>CAPUT III.-- <hi>De argumento quod ex rota figuli Nigidius mathematicus assumpsit in quaestione geminorum.</hi> </head>
<p>Frustra itaque affertur nobile illud commentum de
figuli rota, quod respondisse ferunt Nigidium hac
quaestione turbatum, unde et Figulus appellatus est.
Dum enim rotam figuli vi quanta potuit intorsisset,
currente illa bis numero de atramento tanquam uno
ejus loco summa celeritate percussit; deinde inventa
sunt signa, quae fixerat, desistente motu, non parvo
intervallo in rotae illius extremitate distantia. Sic,
inquit, in tanta rapacitate coeli, etiamsi alter post
alterum tanta celeritate nascatur, quanta rotam bis
ipse percussi, in coeli spatio plurimum est: hinc
sunt, inquit, quaecumque dissimillima perhibentur
in moribus casibusque geminorum. Hoc figmentum
fragilius est, quam vasa, quae illa rotatione finguntur.
Nam si tam multum in coelo interest, quod constellationibus
comprehendi non potest, ut alteri geminorum
haereditas obveniat, alteri non obveniat;
cur audent caeteris, qui gemini non sunt, cum inspexerint
eorum constellationes, talia pronuntiare,
quae ad illud secretum pertinent, quod nemo potest
comprehendere, et momentis annotare nascentium?
Si autem propterea talia dicunt in aliorum genituris,
quia haec ad productiora spatia temporum pertinent;
momenta vero illa partium minutarum, quae inter
se gemini possunt habere nascentes, rebus minimis
tribuuntur, de qualibus mathematici non solent consuli:
(quis enim consulat quando sedeat, quando
deambulet, quando vel quid prandeat?) numquid
<pb n="0144"/>
ista dicimus, quando in moribus, operibus, casibusque
geminorum plurima plurimumque diversa monstramus?</p>
</div2>

<div2>
          <head>CAPUT IV.-- <hi>De Esau et Jacob geminis, multum inter se morum et actionum qualitate disparibus.</hi> </head>
<p>Nati sunt duo gemini antiqua patrum memoria (ut
de insignibus loquar) sic alter post alterum, ut posterior
plantam prioris teneret. Tanta in eorum vita
fuerunt moribusque diversa, tanta in actibus disparilitas,
tanta in parentum amore dissimilitudo, ut
etiam inimicos eos inter se faceret ipsa distantia <note>(Gen.
XXV, 24-34)</note>. Numquid hoc dicitur, quia uno ambulante
alius sedebat, et alio dormiente alius vigilabat,
alio loquente alius tacebat; quae pertinent ad illas
minutias, quae non possunt ab eis comprehendi, qui
constitutionem siderum, qua quisque nascitur, scribunt,
unde mathematici consulantur? Unus duxit
mercenariam servitutem, alius non servivit; unus a
matre diligebatur, alius non diligebatur; unus honorem,
qui magnus apud eos habebatur, amisit, alter
indeptus est. Quid de uxoribus, quid de filiis, quid
de rebus, quanta diversitas? [V.] Si ergo haec ad
illas pertinent minutias temporum, quae inter se habent
gemini, et constellationibus non adscribuntur;
quare aliorum constellationibus inspectis ista dicuntur?
Si autem ideo dicuntur, quia non ad minuta incomprehensibilia,
sed ad temporum spatia pertinent,
quae observari notarique possunt; quid hic agit rota
illa figuli, nisi ut homines luteum cor habentes in
gyrum mittantur, ne mathematicorum vaniloquia
convincantur?</p>
</div2>

<div2>
          <head>CAPUT V.-- <hi>Quibus modis convincantur mathematici vanam scientiam profiteri.</hi> </head>
<p>Quid iidem ipsi, quorum morbum, quod eodem
tempore gravior leviorque apparebat amborum, medicinaliter
inspiciens Hippocrates, geminos suspicatus
est, nonne satis istos redarguunt, qui volunt sideribus
dare, quod de corporum simili temperatione
veniebat? Cur enim similiter eodemque tempore, non
alter prior, alter posterior aegrotabant, sicut nati
fuerant, quia utique simul nasci ambo non poterant?
Aut si nihil momenti attulit, ut diversis temporibus
aegrotarent, quod diversis temporibus nati sunt;
quare tempus in nascendo diversum ad aliarum rerum
diversitates valere contendunt? Cur potuerunt
diversis temporibus peregrinari, diversis temporibus
ducere uxores, diversis temporibus filios procreare,
et multa alia, propterea quia diversis temporibus
nati sunt, et non potuerunt eadem causa diversis
etiam temporibus aegrotare? Si enim dispar nascendi
mora mutavit horoscopum, et disparilitatem intulit
caeteris rebus; cur illud in aegritudinibus mansit,
quod habebat in temporis aequalitate conceptus? Aut
si fata valetudinis in conceptu sunt, aliarum vero
rerum in ortu esse dicuntur, non deberent inspectis
natalium constellationibus de valetudine aliquid dicere,
quando eis inspicienda conceptionalis hora non
datur. Si autem ideo praenuntiant aegritudines, non
<pb n="0145"/>
inspecto conceptionis horoscopo, quia indicant eas
momenta nascentium; quomodo dicerent cuilibet eorum
geminorum ex nativitatis hora, quando aegrotaturus
esset, cum et alter qui non habebat eamdem
horam nativitatis, necesse haberet pariter aegrotare?
Deinde quaero, si tanta distantia est temporis in nativitate
geminorum, ut per hanc oporteat eis constellationes
fieri diversas, propter diversum horoscopum,
et ob hoc diversos omnes cardines, ubi
tanta vis ponitur, ut hinc etiam diversa sint fata;
unde hoc accidere potuit, cum eorum conceptus diversum
tempus habere non possit? Aut si duorum
uno momento temporis conceptorum potuerunt esse
ad nascendum fata disparia, cur non et duorum uno
momento temporis natorum possint esse ad vivendum
atque moriendum fata disparia? Nam si unum momentum,
quo ambo concepti sunt, non impedivit,
ut alter prior, alter posterior nasceretur; cur, uno
momento si duo nascuntur, impediat aliquid, ut alter
prior, alter posterior moriatur? Si conceptio momenti
unius diversos casus in utero geminos habere permittit;
cur nativitas momenti unius non etiam quoslibet
duos in terra diversos casus habere permittat, ac sic
omnia hujus artis vel potius vanitatis commenta tollantur?
Quid est hoc quod uno tempore, uno momento,
sub una eademque coeli positione concepti
diversa habent fata, quae illos perducant ad diversarum
horarum nativitatem, et uno momento temporis
sub una eademque coeli positione de duabus matribus
duo pariter nati, diversa fata habere non
possunt, quae illos perducant ad diversam vivendi
vel moriendi necessitatem? An concepti nondum
habent fata, quae, nisi nascantur, habere non poterunt?
Quid est ergo quod dicunt, si hora conceptionalis
inveniatur, multa ab istis dici posse divinis?
Unde etiam illud a nonnullis praedicatur, quod quidam
sapiens horam elegit, qua cum uxore concumberet,
unde filium mirabilem gigneret. Unde postremo
et hoc est, quod de illis pariter aegrotantibus geminis
Posidonius, magnus astrologus idemque philosophus,
respondebat, ideo fieri, quod eodem tempore
fuissent nati, eodemque concepti. Nam utique propter
hoc addebat conceptionem, ne diceretur ei non
ad liquidum eodem tempore potuisse nasci, quos
constabat omnino eodem tempore fuisse conceptos;
ut hoc, quod similiter simulque aegrotabant, non
daret de proximo pari corporis temperamento, sed
eamdem quoque valetudinis parilitatem sidereis nexibus
alligaret. Si igitur in conceptu tanta vis est ad
aequalitatem fatorum, non debuerunt nascendo eadem
fata mutari. Aut si propterea mutantur fata geminorum,
quia temporibus diversis nascuntur, cur non
potius intelligamus jam fuisse mutata, ut diversis
temporibus nascerentur? Itane non mutat fata nativitatis
<pb n="0146"/>
voluntas viventium, cum mutet fata conceptionis
ordo nascentium?</p>
</div2>

<div2>
          <head>CAPUT VI.-- <hi>De geminis disparis sexus.</hi> </head>
<p>Quanquam et in ipsis geminorum conceptibus, ubi
certe amborum eadem momenta sunt temporum, unde
fit ut sub eadem constellatione fatali alter concipiatur
masculus, altera femina? Novimus geminos diversi
sexus, ambo adhuc vivunt, ambo aetate vigent adhuc;
quorum cum sint inter se similes corporum species,
quantum in diverso sexu potest; instituto tamen et
proposito vitae ita sunt dispares, ut, praeter actus,
quos necesse est a virilibus distare, femineos, quod
ille in officio Comitis militat et a sua domo pene semper
peregrinatur, illa de solo patrio et de rure proprio
non recedit: insuper (quod est incredibilius, si
astralia fata credantur; non autem mirum, si voluntates
hominum et Dei munera cogitentur), ille conjugatus,
illa virgo sacra est; ille numerosam prolem
genuit, illa nec nupsit. At enim plurimum vis horoscopi
valet? Hoc quam nihil sit, jam satis disserui.
Sed qualecumque sit, in ortu valere dicunt: numquid
et in conceptu? ubi et unum concubitum esse manifestum
est; et tanta naturae vis est, ut cum conceperit
femina, deinde alterum concipere omnino non possit: 
unde necesse est, eadem esse in geminis momenta
conceptus. An forte, quia diverso horoscopo
nati sunt, aut ille in masculum, dum nascerentur,
aut illa in feminam commutata est? Cum igitur non
usquequaque absurde dici posset, ad solas corporum
differentias afflatus quosdam valere sidereos, sicut in
solaribus accessibus et decessibus videmus etiam ipsius
anni tempora variari, et lunaribus incrementis atque
decrementis augeri et minui quaedam genera rerum,
sicut echinos, et conchas, et mirabiles aestus oceani;
non autem et animi voluntates positionibus siderum
subdi: nunc isti, cum etiam nostros actus inde religare
conantur, admonent ut quaeramus, unde ne in
ipsis quidem corporibus eis possit ratio ista constare.
Quid enim tam ad corpus pertinens, quam corporis
sexus? et tamen sub eadem positione siderum diversi
sexus gemini concipi potuerunt. Unde quid insipientius
dici aut credi potest, quam siderum positionem,
quae ad horam conceptionis eadem ambobus fuit, facere
non potuisse, ut, cum quo habebat eamdem constellationem,
sexum diversum a fratre non haberet; et positionem
siderum, quae fuit ad horam nascentium,
facere potuisse, ut ab eo tam multum virginali sanctitate
distaret?</p>
</div2>

<div2>
          <head>CAPUT VII.-- <hi>De electione diei quo uxor ducitur, quove in agro aliquid plantatur aut seritur.</hi> </head>
<p>Jam illud quis ferat, quod in eligendis diebus nova
quaedam suis actibus fata moliuntur? Non erat videlicet
ille ita natus, ut haberet admirabilem filium; sed
ita potius, ut contemptibilem gigneret: et ideo vir
<pb n="0147"/>
doctus elegit horam qua misceretur uxori. Fecit ergo
fatum, quod non habebat, et ex ipsius facto coepit
esse fatale, quod in ejus nativitate non fuerat. O stultitiam
singularem! Eligitur dies ut ducatur uxor:
credo, propterea quia potest in diem non bonum,
nisi exigatur, incurri, et infeliciter duci. Ubi est ergo
quod nascenti jam sidera decreverunt? an potest homo,
quod ei jam constitutum est, diei electione mutare,
et quod ipse in eligendo die constituerit, non poterit
ab alia potestate mutari? Deinde si soli homines, non
autem omnia quae sub coelo sunt, constellationibus
subjacent, cur alios eligunt dies accommodatos ponendis
vitibus, vel arboribus, vel segetibus; alios dies
pecoribus vel domandis, vel admittendis maribus, quibus
equarum vel boum fetentur armenta, et caetera hujusmodi?
Si autem propterea valent ad has res dies electi,
quia terrenis omnibus corporibus, sive animantibus,
sive non animantibus, secundum diversitates temporalium
momentorum, siderum positio dominatur; considerent
quam innumerabilia sub uno temporis puncto
vel nascantur, vel oriantur, vel inchoentur, et tam
diversos exitus habeant, ut istas observationes cuivis
puero ridendas esse persuadeant. Quis enim est tam
excors, ut audeat dicere, omnes arbores, omnes herbas,
omnes bestias, serpentes, aves, pisces, vermiculos,
momenta nascendi singillatim habere diversa?
Solent tamen homines ad tentandam peritiam
mathematicorum afferre ad eos constellationes mutorum
animalium, quorum ortus propter hanc explorationem
domi suae diligenter observant, eosque
mathematicos praeferunt caeteris, qui constellationibus
inspectis dicunt non esse hominem natum, sed pecus.
Audent etiam dicere quale pecus, utrum aptum lanicio,
an vectationi, an aratro, an custodiae domus.
Nam et ad canina fata tentantur, et cum magnis admirantium
clamoribus ista respondent. Sic desipiunt
homines, ut existiment, cum homo nascitur, caeteros
rerum ortus ita inhiberi, ut cum illo sub eadem coeli
plaga nec musca nascatur. Nam si hanc admiserint,
procedit ratiocinatio, quae gradatim accessibus modicis
eos a muscis ad camelos elephantosque perducat.
Nec illud volunt advertere, quod electo ad seminandum
agrum die, tam multa grana in terram simul
veniunt, simul germinant, exorta segete simul herbescunt,
pubescunt, flavescunt; et tamen inde spicas
caeteris coaevas, atque, ut ita dixerim, congerminales,
alias rubigo interimit, alias aves depopulantur,
alias homines avellunt. Quomodo istis alias constellationes
fuisse dicturi sunt, quas tam diversos exitus
habere conspiciunt? an eos poenitebit his rebus dies
eligere, easque ad coeleste negabunt pertinere decretum,
et solos sideribus subdent homines, quibus solis
in terra Deus dedit liberas voluntates? His omnibus
consideratis, non immerito creditur, cum astrologi
mirabiliter multa vera respondent, occulto instinctu
fieri spirituum non bonorum, quorum cura est
has falsas et noxias opiniones de astralibus fatis inserere
<pb n="0148"/>
humanis mentibus atque firmare, non horoscopi
notati et inspecti aliqua arte, quae nulla est.</p>
</div2>

<div2>
          <head>CAPUT VIII.-- <hi>De his qui non astrorum positionem, sed connexionem causarum ex Dei voluntate pendentem fati nomine appellant.</hi> </head>
<p>Qui vero non astrorum constitutionem, sicuti est cum
quidque concipitur, vel nascitur, vel inchoatur, sed omnium
connexionem seriemque causarum, qua fit omne
quod fit, fati nomine appellant; non multum cum eis de
verbi controversia laborandum atque certandum est:
quandoquidem ipsum causarum ordinem et quandam
connexionem Dei summi tribuunt voluntati et potestati,
qui optime et veracissime creditur et cuncta
scire antequam fiant, et nihil inordinatum relinquere;
a quo sunt omnes potestates, quamvis ab illo non
sint omnium voluntates. Ipsam itaque praecipue Dei
summi voluntatem, cujus potestas insuperabiliter per
cuncta porrigitur, eos appellare fatum sic probatur.
Annaei Senecae sunt, nisi fallor, hi versus:
<l>Duc, summe pater, altique dominator poli,</l>
<l>Quocumque placuit, nulla parendi mora est.</l> 
<l>Adsum impiger: fac nolle, comitabor gemens,</l>
<l>Malusque patiar facere quod licuit bono.</l> 
<l>Ducunt volentem fata, nolentem trahunt.</l> 
Nempe evidentissime hoc ultimo versu ea fata appellavit,
quam supra dixerat summi patris voluntatem:
cui se paratum obedire dicit, ut volens ducatur,
ne nolens trahatur; quoniam scilicet
<l>Ducunt volentem fata, nolentem trahunt.</l> 
Illi quoque versus Homerici huic sententiae suffragantur,
quos Cicero in latinum vertit:
<l>Tales sunt hominum mentes, quali pater ipse</l>
<l>Juppiter auctiferas lustravit lumine terras.</l> 
Nec in hac quaestione auctoritatem haberet poetica
sententia: sed quoniam Stoicos dicit, vim fati asserentes,
istos ex Homero versus solere usurpare, non
de illius poetae, sed de istorum philosophorum opinione
tractatur, cum per istos versus, quos disputationi
adhibent, quam de fato habent, quid sentiant
esse fatum, apertissime declaratur, quoniam Jovem
appellant, quem summum deum putant, a quo connexionem
dicunt pendere fatorum.</p>
</div2>

<div2>
          <head>CAPUT IX.-- <hi>De praescientia Dei et libera hominis voluntate, contra Ciceronis definitionem.</hi> </head>
<div3>
            <head>1.</head>
            <p>
 Hos Cicero ita redarguere nititur, ut non existimet
aliquid se adversus eos valere, nisi auferat divinationem.
Quam sic conatur auferre, ut neget esse
<pb n="0149"/>
scientiam futurorum, eamque omnibus viribus nullam
esse omnino contendat, vel in Deo, vel in homine,
nullamque rerum praedictionem. Ita et Dei praescientiam
negat, et omnem prophetiam luce clariorem conatur
evertere vanis argumentationibus, et opponendo
sibi quaedam oracula, quae facile possunt refelli: quae
tamen nec ipsa convincit. In his autem mathematicorum
conjecturis refutandis ejus regnat oratio; quia
vere tales sunt, ut se ipsae destruant et refellant.
Multo sunt autem tolerabiliores qui vel siderea fata
constituunt, quam iste, qui tollit praescientiam futurorum.
Nam et confiteri esse Deum et negare praescium
futurorum, apertissima insania est. Quod et ipse
cum videret, etiam illud tentavit asserere, quod scriptum
est, <hi>Dixit insipiens in corde suo, Non est Deus <note>(Psal. XIII, 1)</note>
            </hi>:
sed non ex sua persona. Vidit enim
quam esset invidiosum et molestum: ideoque Cottam
fecit disputantem de hac re adversum Stoicos in libris
de deorum Natura <hi>(Libro 3)</hi>, et pro Lucilio Balbo, cui
Stoicorum partes defendendas dedit, maluit ferre sententiam,
quam pro Cotta, qui nullam naturam divinam
esse contendit. In libris vero de Divinatione ex se
ipso apertissime oppugnat praescientiam futurorum.
Hoc autem totum facere videtur, ne fatum esse consentiat,
et perdat liberam voluntatem. Putat enim,
concessa scientia futurorum, ita esse consequens fatum,
ut negari omnino non possit. Sed quoquo modo
se habeant tortuosissimae concertationes et disputationes
philosophorum, nos ut confitemur summum et
verum Deum, ita voluntatem summamque potestatem
ac praescientiam ejus confitemur. Nec timemus ne
ideo non voluntate faciamus, quod voluntate facimus,
quia id nos facturos ille praescivit, cujus praescientia
falli non potest. Quod Cicero timuit, ut oppugnaret
praescientiam; et Stoici, ut non omnia necessitate
fieri dicerent, quamvis omnia fato fieri contenderent.</p>
          </div3>
<div3>
            <head>2.</head>
            <p>
 Quid est ergo quod Cicero timuit in praescientia
futurorum, ut eam labefactare disputatione detestabili
niteretur? Videlicet quia si praescita sunt omnia
futura, hoc ordine venient, quo ventura esse praescita
sunt: et si hoc ordine venient, certus est ordo rerum
praescienti Deo: et si certus est ordo rerum, certus
est ordo causarum; non enim aliquid fieri potest,
quod non aliqua efficiens causa praecesserit: si autem
certus est ordo causarum, quo fit omne quod fit; <hi>fato,</hi> 
 inquit, <hi>fiunt omnia quae fiunt.</hi>  Quod si ita est,
nihil est in nostra potestate, nullumque est arbitrium
voluntatis: <hi>quod si concedimus,</hi> inquit, <hi>omnis humana
vita subvertitur; frustra leges dantur; frustra objurgationes,
laudes, vituperationes, exhortationes adhibentur;
neque ulla justitia bonis praemia, et malis supplicia constituta
sunt.</hi>  Haec ergo ne consequantur indigna et
absurda et perniciosa rebus humanis, non vult esse
praescientiam futurorum: atque in has angustias
coarctat animum religiosum, ut unum eligat e duobus,
aut esse aliquid in nostra voluntate, aut esse
<pb n="0150"/>
praescientiam futurorum: quoniam utrumque arbitratur
esse non posse, sed si alterum confirmabitur, alterum
tolli; si elegerimus praescientiam futurorum,
tolli voluntatis arbitrium; si elegerimus voluntatis
arbitrium, tolli praescientiam futurorum. Ipse itaque
ut vir magnus et doctus, et vitae humanae plurimum
ac peritissime consulens, ex his duobus elegit liberum
voluntatis arbitrium: quod ut confirmaretur, negavit
praescientiam futurorum: atque ita, dum vult facere
liberos, fecit sacrilegos. Religiosus autem animus
utrumque eligit, utrumque confitetur, et fide pietatis
utrumque confirmat. Quomodo, inquit? Nam si est
praescientia futurorum, sequentur illa omnia, quae
connexa sunt, donec eo perveniatur, ut nihil sit in
nostra voluntate. Porro si est aliquid in nostra voluntate,
eisdem recursis gradibus eo pervenitur, ut
non sit praescientia futurorum. Nam per illa omnia
sic recurritur: Si est voluntatis arbitrium, non omnia
fato fiunt: si non omnia fato fiunt, non est omnium
certus ordo causarum: si certus causarum ordo non
est, nec rerum certus est ordo praescienti Deo, quae
fieri non possunt, nisi praecedentibus et efficientibus
causis: si rerum ordo praescienti Deo certus non est,
non omnia sic veniunt, ut ea ventura praescivit: porro
si non omnia sic veniunt, ut ab illo ventura praescita
sunt, non est, inquit, in Deo praescientia omnium futurorum.</p>
          </div3>
<div3>
            <head>3.</head>
            <p>
 Nos adversus istos sacrilegos ausus atque impios,
et Deum dicimus omnia scire antequam fiant, et voluntate
nos facere, quidquid a nobis nonnisi volentibus
fieri sentimus et novimus. Omnia vero fato fieri
non dicimus, imo nulla fieri fato dicimus: quoniam
fati nomen ubi solet a loquentibus poni, id est in
constitutione siderum cum quisque conceptus aut natus
est (quoniam res ipsa inaniter asseritur), nihil valere
monstramus. Ordinem autem causarum, ubi
voluntas Dei plurimum potest, neque negamus, neque
fati vocabulo nuncupamus, nisi forte ut fatum a fando
dictum intelligamus, id est a loquendo: non enim
abnuere possumus esse scriptum in Litteris sanctis, <hi>Semel locutus est Deus, duo haec audivi; quoniam
potestas Dei est, et tibi, Domine, misericordia, quia tu
reddes unicuique secundum opera ejus 
 <note>(Psal. LXI,
12, 13)</note>
            </hi>. Quod enim dictum est, <hi>Semel locutus
est,</hi> intelligitur, Immobiliter, hoc est incommutabiliter,
est locutus, sicut novit incommutabiliter omnia
quae futura sunt, et quae ipse facturus est. Hac itaque
ratione possemus a fando fatum appellare, nisi hoc
nomen jam in alia re soleret intelligi, quo corda hominum
nolumus inclinari. Non est autem consequens,
ut, si Deo certus est omnium ordo causarum, ideo
nihil sit in nostrae voluntatis arbitrio. Et ipsae quippe
nostrae voluntates in causarum ordine sunt, qui certus
est Deo ejusque praescientia continetur; quoniam et
humanae voluntates humanorum operum causae sunt.
Atque ita qui omnes rerum causas praescivit, profecto
<pb n="0151"/>
in eis causis etiam nostras voluntates ignorare non
potuit, quas nostrorum operum causas esse praescivit.</p>
          </div3>
<div3>
            <head>4.</head>
            <p>
 Nam et illud quod idem Cicero concedit nihil
fieri si causa efficiens non praecedat <note>(Libro de Fato,
cap. 10, et seqq.)</note>, satis est ad eum in hac quaestione
redarguendum. Quid enim eum adjuvat, quod dicit,
nihil quidem fieri sine causa, sed non omnem causam
esse fatalem; quia est causa fortuita, est naturalis,
est voluntaria? Sufficit quia omne quod fit, nonnisi
causa praecedente fieri confitetur. Nos enim eas
causas, quae dicuntur fortuitae, unde etiam fortuna
nomen accepit, non esse dicimus nullas, sed latentes;
easque tribuimus vel Dei veri, vel quorumlibet spirituum
voluntati: ipsasque naturales nequaquam ab illius
voluntate sejungimus, qui est auctor omnis conditorque
naturae. Jam vero causae voluntariae aut
Dei sunt, aut Angelorum, aut hominum, aut quorumque
animalium: si tamen appellandae sunt voluntates
animalium rationis expertium motus illi, quibus aliqua
faciunt secundum naturam suam, cum quid vel
appetunt, vel evitant. Angelorum autem voluntates
dico, sive bonorum, quos Angelos Dei dicimus; sive
malorum, quos angelos diaboli vel etiam daemones
appellamus: sic et hominum bonorum scilicet et malorum.
Ac per hoc colligitur, non esse causas efficientes
omnium quae fiunt, nisi voluntarias, illius naturae
scilicet quae spiritus vitae est. Nam et aer iste seu
ventus, dicitur spiritus: sed quoniam corpus est, non
est spiritus vitae. Spiritus ergo vitae, qui vivificat omnia,
creatorque est omnis corporis et omnis creati
spiritus, ipse est Deus, spiritus utique non creatus. In
ejus voluntate summa potestas est, quae creatorum
spirituum voluntates bonas adjuvat, malas judicat,
omnes ordinat; et quibusdam tribuit potestates, quibusdam
non tribuit. Sicut enim omnium naturarum
creator est, ita omnium potestatum dator, non voluntatum.
Malae quippe voluntates ab illo non sunt; quoniam
contra naturam sunt, quae ab illo est. Corpora igitur
magis subjacent voluntatibus; quaedam nostris, id est
omnium animantium mortalium, et magis hominum
quam bestiarum; quaedam vero angelorum: sed omnia
maxime Dei voluntati subdita sunt; cui etiam voluntates
omnes subjiciuntur, quia non habent potestatem
nisi quam ille concedit. Causa itaque rerum
quae facit, nec fit, Deus est. Aliae vero causae et faciunt,
et fiunt; sicut sunt omnes creati spiritus,
maxime rationales. Corporales autem causae, quae
magis fiunt, quam faciunt, non sunt inter causas efficientes
annumerandae; quoniam hoc possunt, quod
ex ipsis faciunt spirituum voluntates. Quomodo igitur
ordo causarum, qui praescienti certus est Deo, id efficit,
ut nihil sit in nostra voluntate, cum in ipso causarum
ordine magnum habeant locum nostrae voluntates?
Contendat ergo Cicero cum eis, qui hunc causarum
<pb n="0152"/>
ordinem dicunt esse fatalem, vel potius ipsum
fati nomine appellant <note>(Libro de Fato, capp. 11, 12)</note>;
quod nos abhorremus, praecipue propter vocabulum,
quod non in re vera consuevit intelligi. Quod vero negat
ordinem omnium causarum esse certissimum et
Dei praescientiae notissimum, plus eum quam Stoici
detestamur. Aut enim Deum esse negat, quod quidem
inducta alterius persona in libris de Deorum Natura
facere molitus est: aut si esse confitetur Deum, quem
negat praescium futurorum, etiam sic dicit nihil aliud,
quam quod ille <hi>dixit insipiens in corde suo, Non est
Deus <note>(Psal. XIII, 1)</note>
            </hi>. Qui enim non est praescius omnium
futurorum, non est utique Deus. Quapropter et
voluntates nostrae tantum valent, quantum Deus eas
valere voluit atque praescivit: et ideo quidquid valent,
certissime valent; et quod facturae sunt, ipsae
omnino facturae sunt: quia valituras atque facturas
ille praescivit, cujus praescientia falli non potest.
Quapropter si mihi fati nomen alicui rei adhibendum
placeret, magis dicerem fatum esse infirmioris, potentioris
voluntatem, qui eum habet in potestate, quam
illo causarum ordine, quem non usitato, sed suo more
Stoici fatum appellant, arbitrium nostrae voluntatis
auferri.
</p>
          </div3>
        </div2>

<div2>
          <head>CAPUT X.-- <hi>An voluntatibus hominum aliqua dominetur necessitas.</hi> </head>
<div3>
            <head>1.</head>
            <p>
 Unde nec illa necessitas formidanda est, quam
formidando Stoici laboraverunt causas rerum ita distinguere,
ut quasdam subtraherent necessitati, quasdam
subderent: atque in his quas esse sub necessitate
noluerunt, posuerunt etiam nostras voluntates, ne
videlicet non essent liberae, si subderentur necessitati.
Si enim necessitas nostra illa dicenda est, quae
non est in nostra potestate, sed, etiamsi nolimus, efficit
quod potest, sicut est necessitas mortis; manifestum
est voluntates nostras, quibus recte vel perperam
vivitur, sub tali necessitate non esse. Multa enim
facimus, quae, si nollemus, non utique faceremus.
Quo primitus pertinet ipsum velle: nam, si volumus,
est; si nolumus, non est: non enim vellemus, si nollemus.
Si autem illa definitur esse necessitas, secundum
quam dicimus necesse esse ut ita sit aliquid,
vel ita fiat; nescio cur eam timeamus, ne nobis libertatem
auferat voluntatis. Neque enim et vitam Dei et
praescientiam Dei sub necessitate ponimus, si dicamus
necesse esse Deum semper vivere, et cuncta
praescire: sicut nec potestas ejus minuitur, cum dicitur
mori fallique non posse. Sic enim hoc non potest,
ut potius, si posset, minoris esset utique potestatis.
Recte quippe omnipotens dicitur, qui tamen
mori et falli non potest. Dicitur enim omnipotens
faciendo quod vult, non patiendo quod non vult: quod
ei si accideret, nequaquam esset omnipotens. Unde
propterea quaedam non potest, quia omnipotens est.
Sic etiam, cum dicimus necesse esse ut, cum volumus,
libero velimus arbitrio; et verum procul dubio
dicimus, et non ideo ipsum liberum arbitrium necessitati
subjicimus, quae adimit libertatem. Sunt igitur
<pb n="0153"/>
nostrae voluntates, et ipsae faciunt quidquid volendo
facimus, quod non fieret, si nollemus. Quidquid autem
aliorum hominum voluntate nolens quisque patitur,
etiam sic voluntas valet; etsi non illius tamen
hominis voluntas, sed potestas Dei. Nam si voluntas
tantum esset, nec posset quod vellet, potentiore voluntate
impediretur: nec sic tamen voluntas, nisi voluntas
esset; nec alterius, sed ejus esset, qui vellet,
etsi non posset implere quod vellet. Unde quidquid
praeter suam voluntatem patitur homo, non debet
tribuere humanis vel angelicis vel cujusquam creati
spiritus voluntatibus, sed ejus potius, qui dat potestatem
volentibus.</p>
          </div3>
<div3>
            <head>2.</head>
            <p>
 Non ergo propterea nihil est in nostra voluntate,
quia Deus praescivit quid futurum esset in nostra
voluntate: non enim qui hoc praescivit, nihil praescivit.
Porro si ille, qui praescivit quid futurum esset in
nostra voluntate, non utique nihil, sed aliquid praescivit;
profecto et illo praesciente est aliquid in notra
voluntate. Quocirca nullo modo cogimur, aut retenta
praescientia Dei tollere voluntatis arbitrium, aut retento
voluntatis arbitrio Deum (quod nefas est) negare
praescium futurorum: sed utrumque amplectimur,
utrumque fideliter et veraciter confitemur; illud, ut
bene credamus; hoc, ut bene vivamus. Male autem
vivitur, si de Deo non bene creditur. Unde absit a
nobis ejus negare praescientiam, ut liberi esse velimus,
quo adjuvante sumus liberi, vel erimus. Proinde
non frustra sunt leges, objurgationes, exhortationes,
laudes et vituperationes: quia et ipsas futuras esse
praescivit, et valent plurimum, quantum eas valituras
esse praescivit; et preces valent ad ea impetranda,
quae se precantibus concessurum esse praescivit: et
juste praemia bonis factis, et peccatis supplicia constituta
sunt. Neque enim ideo peccat homo, quia
Deus illum peccaturum esse praescivit: imo ideo non
dubitatur ipsum peccare, cum peccat, quia ille, cujus
praescientia falli non potest, non fatum, non fortunam,
non aliquid aliud, sed ipsum peccaturum esse
praescivit. Qui si nolit, utique non peccat: sed si
peccare noluerit, etiam hoc ille praescivit.
</p>
          </div3>
        </div2>

<div2>
          <head>CAPUT XI.-- <hi>De universali providentia Dei, cujus legibus omnia continentur.</hi> </head>
<p>Deus itaque summus et verus cum Verbo suo et
Spiritu sancto, quae tria unum sunt, Deus unus omnipotens,
creator et factor omnis animae atque omnis
corporis: cujus sunt participatione felices, quicumque
sunt veritate, non vanitate felices: qui fecit
hominem rationale animal ex anima et corpore; qui
eum peccantem nec impunitum esse permisit, nec
sine misericordia dereliquit; qui bonis et malis essentiam
etiam cum lapidibus, vitam seminalem
etiam cum arboribus, vitam sensualem etiam cum
pecoribus, vitam intellectualem cum solis Angelis
dedit: a quo est omnis modus, omnis species,
omnis ordo; a quo est mensura, numerus, pondus; a
<pb n="0154"/>
quo est quidquid naturaliter est, cujuscumque generis
est, cujuslibet aestimationis est; a quo sunt semina
formarum, formae seminum, motus seminum
atque formarum: qui dedit et carni originem, pulchritudinem,
valetudinem, propagationis fecunditatem,
membrorum dispositionem, salutem concordiae:
qui et animae irrationali dedit memoriam, sensum,
appetitum; rationali autem insuper mentem, intelligentiam,
voluntatem: qui non solum coelum et terram,
nec solum angelum et hominem; sed nec exigui
et contemptibilis animantis viscera, nec avis pennulam,
nec herbae flosculum, nec arboris folium
sine suarum partium convenientia, et quadam veluti
pace dereliquit: nullo modo est credendus regna hominum
eorumque dominationes et servitutes a suae
providentiae legibus alienas esse voluisse.</p>
</div2>

<div2>
          <head>CAPUT XII.-- <hi>Quibus moribus antiqui Romani meruerint ut Deus verus, quamvis non eum colerent, eorum augeret imperium.</hi> </head>
<div3>
            <head>1.</head>
            <p>
 Proinde videamus quos Romanorum mores, et
quam ob causam Deus verus ad augendum imperium
adjuvare dignatus est, in cujus potestate sunt etiam
regna terrena. Quod ut absolutius disserere possemus,
ad hoc pertinentem et superiorem librum conscripsimus,
quod in hac re potestas nulla sit eorum
deorum, quos etiam rebus nugatoriis colendos putarunt;
et praesentis voluminis partes superiores, quas
huc usque perduximus, de fati quaestione tollenda:
ne quisquam, cui jam persuasum esset non illorum
deorum cultu Romanum imperium propagatum atque
servatum, nescio cui fato potius id tribueret, quam
Dei summi potentissimae voluntati. Veteres igitur
primique Romani, quantum eorum docet et commendat
historia, quamvis ut aliae gentes, excepta
una populi Hebraeorum, deos falsos colerent, et non
Deo victimas, sed daemoniis immolarent. tamen <hi>laudis
avidi, pecuniae liberales erant, gloriam ingentem,
divitias honestas volebant <note>(Sallust. in Catil., cap. 7)</note>
            </hi>:
hanc ardentissime dilexerunt, propter hanc vivere
voluerunt, pro hac emori non dubitaverunt. Caeteras
cupiditates hujus unius ingenti cupiditate presserunt.
Ipsam denique patriam suam, quoniam servire videbatur
inglorium, dominari vero atque imperare gloriosum,
prius omni studio liberam, deinde dominam
esse concupierunt. Hinc est quod regalem dominationem
non ferentes, annua imperia binosque imperatores
sibi fecerunt, qui consules appellati sunt a
consulendo, non reges aut domini a regnando atque
dominando: cum et reges utique a regendo dicti melius
videantur, ut regnum a regibus, reges autem,
ut dictum est, a regendo; sed fastus regius non disciplina
putata est regentis, vel benevolentia consulentis,
sed superbia dominantis. Expulso itaque rege
Tarquinio, et consulibus institutis, secutum est
quod idem auctor in Romanorum laudibus posuit,
quod <hi>civitas, incredibile memoratu est, adepta libertate
quantum brevi creverit, tanta cupido gloriae incesserat</hi> 
<pb n="0155"/> <note>(Sallust. in Catil. cap. 7)</note>.
Ista ergo laudis aviditas
et cupido gloriae multa illa miranda fecit, laudabilia
scilicet atque gloriosa secundum hominum existimationem.</p>
          </div3>
<div3>
            <head>2.</head>
            <p>
 Laudat idem Sallustius temporibus suis magnos
et praeclaros viros, Marcum Catonem et Caium Caesarem,
dicens quod diu illa respublica non habuit
quemquam virtute magnum, sed sua memoria fuisse
illos duos ingenti virtute, diversis moribus. In laudibus
autem Caesaris posuit, quod sibi magnum imperium,
exercitum, bellum novum exoptabat, ubi virtus
enitescere posset <note>(Ibid., capp. 53, 54)</note>. Ita fiebat
in votis virorum virtute magnorum, ut excitaret
in bellum miseras gentes, et flagello agitaret Bellona
sanguineo, ut esset ubi virtus eorum enitesceret.
Hoc illa profecto laudis aviditas et gloriae cupido faciebat.
Amore itaque primitus libertatis, post etiam
dominationis, et cupiditate laudis et gloriae, multa
magna fecerunt. Reddit eis utriusque rei testimonium
etiam poeta insignis illorum: inde quippe ait,
</p>
            <l>Necnon Tarquinium ejectum Porsenna jubebat,</l>
<l>Accipere, ingentique urbem obsidione premebat:</l>
<l>Aeneadae in ferrum pro libertate ruebant.</l>
            <p>  <note>(Virgil. Aeneid. lib. 8, vers. 646-648.)</note> 
Tunc itaque magnum illis fuit aut fortiter emori,
aut liberos vivere. Sed cum esset adepta libertas,
tanta cupido gloriae incesserat, ut parum esset sola
libertas, nisi et dominatio quaereretur, dum pro
magno haberetur quod, velut loquente Jove, idem
poeta dicit,
</p>
            <l rend="indent">Quin aspera Juno,</l>
<l>Quae mare nunc terrasque metu coelumque fatigat,</l>
<l>Consilia in melius referet, mecumque fovebit</l>
<l>Romanos rerum dominos gentemque togatam.</l> 
<l>Sic placitum.</l> <l>Veniet lustris labentibus aetas,</l>
<l>Cum domus Assaraci Phthiam clarasque Mycenas</l>
<l>Servitio premet, ac victis dominabitur Argis.</l>
            <p>  <note>(Aeneid. lib. 1, vers. 279-285.)</note> 
Quae quidem Virgilius, Jovem inducens tanquam futura
praedicentem, ipse jam facta recolebat, cernebatque
praesentia: verum propterea commemorare
illa volui, ut ostenderem dominationem post libertatem
sic habuisse Romanos, ut in eorum magnis laudibus
poneretur. Hinc est et illud ejusdem poetae,
quod, cum aliarum gentium artibus eas ipsas proprias
Romanorum artes regnandi atque imperandi et
subigendi ac debellandi populos anteponeret, ait,
</p>
            <l>Excudent alii spirantia mollius aera:</l>
<l>Credo equidem, vivos ducent de marmore vultus:</l>
<l>Orabunt causas melius; coelique meatus</l>
<l>Describent radio, et surgentia sidera dicent.</l> 
<l>Tu regere imperio populos, Romane, memento.</l> 
<l>Hae tibi erunt artes, pacique imponere morem,</l>
<l>Parcere subjectis, et debellare superbos.</l> </div3>
<div3> <note>(Aeneid. lib. 6, vers. 847-853.)</note> </div3>
<div3>
            <head>3.</head>
            <p>
 Has artes illi tanto peritius exercebant, quanto
minus se voluptatibus dabant, et enervationi animi
et corporis in concupiscendis et augendis divitiis, et
<pb n="0156"/>
per illas moribus corrumpendis, rapiendo miseris
civibus, largiendo scenicis turpibus. Unde qui tales
jam morum labes superabant atque abundabant,
quando scribebat ista Sallustius, canebatque Virgilius,
non illis artibus ad honores et gloriam, sed dolis
atque fallaciis ambiebant. Unde idem dicit: <hi>Sed primo
magis ambitio quam avaritia animos hominum exercebat,
quod tamen vitium propius virtutem erat. Nam
gloriam, honorem, imperium bonus et ignavus aeque sibi
exoptant: sed ille,</hi> inquit, <hi>vera via nititur; huic quia
bonae artes desunt, dolis atque fallaciis contendit <note>(Sallust.
in Catil., c. 11)</note>
            </hi>. Hae sunt illae bonae artes, per virtutem
scilicet, non per fallacem ambitionem ad honorem
et gloriam et imperium pervenire; quae tamen bonus
et ignavus aeque sibi exoptant: sed ille, id est bonus,
vera via nititur. Via virtus est, qua nititur tanquam
ad possessionis finem, id est ad gloriam, honorem,
imperium. Hoc insitum habuisse Romanos, etiam deorum
apud illos aedes indicant, quas conjunctissimas
constituerunt, Virtutis et Honoris, pro diis habentes
quae dantur a Deo. Unde intelligi potest quem finem
volebant esse virtutis, et quo eam referebant,
qui boni erant, ad honorem scilicet: nam mali nec
habebant eam, quamvis honorem habere cuperent,
quem malis artibus conabantur adipisci, id est dolis
atque fallaciis.</p>
          </div3>
<div3>
            <head>4.</head>
            <p>
 Melius laudatus est Cato. De illo quippe ait, <hi>Quo
minus petebat gloriam, eo illum magis sequebatur <note>(Ibid., cap. 54)</note>
            </hi>.
Quandoquidem gloria est, cujus illi
cupiditate flagrabant, judicium hominum bene de
hominibus opinantium. Et ideo melior est virtus,
quae humano testimonio contenta non est, nisi
conscientiae suae. Unde dicit Apostolus, <hi>Nam gloria
nostra haec est, testimonium conscientiae nostrae <note>(II Cor.
I, 12)</note>
            </hi>. Et alio loco, <hi>Opus autem suum probet unusquisque,
et tunc in semetipso tantum gloriam habebit,
et non in altero <note>(Galat. VI, 4)</note>
            </hi>. Gloriam ergo et honorem
et imperium, quae sibi exoptabant, et quo bonis
artibus pervenire nitebantur boni, non debet sequi
virtus, sed ipsa virtutem. Neque enim est vera virtus,
nisi quae ad eum finem tendit, ubi est bonum
hominis, quo melius non est. Unde et honores quos
petivit Cato, petere non debuit, sed eos civitas ob
ejus virtutem non petenti dare.</p>
          </div3>
<div3>
            <head>5.</head>
            <p>
 Sed cum illa memoria duo Romani essent virtute
magni, Caesar et Cato, longe virtus Catonis veritati
videtur propinquior fuisse, quam Caesaris. Proinde
<pb n="0157"/>
qualis esset illo tempore civitas, et antea qualis
fuisset, videamus in ipsa sententia Catonis: <hi>Nolite,</hi> 
inquit, <hi>existimare, majores nostros armis rempublicam
ex parva magnam fecisse.</hi> Si ita esset, multo pulcherrimam
eam nos haberemus. Quippe sociorum atque
civium, praeterea armorum et equorum major copia
nobis quam illis est. Sed alia fuere quae illos magnos
fecerunt, quae nobis nulla sunt; domi industria, foris
justum imperium, animus in consulendo liber, neque
delicto neque libidini obnoxius. Pro his nos habemus
luxuriam atque avaritiam, publice egestatem, privatim
opulentiam: laudamus divitias, sequimur inertiam:
inter bonos et malos discrimen nullum; omnia virtutis
praemia ambitio possidet. <hi>Neque mirum: ubi vos separatim
sibi quisque consilium capitis, ubi domi voluptatibus,
hic pecuniae aut gratiae servitis, eo fit ut impetus
fiat in vacuam rempublicam <note>(Sallust. in Catilin., c. 52)</note>
            </hi>.</p>
          </div3>
<div3>
            <head>6.</head>
            <p>
 Qui audit haec Catonis verba sive Sallustii,
putat quales laudantur Romani veteres, omnes eos
tales tunc fuisse, vel plures. Non ita est: alioquin
vera non essent quae ipse item scribit, ea quae commemoravi
in secundo libro hujus operis <note>(Cap. 18)</note>,
ubi dicit, injurias validiorum, et ob eas discessionem
plebis a patribus, aliasque dissensiones domi
fuisse jam inde a principio, neque amplius aequo et
modesto jure actum, quam expulsis regibus, quam
diu metus a Tarquinio fuit, donec bellum grave,
quod propter ipsum cum Etruria susceptum fuerat,
finiretur: postea vero servili imperio patres exercuisse
plebem, regio more verberasse, agro pepulisse,
et, caeteris expertibus, solos egisse in imperio; quarum
discordiarum, dum illi dominari vellent, illi
servire nollent, finem fuisse bellum Punicum secundum: 
quia rursus gravis metus coepit urgere, atque
ab illis perturbationibus, alia majore cura cohibere
animos inquietos, et ad concordiam revocare civilem.
Sed per quosdam paucos, qui pro suo modo
boni erant, magna administrabantur, atque, illis
toleratis ac temperatis malis, paucorum bonorum
providentia res illa crescebat, sicut idem historicus
dicit, multa sibi legenti et audienti, quae populus
Romanus domi militiaeque, mari atque terra praeclara
facinora fecerit, libuisse se attendere quae
res maxime tanta negotia sustinuisset; quoniam sciebat
saepenumero parva manu cum magnis legionibus
hostium contendisse Romanos, cognoverat parvis
copiis bella gesta cum opulentis regibus; sibique
multa agitanti constare dixit, paucorum civium egregiam
virtutem cuncta patravisse, eoque factum ut
divitias paupertas, multitudinem paucitas superaret. <hi>Sea postquam luxu atque desidia,</hi> 
 inquit, <hi>civitas corrupta
est, rursus respublica magnitudine sui imperatorum
atque magistratuum vitia sustentabat.</hi>  Paucorum
igitur virtus ad gloriam, honorem, imperium, vera
via, id est virtute ipsa, nitentium, etiam a Catone
laudata est.</p>
          </div3>
          <p> Hinc erit domi industria, quam commemoravit
Cato, ut aerarium esset opulentum, tenues
<pb n="0158"/>
res privatae. Unde corruptis moribus vitium e contrario
posuit, publice egestatem, privatim opulentiam.
</p>
        </div2>

<div2>
          <head>CAPUT XIII.-- <hi>De amore laudis, qui cum sit vitium, ob hoc virtus putatur, quia per ipsum vitia majora cohibentur.</hi> </head>
<p>Quamobrem cum diu fuissent regna Orientis illustria,
voluit Deus et occidentale fieri, quod tempore
esset posterius, sed imperii latitudine et magnitudine
illustrius. Idque talibus potissimum concessit
hominibus ad domanda gravia mala multarum gentium,
qui causa honoris, laudis et gloriae consuluerunt
patriae, in qua ipsam gloriam requirebant, salutemque
ejus saluti suae praeponere non dubitaverunt, pro
isto uno vitio, id est amore laudis, pecuniae cupiditatem
et multa alia vitia comprimentes. [XIII.] Nam
sanius videt, qui et amorem laudis vitium esse cognoscit:
quod nec poetam fugit Horatium, qui ait:
<l>Laudis amore tumes, sunt certa piacula quae te</l>
<l>Ter pure lecto poterunt recreare libello.</l>  <note>(Epistolarum lib. 1, epist. 1, vers. 36, 37.)</note> 
Idemque in carmine lyrico, ad reprimendam dominandi
libidinem ita cecinit:
<l>Latius regnes avidum domando</l>
<l>Spiritum, quam si Libyam remotis</l>
<l>Gadibus jungas, et uterque Poenus
Serviat uni</l> <note>(Carmin. lib. 2, carm. 2, vers. 9-12.)</note> 
Verumtamen qui libidines turpiores, fide pietatis
impetrato Spiritu sancto, et amore intelligibilis pulchritudinis
non refrenant, melius saltem cupiditate
humanae laudis et gloriae, non quidem jam sancti, sed
minus turpes sunt. Etiam Tullius hinc dissimulare
non potuit, in eisdem libris quos de Republica scripsit,
ubi loquitur de instituendo principe civitatis,
quem dicit alendum esse gloria; et consequenter
commemorat majores suos multa mira atque praeclara
gloriae cupiditate fecisse. Huic ergo vitio non solum
non resistebant, verum etiam id excitandum et accendendum
esse censebant, putantes hoc utile esse reipublicae.
Quanquam nec in ipsis philosophiae libris
Tullius ab hac peste dissimulet, ubi eam luce clarius
confitetur. Cum enim de studiis talibus loqueretur,
quae utique sectanda sunt fine veri boni, non ventositate
laudis humanae, hanc intulit universalem generalemque
sententiam: <hi>Honos alit artes omnesque accenduntur
ad studia gloria, jacentque ea semper quae
apud quosque improbantur <note>(Tuscul. Quaest. lib. 1,
cap. 2)</note>
            </hi>.</p>
</div2>

<div2>
          <head>CAPUT XIV.-- <hi>De resecando amore laudis humanae, quoniam justorum gloria omnis in Deo sit.</hi> </head>
<p>Huic igitur cupiditati melius resistitur sine dubitatione,
quam ceditur. Tanto enim quisque est Deo
similior, quanto est ab hac immunditia mundior.
<pb n="0159"/>
Quae in hac vita etsi non funditus eradicatur ex corde,
quia etiam bene proficientes animos tentare non
cessat; saltem cupiditas gloriae superetur dilectione
justitiae: ut si alicubi jacent, quae apud quosque
improbantur, si bona, si recta sunt, etiam ipse amor
humanae laudis erubescat, et cedat amori veritatis.
Tam enim est hoc vitium inimicum piae fidei, si major
in corde sit cupiditas gloriae quam Dei timor vel
amor, ut Dominus diceret, <hi>Quomodo potestis credere,
gloriam ab invicem exspectantes, et gloriam quae a solo
Deo est non quaerentes <note>(Joan. V, 44)</note>
            </hi>? Item de quibusdam,
qui in eum crediderant, et verebantur palam
confiteri, ait Evangelista: <hi>Dilexerunt gloriam hominum
magis quam Dei <note>(Id. XII, 43)</note>
            </hi>. Quod sancti Apostoli
non fecerunt: qui cum in his locis praedicarent
Christi nomen, ubi non solum improbabatur (sicut ille
ait, <hi>Jacentque ea semper, quae apud quosque improbantur),</hi> )
verum etiam summae detestationis habebatur;
tenentes quod audierant a bono Magistro eodemque
medico mentium, <hi>Si quis me negaverit coram hominibus,
negabo eum coram Patre meo, qui in coelis est, et
coram Angelis Dei <note>(Matth. X, 33; Luc. XII, 9)</note>
            </hi>; inter
maledicta et opprobria, inter gravissimas persecutiones
crudelesque poenas non sunt deterriti a praedicatione
salutis humanae tanto fremitu offensionis humanae.
Et quod eos divina facientes atque dicentes
divineque viventes, debellatis quodammodo cordibus
duris, atque introducta pace justitiae, ingens in Ecclesia
Christi gloria consecuta est; non in ea tanquam
in suae virtutis fine quieverunt: sed eam quoque
ipsam ad Dei gloriam referentes, cujus gratia tales
erant, isto quoque fomite eos, quibus consulebant,
ad amorem illius, a quo et ipsi tales fierent, accendebant.
Namque ne propter humanam gloriam boni
essent, docuerat eos Magister illorum, dicens: <hi>Cavete
facere justitiam vestram coram hominibus, ut videamini
ab eis; alioquin mercedem non habebitis apud Patrem
vestrum, qui in coelis est <note>(Matth. VI, 1)</note>
            </hi>. Sed rursus ne
hoc perverse intelligentes hominibus placere metuerent,
minusque prodessent latendo quod boni sunt,
demonstrans quo fine innotescere deberent, <hi>Luceant,</hi> 
inquit, <hi>opera vestra coram hominibus, ut videant bona
facta vestra, et glorificent Patrem vestrum, qui in coelis
est <note>(Id. V, 16)</note>
            </hi>. Non ergo, <hi>ut videamini ab eis,</hi> id est
hac intentione ut eos ad vos converti velitis, quia
non per vos aliquid estis: sed <hi>ut glorificent Patrem
vestrum, qui in coelis est,</hi> ad quem conversi fiant quod
estis. Hos secuti sunt martyres, qui Scaevolas, et
Curtios, et Decios, non sibi inferendo poenas, sed
illatas ferendo, et virtute vera, quoniam vera pietate,
et innumerabili multitudine superarunt. Sed cum
illi essent in civitate terrena, quibus propositus erat
omnium pro illa officiorum finis, incolumitas ejus,
et regnum non in coelo, sed in terra; non in vita
aeterna; sed in decessione morientium et successione
moriturorum: quid aliud amarent quam gloriam,
<pb n="0160"/>
qua volebant etiam post mortem tanquam vivere in
ore laudantium?</p>
</div2>

<div2>
          <head>CAPUT XV.-- <hi>De mercede temporali, quam Deus reddidit bonis moribus Romanorum.</hi> </head>
<p>Quibus ergo non erat Deus daturus vitam aeternam
cum sanctis Angelis suis in civitate sua coelesti, ad
cujus societatem pietas vera perducit, quae non exhibet
servitutem religionis, quam <foreign xml:lang="greek">λατρείαν</foreign> Graeci vocant,
nisi uni vero Deo; si neque hanc eis terrenam
gloriam excellentissimi imperii concederet, non redderetur
merces bonis artibus eorum, id est virtutibus,
quibus ad tantam gloriam pervenire nitebantur. De
talibus enim, qui propter hoc boni aliquid facere
videntur, ut glorificentur ab hominibus, etiam Dominus
ait, <hi>Amen dico vobis, perceperunt mercedem
suam <note>(Matth. VI, 2)</note>
            </hi>. Sic et isti privatas res suas pro re
communi, hoc est republica, et pro ejus aerario contempserunt,
avaritiae restiterunt, consuluerunt patriae
consilio libero; neque delicto secundum suas
leges, neque libidini obnoxii: his omnibus artibus
tanquam vera via nisi sunt ad honores, imperium,
gloriam: honorati sunt in omnibus fere gentibus;
imperii sui leges imposuerunt multis gentibus; hodieque
litteris et historia gloriosi sunt pene in omnibus
gentibus. Non est quod de summi et veri Dei
justitia conquerantur: <hi>perceperunt mercedem suam.</hi> </p>
</div2>

<div2>
          <head>CAPUT XVI.-- <hi>De mercede sanctorum civium civitatis aeternae, quibus utilia sunt Romanorum exempla virtutum.</hi> </head>
<p>Merces autem sanctorum longe alia est etiam hic
opprobria sustinentium pro civitate Dei, quae mundi
hujus dilectoribus odiosa est. Illa civitas sempiterna
est: ibi nullus oritur, quia nullus moritur: ibi est
vera et plena felicitas, non dea, sed donum Dei: inde
fidei pignus accepimus, quamdiu peregrinantes ejus
pulchritudini suspiramus: ibi non oritur sol super
bonos et malos <note>(Matth. V, 45)</note>, sed sol justitiae solos
protegit bonos: ibi non erit magna industria, ditare
aerarium publicum privatis rebus angustis, ubi thesaurus
communis est veritatis. Proinde non solum ut
talis merces talibus hominibus redderetur, Romanum
imperium ad humanam gloriam dilatatum est; verum
etiam ut cives aeternae illius civitatis, quamdiu hic
peregrinantur <note>(II Cor. V, 6.)</note>, diligenter et sobrie illa
intueantur exempla, et videant quanta dilectio debeatur
supernae patriae propter vitam aeternam, si
tantum a suis civibus terrena dilecta est propter
hominum gloriam.</p>
</div2>

<div2>
          <head>CAPUT XVII.-- <hi>Quo fructu Romani bella gesserint, et quantum his quos vicere, contulerint.</hi> </head>
<div3>
            <head>1.</head>
            <p>
 Quantum enim pertinet ad hanc vitam mortalium,
quae paucis diebus ducitur et finitur, quid interest
sub cujus imperio vivat homo moriturus, si illi qui
imperant, ad impia et iniqua non cogant? Aut vero
aliquid nocuerunt Romani gentibus, quibus subjugatis
<pb n="0161"/>
imposuerunt leges suas, nisi quia id factum est ingenti
strage bellorum? Quod si concorditer fieret,
idipsum fieret meliore successu: sed nulla esset gloria
triumphantium. Neque enim et Romani non vivebant
sub legibus suis, quas caeteris imponebant. Hoc si
fieret sine Marte et Bellona, ut nec victoria locum
haberet, nemine vincente ubi nemo pugnaverat, nonne
Romanis et caeteris gentibus una esset eademque conditio?
praesertim si mox fieret, quod postea gratissime
atque humanissime factum est, ut omnes ad Romanum
imperium pertinentes societatem acciperent
civitatis et Romani cives essent; ac sic esset omnium,
quod erat ante paucorum: tantum, quod plebs illa,
quae suos agros non haberet, de publico viveret: qui
pastus ejus per bonos administratores reipublicae
gratius a concordibus praestaretur, quam victis extorqueretur.</p>
          </div3>
<div3>
            <head>2.</head>
            <p>
 Nam quid intersit ad incolumitatem bonosque
mores, ipsas certe hominum dignitates, quod alii
vicerunt, alii victi sunt, omnino non video, praeter
illum gloriae humanae inanissimum fastum, in quo
perceperunt mercedem suam, qui ejus ingenti cupidine
arserunt, et ardentia bella gesserunt. Numquid
enim illorum agri tributa non solvunt? numquid eis
licet discere, quod aliis non licet? numquid non multi
senatores sunt in aliis terris, qui Romam ne facie
quidem norunt? Tolle jactantiam, et omnes homines
quid sunt nisi homines? Quod si perversitas
saeculi admitteret, ut honoratiores essent quique meliores;
nec sic pro magno haberi debuit honor humanus,
quia nullius est ponderis fumus. Sed utamur
etiam in his rebus beneficio Domini Dei nostri: consideremus
quanta contempserint, quae pertulerint,
quas cupiditates subegerint pro humana gloria, qui
eam tanquam mercedem talium virtutum accipere
meruerunt: et valeat nobis etiam hoc ad opprimendam
superbiam; ut cum illa civitas, in qua nobis
regnare promissum est, tantum ab hac distet, quantum
distat coelum a terra, a temporali laetitia vita
aeterna, ab inanibus laudibus solida gloria, a societate
mortalium societas Angelorum, a lumine solis et
lunae lumen ejus qui fecit solem et lunam, nihil sibi
magnum fecisse videantur tantae patriae cives, si pro
illa adipiscenda fecerint boni operis aliquid, vel mala
aliqua sustinuerint; cum illi pro hac terrena jam
adepta tanta fecerint, tanta perpessi sint. Praesertim
quia remissio peccatorum, quae cives ad aeternam colligit
patriam, habet aliquid, cui per umbram quamdam
simile fuit asylum illud Romuleum, quo multitudinem,
qua illa civitas conderetur, quorumlibet delictorum
congregavit impunitas.
</p>
          </div3>
        </div2>

<div2>
          <head>CAPUT XVIII.-- <hi>Quam alieni a jactantia esse debeant Christiani, si aliquid fecerint pro dilectione aeternae patriae, cum tanta Romani gesserint pro humana gloria et civitate terrena.</hi> </head>
<div3>
            <head>1.</head>
            <p>
 Quid ergo magnum est pro illa aeterna coelestique
<pb n="0162"/>patria, cuncta saeculi hujus quamlibet jucunda
blandimenta contemnere, si pro hac temporali atque
terrena filios Brutus potuit et occidere, quod illa facere
neminem cogit? Sed certe difficilius est filios
interimere, quam quod pro ista faciendum est, ea quae
filiis congreganda videbantur atque servanda, vel
donare pauperibus, vel, si existat tentatio quae id
pro fide atque justitia fieri compellat, amittere. Felilices
enim vel nos vel filios nostros non divitiae terrenae
faciunt, aut nobis viventibus amittendae, aut,
nobis mortuis, a quibus nescimus, vel forte a quibus
nolumus, possidendae: sed Deus felices facit, qui est
mentium vera opulentia. Bruto autem, quia filios occidit,
infelicitatis perhibet testimonium etiam poeta
laudator. Ait enim:
</p>
            <l rend="indent">Natosque pater nova bella moventes</l>
<l>Ad poenam pulchra pro libertate vocabit,</l>
<l>Infelix, utcumque ferent ea facta minores</l>
            <p>
Sed versu sequenti consolatus est infelicem
</p>
            <l>Vincit amor patriae laudumque immensa cupido.</l>
            <p>  <note>(Aeneid. lib. 6, vers. 820-823.)</note> 
Haec sunt duo illa, libertas et cupiditas laudis humanae,
quae ad facta compulere miranda Romanos. Si
ergo pro libertate moriturorum et cupiditate laudum,
quae a mortalibus expetuntur, occidi filii a patre potuerunt;
quid magnum est, si pro vera libertate,
quae nos ab iniquitatis et mortis et diaboli dominatu
liberos facit, nec cupiditate humanarum laudum, sed
charitate liberandorum hominum, non a Tarquinio
rege, sed a daemonibus et daemonum principe, non
filii occiduntur, sed Christi pauperes inter filios computantur?</p>
          </div3>
<div3>
            <head>2.</head>
            <p>
 Si alius etiam Romanus princeps, cognomine
Torquatus, filium, non quia contra patriam, sed
etiam pro patria, tamen quia contra imperium suum,
id est contra quod imperaverat pater imperator, ab
hoste provocatus juvenili ardore pugnaverat, licet
vicisset, occidit; ne plus mali esset in exemplo imperii
contempti, quam boni in gloria hostis occisi:
utquid se jactent, qui pro immortalis patriae legibus
omnia, quae multo minus quam filii diliguntur, bona
terrena contemnunt? Si Furius Camillus etiam ingratam
patriam, a cujus cervicibus acerrimorum hostium
Veientium jugum depulerat, damnatusque ab aemulis
fuerat, a Gallis iterum liberavit, quia non habebat
potiorem ubi posset vivere gloriosus : cur extollatur
velut grande aliquid fecerit, qui forte in Ecclesia
ab inimicis carnalibus gravissimam exhonorationis
passus injuriam, non se ad ejus hostes haereticos
<pb n="0163"/>
transtulit, aut aliquam contra illam ipse haeresim
condidit, sed eam potius quantum valuit ab haereticorum
perniciosissima pravitate defendit; cum alia
non sit, non ubi vivatur in hominum gloria, sed ubi
vita acquiratur aeterna? Si Mucius, ut cum Porsenna
rege pax fieret, qui gravissimo bello Romanos
premebat, quia Porsennam ipsum occidere non potuit,
et pro eo alterum deceptus occidit, in ardentem
aram ante oculos ejus dexteram extendit, dicens multos
tales, qualem illum videret, in ejus exitium conjurasse;
cujus ille fortitudinem et conjurationem
talium perhorrescens, sine ulla dilatione se ab illo
bello facta pace compescuit: quis regno coelorum imputaturus
est merita sua, si pro illo non unam manum,
neque hoc sibi ultro faciens, sed persequente
aliquo patiens, totum flammis corpus impenderit? Si
Curtius armatus equo concito in abruptum hiatum
terrae se praecipitem dedit, deorum suorum oraculis
serviens, quoniam jusserant ut illuc id, quod Romani
haberent optimum, mitteretur, nec aliud intelligere
potuerunt, quam viris armisque se excellere, unde videlicet
oportebat ut deorum jussis in illum interitum vir
praecipitaretur armatus: quid se magnum pro
aeterna patria fecisse dicturus est, qui aliquem fidei suae
passus inimicum, non se ultro in talem mortem mittens,
sed ab illo missus obierit; quandoquidem a Domino
suo eodemque rege patriae suae certius oraculum
accepit, <hi>Nolite timere eos qui corpus occidunt,
animam autem non possunt occidere <note>(Matth. X, 28)</note>
            </hi>?
Si se occidendos certis verbis quodammodo consecrantes
Decii devoverunt, ut illis cadentibus et iram
deorum sanguine suo placantibus Romanus liberaretur
exercitus; nullo modo superbient sancti martyres
tanquam dignum aliquid pro illius patriae participatione
 fecerint, ubi aeterna est et vera felicitas,
si usque ad sui sanguinis effusionem, non solum suos
fratres pro quibus fundebatur, verum et ipsos inimicos,
a quibus fundebatur, sicut eis praeceptum est,
diligentes, charitatis fide et fidei charitate certarunt?
Si Marcus Pulvillus dedicans aedem Jovis, Junonis,
Minervae, falso sibi ab invidis morte filii nuntiata, ut
illo nuntio perturbatus abscederet, atque ita dedicationis
gloriam collega ejus consequeretur, ita contempsit,
ut eum etiam projici insepultum juberet;
et sic in ejus corde orbitatis dolorem gloriae cupiditas
vicerat: quid magnum se pro Evangelii sancti praedicatione,
qua cives supernae patriae de diversis liberantur
et colliguntur erroribus, fecisse dicturus est,
cui Dominus de sepultura patris sui sollicito ait, <hi>Sequere
<pb n="0164"/>
me, et sine mortuos sepelire mortuos suos <note>(Id.
VIII, 22)</note>
            </hi>? Si M. Regulus, ne crudelissimos hostes jurando
falleret, ad eos ab ipsa Roma reversus est,
quoniam, sicut Romanis eum tenere volentibus respondisse
fertur, posteaquam Afris servierat, dignitatem
illic honesti civis habere non posset; eumque
Carthaginenses, quoniam contra eos in Romano senatu
egerat, gravissimis suppliciis necaverunt:
qui cruciatus non sunt pro fide illius patriae contemnendi,
ad cujus beatitudinem fides ipsa perducit? aut
quid retribuetur Domino pro omnibus quae retribuit <note>(Psal. CXV, 12)</note>,
si pro fide quae illi debetur talia fuerit
homo passus, qualia pro fide quam perniciosissimis
inimicis debebat passus est Regulus? Quomodo
autem se audebit extollere de voluntaria paupertate
christianus, ut in hujus vitae peregrinatione expeditior
ambulet viam, quae perducit ad patriam, ubi verae
divitiae ipse Deus est, cum audiat vel legat L. Valerium,
qui in suo defunctus est consulatu, usque
adeo fuisse pauperem, ut nummis a populo collatis
ejus sepultura curaretur? audiat vel legat Quintium
Cincinnatum, cum quatuor jugera possideret,
et ea suis manibus coleret, ab aratro esse abductum,
ut dictator fieret, major utique honore quam consul;
victisque hostibus ingentem gloriam consecutum
in eadem paupertate mansisse? Aut quid se magnum
fecisse praedicabit, quod nullo praemio mundi
hujus fuerit ab aeternae illius patriae societate seductus,
cum Fabricium didicerit tantis muneribus Pyrrhi,
regis Epirotarum, promissa etiam quarta parte
regni, a Romana civitate non potuisse divelli, ibique
in sua paupertate privatum manere maluisse?
Nam illud quod rempublicam, id est rem populi, rem
patriae, rem communem, cum haberent opulentissimam
atque ditissimam, sic ipsi in suis domibus pauperes
erant, ut quidam eorum, qui jam bis consul
fuisset, ex illo senatu pauperum hominum pelleretur
notatione censoria, quod decem pondo argenti in vasis
habere compertus est; ita iidem ipsi pauperes
erant, quorum triumphis publicum ditabatur aerarium:
nonne omnes Christiani, qui excellentiore
proposito divitias suas communes faciunt, secundum
id quod scriptum est in Actibus Apostolorum, ut distribuatur
unicuique, sicut cuique opus est; et nemo
dicat aliquid proprium, sed sint illis omnia communia <note>(Act. II, 45; et IV, 32)</note>;
intelligunt se nulla
ob hoc ventilari oportere jactantia, id faciendo pro
obtinenda societate Angelorum, cum pene tale aliquid
illi fecerint pro conservanda gloria Romanorum?
<pb n="0165"/>
</p>
          </div3>
<div3>
            <head>3. </head>
            <p>
Haec et alia, si qua hujuscemodi reperiuntur in
litteris corum, quando sic innotescerent, quando tanta
fama praedicarentur, nisi Romanum imperium longe
lateque porrectum, magnificis successibus augeretur?
Proinde per illud imperium tam latum tamque
diuturnum, virorumque tantorum virtutibus praeclarum
atque gloriosum, et illorum intentioni merces
quam quaerebant est reddita, et nobis proposita necessariae
commonitionis exempla: ut si virtutes, quarum
istae utcumque sunt similes, quas isti pro civitatis
terrenae gloria tenuerunt, pro Dei gloriosissima
civitate non tenuerimus, pudore pungamur; si tenuerimus,
superbia non extollamur: quoniam, sicut
dicit Apostolus, <hi>indignae sunt passiones hujus temporis
ad futuram gloriam, quae revelabitur in nobis <note>(Rom.
VIII, 18)</note>
            </hi>. Ad humanam vero gloriam praesentisque
temporis satis digna vita aestimabatur illorum. Unde
etiam Judaei, qui Christum occiderunt, revelante Testamento
Novo, quod in Vetere velatum fuit, ut non
pro terrenis et temporalibus beneficiis, quae divina
providentia permixte bonis malisque concedit, sed pro
aeterna vita muneribusque perpetuis et ipsius supernae
civitatis societate colatur Deus unus et verus, rectissime
istorum gloriae donati sunt; ut hi qui qualibuscumque
virtutibus terrenam gloriam quaesierunt et
acquisiverunt, vincerent eos qui magnis vitiis datorem
verae gloriae et civitatis aeternae occiderunt atque
respuerunt.</p>
          </div3> </div2> 

<div2>
          <head>CAPUT XIX.-- <hi>Quo inter se differant cupiditas gloriae, et cupiditas dominationis.</hi> </head>
<p>Interest sane inter cupiditatem humanae gloriae, et
cupiditatem dominationis. Nam licet proclive sit, ut
qui humana gloria nimium delectatur, etiam dominari
ardenter affectet; tamen qui veram licet humanarum
laudum gloriam concupiscunt, dant operam
bene judicantibus non displicere. Sunt enim multa in
moribus bona, de quibus multi bene judicant, quamvis
ea multi non habeant: per ea bona morum nituntur
ad gloriam et imperium vel dominationem, de
quibus ait Sallustius, <hi>Sed ille vera via nititur.</hi>  Quisquis
autem sine cupiditate gloriae, qua veretur homo
bene judicantibus displicere, dominari atque imperare
desiderat, etiam per a pertissima scelera quaerit plerumque
obtinere quod diligit. Proinde qui gloriam concupiscit,
aut vera via nititur, aut certe dolis atque fallaciis
contendit, volens bonus videri esse, quod non est
<note>( <hi>Sallust. in Catil.</hi> )</note>. Et ideo virtutes habenti magna virtus
est contemnere gloriam; quia contemptus ejus in conspectu
Dei est, judicio autem non aperitur humano.
Quidquid enim fecerit ad oculos hominum, quo gloriae
contemptor appareat, ad majorem laudem, hoc
est ad majorem gloriam, facere si credatur, non est
unde se suspicantium sensibus aliter esse, quam suspicantur,
ostendat. Sed qui contemnit judicia laudantium,
contemnit etiam suspicantium temeritatem:
quorum tamen, si vere bonus est, non contemnit salutem;
quoniam tantae justitiae est qui de Spiritu Dei
<pb n="0166"/>
virtutes habet, ut etiam ipsos diligat inimicos; et ita
diligat, ut suos osores vel detractores velit correctos
habere consortes; non in terrena patria, sed superna:
in laudatoribus autem suis quamvis parvipendat
quod cum laudant, non tamen parvipendit quod
amant; nec eos vult fallere laudantes, ne decipiat
diligentes: ideoque instat ardenter, ut potius ille laudetur,
a quo habet homo quidquid in eo jure laudatur.
Qui autem contemptor gloriae, dominationis est
avidus, bestias superat sive crudelitatis vitiis, sive
luxuriae. Tales quidam Romani fuerunt: non enim,
cura existimationis amissa, dominationis cupiditate
caruerunt. Multos tales fuisse, prodit historia: sed
hujus vitii summitatem et quasi arcem quamdam Nero
Caesar primus obtinuit; cujus fuit tanta luxuries,
ut nihil ab eo putaretur virile metuendum; tanta crudelitas,
ut nihil molle habere crederetur, si nesciretur.
Etiam talibus tamen dominandi potestas non datur
nisi summi Dei providentia, quando res humanas
judicat talibus dominis dignas. Aperta de hac re vox
divina est, loquente Dei sapientia: <hi>Per me reges regnant,
et tyranni per me tenent terram <note>(Prov. VIII, 15)</note>
            </hi>.
Sed ne tyranni non pessimi atque improbi reges, sed
vetere nomine fortes dicti existimentur, unde ait
Virgilius,
<l>Pars mihi pacis erit, dextram tetigisse tyranni:</l> <note>(Aeneid. lib. 7, vers. 266.)</note> 
apertissime alio loco de Deo dictum est, <hi>Qui regnare
facit hominem hypocritam propter. perversitatem populi <note>(Job XXXIV, 30)</note>
            </hi>.
Quamobrem, quamvis, ut potui,
satis exposuerim qua causa Deus unus verus et justus
Romanos secundum quamdam formam terrenae
civitatis bonos adjuverit ad tanti imperii gloriam consequendam:
potest tamen et alia causa esse latentior,
propter diversa merita generis humani, Deo magis
nota quam nobis; dum illud constet inter omnes
veraciter pios, neminem sine vera pietate, id est veri
Dei vero cultu, veram posse habere virtutem; nec
eam veram esse, quando gloriae servit humanae. Eos
tamen qui cives non sint civitatis aeternae, quae in sacris
Litteris nostris dicitur civitas Dei <note>(Psal. XLV, 5;
et XLVII, 3 et 9, etc.)</note>, utiliores esse terrenae civitati,
quando habent virtutem vel ipsam, quam si nec
ipsam. Illi autem qui vera pietate praediti bene vivunt,
si habent scientiam regendi populos, nihil
est felicius rebus humanis, quam si Deo miserante
habeant potestatem. Tales autem homines virtutes
suas, quantascumque in hac vita possunt habere, non
tribuunt nisi gratiae Dei, quod eas volentibus, credentibus,
petentibus dederit; simulque intelligunt,
quantum sibi desit ad perfectionem justitiae, qualis
est in illorum sanctorum Angelorum societate, cui se
nituntur aptare. Quantumlibet autem laudetur atque
praedicetur virtus, quae sine vera pietate servit hominum
gloriae, nequaquam sanctorum exiguis initiis
comparanda est, quorum spes posita est in gratia et
misericordia veri Dei.</p>
</div2>

<div2>
          <head>CAPUT XX.-- <hi>Tam turpiter servire virtutes humanae gloriae, quam corporis voluptati.</hi> </head>

<pb n="0167"/>
<p>Solent philosophi, qui finem boni humani in ipsa
virtute constituunt, ad ingerendum pudorem quibusdam
philosophis, qui virtutes quidem probant, sed
eas voluptatis corporalis fine metiuntur, et illam per
se ipsam putant appetendam, istas propter ipsam, tabulam
quamdam verbis pingere, ubi voluptas in sella
regali quasi delicata quaedam regina considat; eique
virtutes famulae subjiciantur, observantes ejus nutum,
ut faciant quod illa imperaverit: quae prudentiae jubeat,
ut vigilanter inquirat, quomodo voluptas regnet,
et salva sit; justitiae jubeat, ut praestet beneficia quae
potest ad comparandas amicitias corporalibus commodis
necessarias; nulli faciat injuriam, ne offensis
legibus voluptas vivere secura non possit; fortitudini
jubeat, ut, si dolor corpori acciderit, qui non compellat
in mortem, teneat dominam suam, id est voluptatem,
fortiter in animi cogitatione, ut per pristinarum
deliciarum suarum recordationem mitiget praesentis
doloris aculeos; temperantiae jubeat, ut tantum
capiat alimentorum, et, si qua delectant, ne per immoderationem
noxium aliquid valetudinem turbet, et
voluptas, quam etiam in corporis sanitate Epicurei
maximam ponunt, graviter offendatur. Ita virtutes
cum tota suae gloriae dignitate tanquam imperiosae
cuidam et inhonestae mulierculae servient voluptati.
Nihil hac pictura dicunt esse ignominiosius et deformius,
et quod minus ferre bonorum possit aspectus:
et verum dicunt. Sed non existimo satis debiti
decoris esse picturam, si etiam talis fingatur,
ubi virtutes humanae gloriae serviant. Licet enim ista
gloria delicata mulier non sit, inflata tamen est, et
multum inanitatis habet. Unde non ei digne servit soliditas
quaedam firmitasque virtutum, ut nihil provideat
prudentia, nihil distribuat justitia, nihil toleret
fortitudo, nihil temperantia moderetur, nisi unde placeatur
hominibus et ventosae gloriae serviatur. Nec
illi se ab ista foeditate defenderint, qui, cum aliena
spernant judicia velut gloriae contemptores, sibi sapientes
videntur et sibi placent. Nam eorum virtus,
si tamen ulla est, alio modo quodam humanae subditur
laudi: neque enim ipse qui sibi placet, homo non
est. Qui autem vera pietate in Deum, quem diligit,
credit et sperat, plus intendit in ea, in quibus sibi
displicet, quam in ea, si qua in illo sunt, quae non
tam ipsi quam veritati placent: neque id tribuit, unde
jam potest placere, nisi ejus misericordiae, cui metuit
displicere; de his sanatis gratias agens, de illis sanandis
preces fundens.</p>
</div2>

<div2>
          <head>CAPUT XXI.-- <hi>Romanum regnum a Deo vero esse dispositum, a quo est omnis potestas, et cujus providentia reguntur universa.</hi> </head>
<p>Quae cum ita sint, non tribuamus dandi regni atque
imperii potestatem, nisi Deo vero, qui dat felicitatem
in regno coelorum solis piis; regnum vero terrenum
et piis et impiis, sicut ei placet, cui nihil injuste placet.
Quamvis enim aliquid dixerimus, quod apertum
<pb n="0168"/>
nobis esse voluit; tamen multum est ad nos, et valde
superat vires nostras, hominum occulta discutere, et
liquido examine merita dijudicare regnorum. Ille igitur
unus verus Deus, qui nec judicio, nec adjutorio
deserit genus humanum, quando voluit, et quantum
voluit, Romanis regnum dedit: qui dedit Assyriis,
vel etiam Persis, a quibus solos duos deos coli, unum
bonum, alterum malum continent litterae istorum:
ut taceam de populo Hebraeo, de quo jam dixi, quantum
satis visum est, qui praeter unum Deum non coluit
et quando regnavit. Qui ergo Persis dedit segetes
sine cultu deae Segetiae, qui alia dona terrarum sine
cultu tot deorum, quos isti rebus singulis singulos,
vel etiam rebus singulis plures praeposuerunt; ipse
etiam regnum dedit sine cultu eorum, per quorum
cultum se isti regnasse crediderunt. Sic etiam hominibus;
qui Mario, ipse Caio Caesari; qui Augusto,
ipse et Neroni; qui Vespasianis, vel patri vel filio,
suavissimis imperatoribus, ipse et Domitiano crudelissimo:
et ne per singulos ire necesse sit, qui
Constantino christiano, ipse apostatae Juliano: cujus
egregiam indolem decepit amore dominandi sacrilega
et detestanda curiositas, cujus vanis deditus oraculis
erat, quando fretus securitate victoriae, naves, quibus
victus necessarius portabatur, incendit; deinde fervide
instans immodicis ausibus, et mox merito temeritatis
occisus, in locis hostilibus egenum reliquit exercitum,
ut aliter inde non posset evadi, nisi contra illud
auspicium dei Termini, de quo superiore libro diximus <note>(Cap. 29)</note>,
Romani imperii termini moverentur. Cessit
enim Terminus deus necessitati, qui non cesserat
Jovi. Haec plane Deus unus et verus regit et gubernat
ut placet: et si occultis causis, numquid injustis?</p>
</div2>

<div2>
          <head>CAPUT XXII.-- <hi>Tempora exitusque bellorum ex Dei pendere judicio.</hi> </head>
<p>Sic etiam tempora ipsa bellorum, sicut in ejus arbitrio
est justoque judicio et misericordia, vel atterere,
vel consolari genus humanum, ut alia citius,
alia tardius finiantur. Bellum Piratarum a Pompeio,
bellum Punicum tertium a Scipione incredibili celeritate
et temporis brevitate confecta sunt. Bellum
quoque fugitivorum gladiatorum, quamvis multis
Romanis ducibus et duobus consulibus victis, Italiaque
horribiliter contrita atque vastata, tertio tamen
anno post multa consumpta consumptum est.
Picentes, Marsi et Peligni, gentes non exterae, sed
Italicae, post diuturnam et devotissimam sub Romano
jugo servitutem, in libertatem caput erigere tentaverunt,
jam multis nationibus Romano imperio subjugatis,
deletaque Carthagine: in quo bello Italico
Romanis saepissime victis, ubi et duo consules perierunt,
et alii nobilissimi senatores: non diuturno tamen
<pb n="0169"/>
tempore tractum est hoc malum; nam quintus
ei annus finem dedit. Sed bellum Punicum secundum
cum maximis detrimentis et calamitate reipublicae
per annos decem et octo Romanas vires extenuavit,
et pene consumpsit: duobus praeliis ferme
septuaginta Romanorum millia ceciderunt. Bellum
Punicum primum per viginti et tres annos peractum
est: bellum Mithridaticum quadraginta annis. Ac
ne quisquam arbitretur rudimenta Romanorum fuisse
fortiora ad bella citius peragenda, superioribus temporibus,
multum in omni virtute laudatis, bellum
Samniticum annis tractum est ferme quinquaginta:
in quo bello ita Romani victi sunt, ut sub jugum etiam
mitterentur. Sed quia non diligebant gloriam propter
justitiam, sed justitiam propter gloriam diligere videbantur,
pacem factam foedusque ruperunt. Haec ideo
commemoro, quoniam multi praeteritarum rerum ignari,
quidam etiam dissimulatores suae scientiae, si temporibus
christianis aliquod bellum paulo diutius trahi
vident, illico in nostram religionem protervissime insiliunt,
exclamantes, quod, si ipsa non esset, et vetere
ritu numina colerentur, jam Romana illa virtute, quae
adjuvante Marte et Bellona tanta celeriter bella confecit,
id quoque celerrime finiretur. Recolant igitur qui
legerunt quam diuturna bella, quam variis eventis,
quam luctuosis cladibus a veteribus sint gesta Romanis,
sicut solet orbis terrarum velut procellosissimum pelagus
varia talium malorum tempestate jactari: et,
quod nolunt, aliquando fateantur, nec insanis adversus
Deum linguis se interimant, et decipiant imperitos.</p>
</div2>

<div2>
          <head>CAPUT XXIII.-- <hi>De bello in quo Rhadagaisus rex Gothorum, daemonum cultor, uno die cum ingentibus copiis suis victus est.</hi> </head>
<p>Quod tamen nostra memoria recentissimo tempore
Deus mirabiliter et misericorditer fecit, non cum gratiarum
actione commemorant; sed quantum in ipsis
est, omnium, si fieri potest, hominum oblivione sepelire
conantur: quod a nobis si tacebitur, similiter
erimus ingrati. Cum Rhadagaisus rex Gothorum
agmine ingenti et immani jam in Urbis vicinia constitutus,
Romanis cervicibus immineret, uno die tanta
celeritate sic victus est, ut ne uno quidem, non dicam
exstincto, sed vulnerato Romanorum, multo
amplius quam centum millium prosterneretur ejus
exercitus, atque ipse cum filiis mox captus poena
<pb n="0170"/>
debita necaretur. Nam si ille tam impius cum tantis
et tam impiis copiis Romam fuisset ingressus, cui
pepercisset? quibus honorem locis martyrum detulisset?
in qua persona Deum timeret? cujus non
sanguinem fusum, cujus pudicitiam vellet intactam?
Quas autem isti pro diis suis voces haberent, quanta
insultatione jactarent, quod ille ideo vicisset, ideo
tanta potuisset, quia quotidianis sacrificiis placabat
atque invitabat deos, quod Romanos facere christiana
religio non sinebat? Nam propinquante jam illo his
locis, ubi nutu summae majestatis oppressus est, cum
ejus fama ubique crebresceret, nobis apud Carthaginem
dicebatur, hoc credere, spargere, jactare Paganos,
quod ille diis amicis protegentibus et opitulantibus,
quibus immolare quotidie ferebatur, vinci omnino
non posset ab eis, qui talia diis Romanis sacra non
facerent, nec fieri a quoquam permitterent. Et non
agunt miseri gratias tantae misericordiae Dei, qui, cum
statuisset irruptione barbarica graviora pati dignos
mores hominum castigare, indignationem suam tanta
mansuetudine temperavit, ut illum primo faceret mirabiliter
vinci, ne ad infirmorum animos evertendos
gloria daretur daemonibus, quibus eum supplicare
constabat; deinde ab his Barbaris Roma caperetur,
qui contra omnem consuetudinem bellorum ante gestorum
ad loca sancta confugientes christianae religionis
reverentia tuerentur, ipsisque daemonibus atque
impiorum sacrificiorum ritibus, de quibus ille praesumpserat,
sic adversarentur pro nomine christiano,
ut longe atrocius bellum cum eis quam cum hominibus
gerere viderentur: ita verus Dominus gubernatorque
rerum et Romanos cum misericordia flagellavit,
et tam incredibiliter victis supplicatoribus daemonum,
nec saluti rerum praesentium necessaria esse
sacrificia illa monstravit; ut ab his, qui non pervicaciter
contendunt, sed prudenter attendunt, nec
propter praesentes necessitates religio vera deseratur,
et magis aeternae vitae fidelissima exspectatione
teneatur.</p>
</div2>

<div2>
          <head>CAPUT XXIV.-- <hi>Quae sit christianorum imperatorum, et quam vera felicitas.</hi> </head>
<p>Neque enim nos christianos quosdam imperatores
ideo felices dicimus, quia vel diutius imperarunt, vel
imperantes filios morte placida reliquerunt, vel hostes
reipublicae domuerunt, vel inimicos cives adversus se
insurgentes et cavere et opprimere potuerunt. Haec
et alia vitae hujus aerumnosae vel munera, vel solatia,
quidam etiam cultores daemonum accipere meruerunt,
qui non pertinent ad regnum Dei, quo pertinent isti:
et hoc ipsius misericordia factum est, ne ab illo ista,
qui in eum crederent, velut summa bona desiderarent.
Sed felices eos dicimus, si juste imperant, si inter
linguas sublimiter honorantium et obsequia nimis
humiliter salutantium non extolluntur, sed se homines
<pb n="0171"/>
esse meminerunt; si suam potestatem ad Dei
cultum maxime dilatandum majestati ejus famulam
faciunt; si Deum timent, diligunt, colunt; si plus
amant illud regnum, ubi non timent habere consortes;
si tardius vindicant, facile ignoscunt; si eamdem
vindictam pro necessitate regendae tuendaeque reipublicae,
non pro saturandis inimicitiarum odiis
exserunt; si eamdem veniam non ad impunitatem
iniquitatis, sed ad spem correctionis indulgent; si,
quod aspere coguntur plerumque decernere, misericordiae
lenitate et beneficiorum largitate compensant;
si luxuria tanto eis est castigatior, quanto posset
esse liberior; si malunt cupiditatibus pravis, quam
quibuslibet gentibus imperare: et si haec omnia faciunt,
non propter ardorem inanis gloriae, sed propter
charitatem felicitatis aeternae: si pro suis peccatis,
humilitatis et miserationis et orationis sacrificium Deo
suo vero immolare non negligunt. Tales christianos
imperatores dicimus esse felices interim spe, postea
re ipsa futuros, cum id, quod exspectamus, advenerit.</p>
</div2>

<div2>
          <head>CAPUT XXV.-- <hi>De prosperitatibus, quas Constantino imperatori christiano Deus contulit.</hi> </head>
<p>Nam bonus Deus, ne homines, qui eum crederent
propter aeternam vitam colendum, has sublimitates
et regna terrena existimarent possse neminem consequi,
nisi daemonibus supplicet, quod hi spiritus in
talibus multum valerent, Constantinum imperatorem
non supplicantem daemonibus, sed ipsum verum Deum
colentem, tantis terrenis implevit muneribus, quanta
optare nullus auderet: cui etiam condere civitatem
Romano imperio sociam, velut ipsius Romae filiam,
sed sine aliquo daemonum templo simulacroque concessit.
Diu imperavit, universum orbem Romanum
unus Augustus tenuit et defendit; in administrandis
et gerendis bellis victoriosissimus fuit; in
tyrannis opprimendis per omnia prosperatus est;
grandaevus aegritudine et senectute defunctus est; filios
imperantes reliquit. Sed rursus ne imperator quisquam
ideo christianus esset, ut felicitatem Constantini
mereretur, cum propter vitam aeternam quisque
debeat esse christianus; Jovianum multo citius quam
Julianum abstulit; Gratianum ferro tyrannico permisit
interimi; longe quidem mitius, quam Magnum
Pompeium, colentem velut Romanos deos. Nam
ille vindicari a Catone non potuit, quem civilio belli
quodammodo haeredem reliquerat: iste autem, quamvis
piae animae solatia talia non requirant, a Theodosio
<pb n="0172"/>
vindicatus est, quem regni participem fecerat,
cum parvulum haberet fratrem; avidior fidae societatis,
quam nimiae potestatis.</p>
</div2>

<div2>
          <head>CAPUT XXVI.-- <hi>De fide et pietate Theodosii Augusti.</hi> </head>
<div3>
            <head>1.</head>
            <p>
 Unde et ille non solum vivo servavit quam debebat
fidem, verum etiam post ejus mortem pulsum
ab ejus interfectore Maximo Valentinianum, ejus parvulum
fratrem, in sui partes imperii tanquam christianus
excepit pupillum, paterno custodivit affectu,
quem destitutum omnibus opibus nullo negotio posset
auferre, si latius regnandi cupiditate magis quam bene
faciendi charitate flagraret: unde potius eum, servata
ejus imperatoria dignitate susceptum, ipsa humanitate
et gratia consolatus est. Deinde cum Maximum
terribilem faceret ille successus, hic in angustiis curarum
suarum non est lapsus ad curiositates sacrilegas
atque illicitas, sed ad Joannem in Aegypti eremo
constitutum, quem Dei servum prophetandi spiritu
praeditum fama crebrescente didicerat, misit; atque ab
eo nuntium victoriae certissimum accepit. Mox tyranni
Maximi exstinctor Valentinianum puerum imperii sui
partibus, unde fugatus fuerat, cum misericordissima
veneratione restituit: eoque sive per insidias, sive quo
alio pacto vel casu proxime exstincto, alium tyrannum
Eugenium, qui in illius imperatoris locum non legitime
fuerat subrogatus, accepto rursus prophetico responso,
fide certus oppressit, contra cujus robustissimum
exercitum magis orando, quam feriendo pugnavit.
Milites nobis, qui aderant, retulerunt, extorta sibi
esse de manibus quaecumque jaculabantur, cum a
Theodosii partibus in adversarios vehemens ventus
iret, et non solum, quaecumque in eos jaciebantur,
concitatissime raperet, verum etiam ipsorum tela in
eorum corpora retorqueret. Unde et poeta Claudianus,
quamvis a Christi nomine alienus, in ejus tamen
laudibus dixit:
</p>
            <l>O nimium dilecte Deo, cui fundit ab antris</l>
<l>Aeolus armatas hiemes; cui militat aether,</l>
<l>Et conjurati veniunt ad classica venti!</l>
            <p>  <note>(In Panegyrico de tertio Honorii consulatu, vers. 96-98.)</note> 
Victor autem, sicut crediderat et praedixerat, Jovis simulacra,
quae adversus eum fuerant nescio quibus ritibus
velut consecrata, et in Alpibus constituta, deposuit:
eorumque fulmina, quod aurea fuissent, jocantibus
(quod illa laetitia permittebat) Cursoribus, et se
ab eis fulminari velle dicentibus, hilariter benigneque
donavit. Inimicorum suorum filios, quos non ipsius
jussus, sed belli abstulerat impetus, etiam nondum
christianos ad ecclesiam confugientes, christianos hac
occasione fieri voluit, et christiana charitate dilexit;
<pb n="0173"/>
nec privavit rebus, et auxit honoribus. In neminem
post victoriam privatas inimicitias valere permisit.
Bella civilia, non sicut Cinna et Marius et Sylla et alii
tales nec finita finire voluerunt, sed magis doluit exorta
quam cuiquam nocere voluit terminata. Inter haec
omnia ex ipso initio imperii sui non quievit justissimis
et misericordissimis legibus adversus impios laboranti
Ecclesiae subvenire, quam Valens haereticus
favens Arianis vehementer afflixerat: cujus Ecclesiae
se membrum esse magis quam in terris regnare gaudebat.
Simulacra Gentilium ubique evertenda praecepit,
satis intelligens nec terrena munera in daemoniorum,
sed in Dei veri esse posita potestate. Quid autem
fuit ejus religiosa humilitate mirabilius, quando in
Thessalonicensium gravissimum scelus, cui jam, episcopis
intercedentibus, promiserat indulgentiam, tumultu
quorumdam, qui ei cohaerebant, vindicare compulsus
est, et ecclesiastica coercitus disciplina, sic
egit poenitentiam, ut imperatoriam celsitudinem pro
illo populus orans magis fieret videndo prostratam,
quam peccando timeret iratam? Haec ille secum, et si
qua similia, quae commemorare longum est, bona
opera tulit, ex isto temporali vapore cujuslibet culminis
et sublimitatis humanae; quorum operum merces
est aeterna felicitas, cujus dator est Deus solis
veraciter piis. Caetera vero vitae hujus vel fastigia vel
subsidia, sicut ipsum mundum, lucem, auras, terras,
aquas, fructus, ipsiusque hominis animam, corpus,
sensus, mentem, vitam, bonis malisque largitur: in
quibus est etiam quaelibet imperii magnitudo, quam
pro temporum gubernatione dispensat.</p>
          </div3>
<div3>
            <head>2.</head>
            <p>
--[XXVII.] Proinde jam etiam illis respondendum
<pb n="0174"/>
esse video, qui manifestissimis documentis,
quibus ostenditur quod ad ista temporalia,
quae sola stulti habere concupiscunt, nihil deorum
falsorum numerositas prosit, confutati atque convicti
conantur asserere, non propter vitae praesentis utilitatem,
sed propter eam quae post mortem futura est,
colendos deos. Nam istis qui propter amicitias mundi
hujus volunt vana colere, et non se permitti puerilibus
sensibus conqueruntur, his quinque libris satis arbitror
esse responsum. Quorum tres priores cum edidissem,
et in multorum manibus esse coepissent, audivi
quosdam nescio quam adversus eos responsionem
scribendo praeparare. Deinde ad me perlatum est,
quod jam scripserint, sed tempus quaerant, quo sine
periculo possint edere. Quos admoneo, non optent
quod eis non expedit. Facile est enim cuiquam videri
respondisse, qui tacere noluerit. Aut quid est loquacius
vanitate? quae non ideo potest quod veritas, quia,
si voluerit, etiam plus potest clamare quam veritas.
Sed considerent omnia diligenter: et si forte, sine studio
partium judicantes, talia esse perspexerint, quae
potius exagitari quam convelli possint garrulitate impudentissima
et quasi satirica vel mimica levitate,
cohibeant suas nugas; et potius a prudentibus emendari,
quam laudari ab imprudentibus eligant. Nam si
non ad libertatem vera dicendi, sed ad licentiam maledicendi
tempus exspectant, absit ut eis eveniat quod
ait Tullius de quodam, qui peccandi licentia felix appellabatur:
O miserum, cui peccare licebat! Unde quisquis
est, qui maledicendi licentia felicem se putat, multo
erit felicior, si hoc illi omnino non liceat: cum possit deposita
inanitate jactantiae etiam isto tempore, tanquam
studio consulendi, quidquid voluerit, contradicere;
et quantum possunt, ab eis, quos consulit amica disputatione,
honeste, graviter, libere quod oportet audire.
</p>
          </div3>
        </div2>
      </div1>

<div1>
        <head> <hi>LIBER SEXTUS.</hi> Hactenus contra eos qui propter hanc temporalem vitam colendos deos putant: nunc autem adversus eos qui cultum ipsis credunt propter vitam aeternam exhibendum: quos Augustinus libris quinque sequentibus confutaturus, ostendit hic in primis epinionem de diis quam abjectam habuerit ipsemet Varro theologiae gentilis scriptor commendatissimus. Affert theologiae istius genera secundum eumdem tria, fabulosum, naturale et civile: ac mox de fabuloso et de civili demonstrat, nihil haec genera ad futurae vitae felicitatem conferre.</head>
<div2>
          <head>PRAEFATIO.</head>
<pb n="0173"/>
<p>Quinque superioribus libris satis mihi adversus eos
videor disputasse, qui multos deos et falsos, quos
esse inutilia simulacra, vel immundos spiritus et perniciosa
daemonia, vel certe creaturas, non Creatorem,
veritas christiana convincit, propter vitae hujus mortalis
rerumque terrenarum utilitatem, eo ritu ac servitute,
quae graece <foreign xml:lang="greek">λατρεία</foreign> dicitur, et uni vero Deo debetur,
venerandos et colendos putant. Et nimiae quidem
stultitiae vel pertinaciae, nec istos quinque, nec
ullos alios quanticumque numeri libros satis esse
posse, quis nesciat? quando ea putatur gloria vanitatis,
nullis cedere viribus veritatis; in perniciem utique
ejus, cui vitium tam immane dominatur. Nam et
<pb n="0174"/>
contra omnem curantis industriam, non malo medici,
sed aegroti insanabilis, morbus invictus est. Hi vero
qui ea quae legunt, vel sine ulla, vel non cum magna
ac nimia veteris erroris obstinatione, intellecta et
considerata perpendunt, facilius nos isto numero
terminatorum quinque voluminum plus, quam quaestionis
ipsius necessitas postulabat, satisfecisse,
quam minus disseruisse judicabunt; totamque invidiam,
quam christianae religioni de hujus vitae cladibus
terrenarumque contritione ac mutatione rerum
imperiti facere conantur, non solum dissimulantibus,
sed contra suam conscientiam faventibus etiam doctis,
quos impietas vesana possedit, omnino esse inanem
rectae cogitationis atque rationis, plenamque levissimae
<pb n="0175"/>
temeritatis et perniciosissimae animositatis,
dubitare non poterunt.</p>
</div2>

<div2>
          <head>CAPUT PRIMUM.-- <hi>De his qui dicunt deos a se non propter praesentem vitam coli, sed propter aeternam.</hi> </head>
<div3>
            <head>1.</head>
            <p>
 Nunc ergo quoniam deinceps, ut promissus ordo
expetit, etiam hi refellendi et docendi sunt, qui non
propter istam vitam, sed propter illam quae post mortem
futura est, deos Gentium, quos christiana religio
destruit, colendos esse contendunt; placet a veridico
oraculo sancti Psalmi sumere exordium disputationis
meae: <hi>Beatus cujus est Dominus Deus spes
ipsius, et non respexit in vanitates et insanias mendaces <note>(Psal. XXXIX, 5)</note>
            </hi>.
Verumtamen in omnibus vanitatibus
insaniisque mendacibus longe tolerabilius philosophi
audiendi sunt, quibus displicuerunt istae opiniones
erroresque populorum: qui populi constituerunt
simulacra numinibus, multaque de eis, quos
deos immortales vocant, falsa atque indigna sive finxerunt,
sive ficta crediderunt, et credita eorum cultui
sacrorumque ritibus miscuerunt. Cum his hominibus,
qui, etsi non libere praedicando, saltem utcumque in
disputationibus mussitando, talia se improbare testati
sunt, non usque adeo inconvenienter quaestio ista
tractatur: utrum non unum Deum, qui fecit omnem
spiritualem corporalemque creaturam, propter vitam
quae post mortem futura est, coli oporteat; sed multos
deos, quos ab illo uno factos et sublimiter collocatos
quidam eorumdem philosophorum caeteris excellentiores
nobilioresque senserunt.</p>
          </div3>
<div3>
            <head>2.</head>
            <p>
 Caeterum quis ferat dici atque contendi, deos
illos, quorum in quarto libro quosdam commemoravi <note>(Capp. 11 et 21)</note>,
quibus rerum exiguarum singulis
singula distribuuntur officia, vitam aeternam
cuiquam praestare? An vero illi peritissimi et acutissimi
viri, qui se pro magno beneficio conscripta docuisse
gloriantur, ut sciretur quare cuique deo
supplicandum esset, quid a quoque esset petendum,
ne absurditate turpissima, qualis joculariter in mimo
fieri solet, peteretur a Libero aqua, a Lymphis vinum
; auctores erunt cuipiam hominum diis immortalibus
supplicanti, ut cum a Lymphis petierit
vinum, eique responderint, Nos aquam habemus, hoc
a Libero pete; possit recte dicere, Si vinum non habetis,
saltem date mihi vitam aeternam? Quid hac
absurditate monstrosius? Nonne illae cachinnantes
(solent enim esse ad risum faciles) si non affectent
fallere ut daemones, supplici respondebunt, O homo,
putasne in potestate nos habere vitam, quas audis
non habere vel vitem? Impudentissimae igitur stultitiae
est, vitam aeternam a talibus diis petere vel sperare,
qui vitae hujus aerumnosissimae atque brevissimae,
et si qua ad eam pertinent adminiculandam atque
<pb n="0176"/>
fulciendam, ita singulas particulas tueri asseruntur,
ut si id quod sub alterius tutela ac potestate est,
petatur ab altero, tam sit inconveniens et absurdum,
ut mimicae scurrilitati videatur esse simillimum. Quod
cum fit a scientibus mimis, digne ridentur in theatro;
cum vero a nescientibus stultis, dignius irridentur in
mundo. Cui ergo deo vel deae, propter quid supplicaretur,
quantum ad illos deos attinet, quos instituerunt
civitates, a doctis solerter inventum memoriaeque
mandatum est; quid a Libero, verbi gratia, quid a
Lymphis, quid a Vulcano, ac sic a caeteris, quos partim
commemoravi in quarto libro, partim praetereundos
putavi. Porro si a Cerere vinum, a Libero panem,
a Vulcano aquam, a Lymphis ignem petere erroris
est; quanto majoris deliramenti esse intelligi debet,
si cuiquam istorum pro vita supplicetur aeterna?</p>
          </div3>
<div3>
            <head>3.</head>
            <p>
 Quamobrem, si, cum de regno terreno quaereremus,
quosnam illud deos vel deas hominibus credendum
esset posse conferre, discussis omnibus longe
alienum a veritate monstratum est, a quoquam istorum
multorum numinum atque falsorum saltem regna
terrena existimare constituit: nonne insanissimae impietatis
est, si aeterna vita, quae terrenis omnibus regnis
sine ulla dubitatione vel comparatione praeferenda
est, ab istorum quoquam dari cuiquam posse credatur?
Neque enim propterea dii tales vel terrenum
regnum dare non posse visi sunt, quia illi magni et
excelsi sunt, hoc quiddam parvum et abjectum, quod
non dignarentur in tanta sublimitate curare. Sed
quantumlibet consideratione fragilitatis humanae caducos
apices terreni regni merito quisque contemnat;
illi dii tales apparuerunt, ut indignissimi viderentur,
quibus danda atque servanda deberent vel ista committi.
Ac per hoc, si (ut superiora proximis duobus
libris pertractata docuerunt) nullus deus ex illa turba,
vel quasi plebeiorum, vel quasi procerum deorum,
idoneus est regna mortalia mortalibus dare, quanto
minus potest immortales ex mortalibus facere?</p>
          </div3>
<div3>
            <head>4.</head>
            <p>
 Huc accedit quia, si jam cum illis agimus, qui
non propter istam, sed propter vitam quae post mortem
futura est, existimant colendos deos; jam nec
propter illa saltem, quae deorum talium potestati tanquam
dispartita et propria, non ratione veritatis,
sed vanitatis opinione tribuuntur, omnino colendi
sunt; sicut credunt hi qui cultum eorum vitae hujus
mortalis utilitatibus necessarium esse contendunt:
contra quos jam quinque praecedentibus voluminibus
satis, quantum potui, disputavi. Quae cum ita sint, si
eorum qui colerent deam Juventatem, aetas ipsa floreret
insignius; contemptores autem ejus, vel intra
annos occumberent juventutis, vel in ea tanquam senili
torpore frigescerent: si malas cultorum suorum
speciosius et festivius Fortuna barbata vestiret; a
quibus autem sperneretur, glabros aut male barbatos
videremus: etiam sic rectissime diceremus, huc usque
istas deas singulas posse, suis officiis quodammodo
<pb n="0177"/>
limitatas; ac per hoc nec a Juventate oportere
peti vitam aeternam, quae non daret barbam; nec a
Fortuna barbata boni aliquid post hanc vitam esse
sperandum, cujus in hac vita potestas nulla esset, ut
eamdem saltem aetatem, quae barba induitur, ipsa
praestaret. Nunc vero, cum earum cultus nec propter
ista ipsa, quae putant eis subdita, sit necessarius;
quia et multi colentes Juventatem deam minime in
illa aetate viguerunt, et multi non eam colentes gaudent
robore juventutis; itemque multi Fortunae barbatae
supplices ad nullam vel deformem barbam pervenire
potuerunt, et si qui eam pro barba impetranda
venerantur, a barbatis ejus contemptoribus irridentur:
itane desipit cor humanum, ut, quorum deorum cultum
propter ista ipsa temporalia et cito praetereuntia
munera, quibus singulis singuli praeesse perhibentur,
inanem ludibriosumque cognoscit, propter vitam aeternam
credat esse fructuosum? Hanc dare illos posse
nec hi dicere ausi sunt, qui eis, ut ab insipientibus
populis colerentur, ista opera temporalia, quoniam
nimis multos putaverunt, ne quisquam eorum sederet
otiosus, minutatim divisa tribuerunt.
</p>
          </div3>
        </div2>

<div2>
          <head>CAPUT II.-- <hi>Quid Varronem de diis Gentium sensisse credendum sit, quorum talia et genera et sacra detexit, ut reverentius cum eis ageret, si de illis omnino reticeret.</hi> </head>
<p>Quis Marco Varrone curiosius ista quaesivit? quis
invenit doctius? quis consideravit attentius? quis distinxit
acutius? quis diligentius pleniusque conscripsit?
Qui tametsi minus est suavis eloquio, doctrina
tamen atque sententiis ita refertus est, ut in omni
eruditione, quam nos saecularem, illi autem liberalem
vocant, studiosum rerum tantum iste doceat, quantum
studiosum verborum Cicero delectat. Denique et ipse
Tullius huic tale testimonium perhibet, ut in libris
Academicis dicat eam, quae ibi versatur, disputationem,
se habuisse cum Marco Varrone, <hi>homine</hi> 
inquit, <hi>omnium facile acutissimo, et sine ulla dubitatione
doctissimo.</hi>  Non ait, Eloquentissimo, vel, facundissimo;
quoniam revera in hac facultate multum impar
est: sed, <hi>omnium,</hi> inquit, <hi>facile acutissimo.</hi>  Et in
eis libris, id est Academicis, ubi cuncta dubitanda
esse contendit, addidit, <hi>sine ulla dubitatione doctissimo.</hi>  
Profecto de hac re sic erat certus, ut auferret
dubitationem, quam solet in omnibus adhibere, tanquam
de hoc uno etiam pro Academicorum dubitatione
disputaturus, se Academicum fuisset oblitus. In
primo autem libro cum ejusdem Varronis litteraria
opera praedicaret, <hi>Nos,</hi> inquit, <hi>in nostra urbe peregrinantes
errantesque, tanquam hospites, tui libri quasi domum
reduxerunt, ut possemus aliquando qui et ubi essemus
agnoscere. Tu aetatem patriae, tu descriptiones
temporum, tu sacrorum jura, tu sacerdotum, tu domesticam,
tu publicam disciplinam, tu sedem regionum,
<pb n="0178"/>
locorum, tu omnium divinarum humanarumque rerum
nomina, genera, officia, causas aperuisti <note>(Cicero lib. 1,
c. 3, de Quaest. Acad.)</note>
            </hi>. Iste igitur vir tam insignis excellentisque
peritiae, et quod de illo etiam Terentianus
elegantissimo versiculo breviter ait,
<l>Vir doctissimus undecumque Varro;</l>
<l>
              <note>( <hi>De metris, in sectione de versibus phalaeciis.</hi> )</note>
            </l>
qui tam multa legit, ut aliquid ei scribere vacasse
miremur; tam multa scripsit, quam multa vix quemquam
legere potuisse credamus: iste, inquam, vir
tantus ingenio, tantusque doctrina, si rerum velut divinarum,
de quibus scribit, oppugnator esset atque
destructor, easque non ad religionem, sed ad superstitionem
diceret pertinere, nescio utrum tam multa
in eis ridenda, contemnenda, detestanda conscriberet.
Cum vero Deos eosdem ita coluerit, colendosque
censuerit, ut in eo ipso opere litterarum suarum dicat
se timere ne pereant, non incursu hostili, sed
civium negligentia, de qua illos velut ruina liberari a
se dicit, et in memoria bonorum per hujusmodi libros
recondi atque servari utiliore cura, quam Metellus de
incendio sacra Vestalia, et Aeneas de Trojano excidio
penates liberasse praedicantur; et tamen ea legenda
saeculis prodit, quae a sapientibus et insipientibus merito
abjicienda, et veritati religionis inimicissima judicentur:
quid existimare debemus, nisi hominem
acerrimum ac peritissimum, non tamen sancto Spiritu
liberum, oppressum fuisse suae civitatis consuetudine
ac legibus; et tamen ea, quibus movebatur, sub specie
commendandae religionis tacere noluisse?</p>
</div2>

<div2>
          <head>CAPUT III.-- <hi>Quae sit partitio Varronis librorum suorum, quos de Antiquitatibus rerum humanarum divinarumque composuit.</hi> </head>
<p>Quadraginta et unum libros scripsit Antiquitatum:
hos in res humanas divinasque divisit, rebus humanis
viginti quinque, divinis sedecim tribuit: istam
secutus in ea partitione rationem, ut rerum humanarum
libros senos quatuor partibus daret. Intendit
enim qui agant, ubi agant, quando agant, quid agant.
In sex itaque primis de hominibus scripsit, in secundis
sex de locis, sex tertios de temporibus, sex quartos
eosdemque postremos de rebus absolvit. Quater
autem seni, viginti et quatuor fiunt. Sed unum singularem,
qui communiter prius de omnibus loqueretur,
in capite posuit. In divinis identidem rebus eadem
ab illo divisionis forma servata est, quantum
attinet ad ea quae diis exhibenda sunt: exhibentur
enim ab hominibus in locis et temporibus sacra. Haec
quatuor, quae dixi, libris complexus est ternis: nam
tres priores de hominibus scripsit, sequentes de locis,
tertios de temporibus, quartos de sacris; etiam hic
qui exhibeant, ubi exhibeant, quando exhibeant, quid
exhibeant, subtilissima distinctione commendans. Sed
quia oportebat dicere, et maxime id exspectabatur,
quibus exhibeant, de ipsis quoque diis tres conscripsit
extremos, ut quinquies terni quindecim fierent.
Sunt autem omnes, ut diximus, sedecim: quia el
istorum exordio unum singularem, qui prius de omnibus
<pb n="0179"/>
loqueretur, apposuit: quo absoluto, consequenter
ex illa quinquepartita distributione tres praecedentes,
qui ad homines pertinent, ita subdivisit, ut primus
sit de pontificibus, secundus de auguribus, tertius
de quindecimviris sacrorum. Secundos tres
ad loca pertinentes; ita ut in uno eorum de sacellis,
altero de sacris aedibus diceret, tertio de locis religiosis.
Tres porro qui istos sequuntur, et ad tempora
pertinent, id est ad dies festos; ita ut unum eorum
faceret de feriis, alterum de ludis circensibus, de scenicis
tertium. Quartorum trium ad sacra pertinentium
uni dedit consecrationes, alteri sacra privata, ultimo
publica. Hanc velut pompam obsequiorum in tribus,
qui restant, dii ipsi sequuntur extremi, quibus iste
universus cultus impensus est: in primo dii certi, in
secundo incerti, in tertio cunctorum novissimo dii
praecipui atque selecti.</p>
</div2>

<div2>
          <head>CAPUT IV.-- <hi>Quod ex disputatione Varronis apud cultores deorum antiquiores res humanae quam divinae reperiantur.</hi> </head>
<div3>
            <head>1.</head>
            <p>
 In hac tota serie pulcherrimae ac subtilissimae
distributionis et distinctionis vitam aeternam frustra
quaeri et sperari impudentissime vel optari, ex his
quae jam diximus, et quae deinceps dicenda sunt, cuivis
hominum, qui corde obstinato sibi non fuerit inimicus,
facillime apparet. Vel hominum enim sunt
ista instituta, vel daemonum: non quales vocant illi
daemones bonos; sed, ut loquar apertius, immundorum
spirituum et sine controversia malignorum, qui
noxias opiniones, quibus anima humana magis magisque
vanescat, et incommutabili aeternaeque veritati
coaptari atque inhaerere non possit, invidentia mirabili
et occulte inserunt cogitationibus impiorum, et
aperte aliquando ingerunt sensibus, et qua possunt
fallaci attestatione confirmant. Iste ipse Varro propterea
se prius de rebus humanis, de divinis autem
postea scripsisse testatur, quod prius exstiterint civitates,
deinde ab eis haec instituta sint. Vera autem
religio non a terrena aliqua civitate instituta est; sed
plane coelestem ipsa instituit civitatem: eam vero inspirat
et docet verus Deus, dator vitae aeternae, veris
cultoribus suis.</p>
          </div3>
<div3>
            <head>2.</head>
            <p>
 [IV.] Varronis igitur, confitentis ideo se prius
de rebus humanis scripsisse, postea de divinis, quia
divinae istae ab hominibus institutae sunt, haec ratio
est: <hi>Sicut prior est,</hi> inquit, <hi>pictor quam tabula picta,
prior faber quam aedificium; ita priores sunt civitates,
quam ea quae a civitatibus sunt instituta.</hi>  Dicit autem
se prius scripturum fuisse de diis, postea de hominibus,
si de omni natura deorum scriberet. Quasi hic de
aliqua scribat, et non de omni; aut vero etiam aliqua,
licet non omnis, deorum natura non prior debeat
esse, quam hominum? Quid quod in illis tribus novissimis
libris, deos certos et incertos et selectos diligenter
<pb n="0180"/>
explicans, nullam deorum naturam praetermittere
videtur? Quid est ergo quod ait, Si de omni natura
deorum et hominum scriberemus, prius divina
absolvissemus, quam humana attigissemus? Aut enim
de omni natura deorum scribit, aut de aliqua, aut
omnino de nulla. Si de omni, praeponenda est utique
rebus humanis: si de aliqua, cur non etiam ipsa res
praecedat humanas? an indigna est praeferri etiam
universae naturae hominum pars aliqua deorum? Quod
si multum est ut aliqua pars divina praeponatur universis
rebus humanis, saltem digna est vel Romanis:
rerum quippe humanarum libros, non quantum ad
orbem terrarum, sed quantum ad solam Romam pertinet,
scripsit. Quos tamen rerum divinarum libris se
dixit scribendi ordine merito praetulisse, sicut pictorem
tabulae pictae, sicut fabrum aedificio; apertissime
confitens quod etiam istae res divinae, sicut pictura,
sicut structura, ab hominibus institutae sint. Restat
ut de nulla deorum natura scripsisse intelligatur; neque
hoc aperte dicere voluisse, sed intelligentibus reliquisse.
Ubi enim dicitur, Non omnis, usitate quidem
intelligitur aliqua: sed potest intelligi et nulla;
quoniam quae nulla est, nec omnis, nec aliqua est.
Nam, ut ipse dicit, si omnis esset natura deorum de
qua scriberet, scribendi ordine rebus humanis praeponenda
esset: ut autem et ipso tacente veritas clamat,
praeponenda esset certe rebus Romanis, etiam si
non omnis, sed saltem aliqua esset: recte autem
postponitur; ergo nulla est. Non itaque rebus divinis
anteferre voluit res humanas, sed rebus veris noluit
anteferre res falsas. In his enim, quae scripsit de rebus
humanis, secutus est historiam rerum gestarum:
quae autem de his, quas divinas vocat, quid nisi opiniones
rerum vanarum? Hoc est nimirum, quod voluit
subtili significatione monstrare; non solum scribens
de his posterius quam de illis, sed etiam rationem
reddens cur id fecerit. Quam si tacuisset, aliter
hoc factum ejus ab aliis fortasse defenderetur. In ea
vero ipsa ratione, quam reddidit, nec aliis quidquam
reliquit pro arbitrio suspicari, et satis probavit homines
se praeposuisse institutis hominum, non naturam
hominum naturae deorum. Ita se libros rerum divinarum,
non de veritate quae pertinet ad naturam, sed
de falsitate quae pertinet ad errorem, scripsisse confessus
est. Quod apertius alibi posuit, sicut in quarto
libro commemoravi <note>(Cap. 31, n. 1)</note>, ex naturae formula
se scripturum fuisse, si novam ipse conderet
civitatem; quia vero jam veterem invenerat, non se
potuisse nisi ejus consuetudinem sequi.
</p>
          </div3>
        </div2>

<div2>
          <head>CAPUT V.-- <hi>De tribus generibus theologiae secundum Varronem, scilicet uno fabuloso, altero naturali, tertioque civili.</hi> </head>
<div3>
            <head>1.</head>
            <p>
 Deinde illud quale est, quod tria genera theologiae
dicit esse, id est rationis quae de diis explicatur,
eorumque unum mythicon appellari, alterum physicon,
tertium civile? Latine si usus admitteret, genus
quod primum posuit, fabulare appellaremus; sed fabulosum
dicamus: a fabulis enim mythicon dictum
<pb n="0181"/>
est; quoniam <foreign xml:lang="greek">μῦθος</foreign> graece fabula dicitur. Secundum
autem ut naturale dicatur, jam et consuetudo locutionis
admittit. Tertium etiam ipse latine enuntiavit,
quod civile appellatur. Deinde ait: <hi>Mythicon appellant,
quo maxime utuntur poetae; physicon, quo philosophi;
civile, quo populi. Primum,</hi> inquit, <hi>quod dixi, in eo
sunt multa contra dignitatem et naturam immortalium
ficta. In hoc enim est, ut deus alius ex capite, alius ex
femore sit, alius ex guttis sanguinis natus: in hoc, ut
dii furati sint, ut adulteraverint, ut servierint homini:
denique in hoc omnia diis attribuuntur, quae non modo
in hominem, sed etiam quae in contemptissimum hominem
cadere possunt.</hi>  Hic certe ubi potuit, ubi ausus est,
ubi impunitum putavit, quanta mendacissimis fabulis
naturae deorum fieret injuria, sine caligine ullius ambiguitatis
expressit. Loquebatur enim, non de naturali
theologia, non de civili, sed de fabulosa, quam libere
a se putavit esse culpandam.</p>
          </div3>
<div3>
            <head>2.</head>
            <p>
 Videamus quid de altera dicat. <hi>Secundum genus
est,</hi> inquit, <hi>quod demonstravi, de quo multos libros philosophi
reliquerunt: in quibus est, dii qui sint, ubi, quod
genus, quale; a quodam tempore, an a sempiterno fuerint
dii; ex igne sint</hi>, ut credit Heraclitus; an ex numeris,
ut Pythagoras; an ex atomis, ut ait Epicurus. Sic alia,
quae facilius intra parietes in schola, quam extra in foro
ferre possunt aures. Nihil in hoc genere culpavit, quod
physicon vocant, et ad philosophos pertinet: tantum
quod eorum inter se controversias commemoravit,
per quos facta est dissidentium multitudo sectarum.
Removit tamen hoc genus a foro, id est a populis;
scholis vero et parietibus clausit: illud autem primum
mendacissimum atque turpissimum a civitatibus non
removit. O religiosas aures populares, atque in his
etiam Romanas! Quod de diis immortalibus philosophi
disputant, ferre non possunt: quod vero poetae
canunt, et histriones agunt, quia contra dignitatem
ac naturam immortalium ficta sunt, quia non modo in
hominem, sed etiam in contemptissimum hominem
cadere possunt, non solum ferunt, sed etiam libenter
audiunt. Neque id tantum, sed diis quoque ipsis haec
placere, et per haec eos placandos esse decernunt.</p>
          </div3>
<div3>
            <head>3.</head>
            <p>
 Dixerit aliquis, Haec duo genera, mythicon et
physicon, id est fabulosum atque naturale, discernamus
ab hoc civili, de quo nunc agitur; unde illa et
ipse discrevit: jamque ipsum civile videamus qualiter
explicet. Video quidem, cur debeat discerni fabulosum:
quia falsum, quia turpe, quia indignum est. Naturale
autem a civili velle discernere, quid est aliud,
quam etiam ipsum civile fateri esse mendosum? Si
enim illud naturale est, quid habet reprehensionis, ut
excludatur? si autem hoc quod civile dicitur, naturale
non est, quid habet meriti, ut admittatur? Haec nempe
illa causa est, quare prius scripserit de rebus humanis,
posterius de divinis; quoniam in divinis rebus
non naturam, sed hominum instituta secutus est.
<pb n="0182"/>
Intueamur sane et civilem theologiam. <hi>Tertiam genus
est,</hi> inquit, <hi>quod in urbibus cives, maxime sacerdotes,
nosse atque administrare debent. In quo est, quos deos
publice colere, [quae] sacra ac sacrificia facere quemque
par sit</hi>. Adhuc quod sequitur attendamus. <hi>Prima,</hi> 
inquit, <hi>theologia maxime accommodata est ad theatrum,
secunda ad mundum, tertia ad urbem.</hi>  Quis non videat,
cui palmam dederit? Utique secundae, quam supra
dixit esse philosophorum. Hanc enim pertinere testatur
ad mundum, quo isti nihil esse excellentius opinantur
in rebus. Duas vero illas theologias, primam
et tertiam, theatri scilicet atque urbis, distinxit, an
junxit? Videmus enim non continuo quod est urbis,
pertinere posse et ad mundum; quamvis urbes esse
videamus in mundo: fieri enim potest ut in urbe, secundum
falsas opiniones, ea colantur et ea credantur,
quorum in mundo vel extra mundum natura sit nusquam:
theatrum vero ubi est, nisi in urbe? quis theatrum
instituit, nisi civitas? propter quid instituit, nisi
propter ludos scenicos? ubi sunt ludi scenici, nisi in
rebus divinis, de quibus hi libri tanta solertia conscribuntur?
</p>
          </div3>
        </div2>

<div2>
          <head>CAPUT VI.-- <hi>De theologia mythica, id est fabulosa, et de civili, contra Varronem.</hi> </head>
<div3>
            <head>1.</head>
            <p>
 O Marce Varro, cum sis homo omnium acutissimus
et sine ulla dubitatione doctissimus, sed tamen
homo, non Deus, nec Spiritu Dei ad videnda et annuntianda
divina in veritatem libertatemque subvectus,
cernis quidem quam sint res divinae ab humanis
nugis atque mendaciis dirimendae: sed vitiosissimas
populorum opiniones et consuetudines in superstitionibus
publicis vereris offendere, quas a deorum natura
abhorrere, vel talium, quales in hujus mundi
elementis humani animi suspicatur infirmitas, et sentis
ipse, cum eas usquequaque consideras, et omnis
vestra litteratura circumsonat. Quid hic agit humanum
quamvis excellentissimum ingenium? quid tibi
humana licet multiplex ingensque doctrina in his angustiis
suffragatur? Naturales deos colere cupis, civiles
cogeris: invenisti alios fabulosos, in quos liberius
quod sentis evomas, unde et istos civiles velis nolisve
perfundas. Dicis quippe fabulosos accommodatos
esse ad theatrum, naturales ad mundum, civiles ad
urbem: cum mundus opus sit divinum, urbes vero et
theatra opera sint hominum; nec alii dii rideantur in
theatris, quam qui adorantur in templis; nec aliis
ludos exhibeatis, quam quibus victimas immolatis.
Quanto liberius subtiliusque ista divideres, dicens
alios esse deos naturales, alios ab hominibus institutos;
<pb n="0183"/>
sed de institutis aliud habere litteras poetarum,
aliud sacerdotum; utrasque tamen ita esse inter se
amicas consortio falsitatis, ut gratae sint utraeque
daemonibus, quibus inimica est doctrina veritatis?</p>
          </div3>
<div3>
            <head>2.</head>
            <p>
 Sequestrata igitur paululum theologia, quam naturalem
vocant, de qua postea disserendum est, placetne
tandem vitam aeternam peti aut sperari a diis
poeticis, theatricis, ludicris, scenicis? Absit: imo
avertat Deus verus tam immanem sacrilegamque dementiam.
Quid, ab eis diis, quibus haec placent, et quos
haec placant, cum eorum illic crimina frequententur,
vita aeterna poscenda est? Nemo, ut arbitror, usque ad
tantum praecipitium furiosissimae impietatis insanit. Nec
fabulosa igitur, nec civili theologia sempiternam quisquam
adipiscitur vitam. Illa enim de diis turpia fingendo
seminat, haec favendo metit: illa mendacia spargit, haec
colligit: illa res divinas falsis criminibus insectatur,
haec eorum criminum ludos in divinis rebus amplectitur:
illa de diis nefanda figmenta hominum carminibus
personat, haec ea deorum ipsorum festivitatibus
consecrat: facinora et flagitia numinum illa cantat,
haec amat: illa prodit, aut fingit; haec autem aut attestatur
veris, aut oblectatur et falsis. Ambae turpes,
ambaeque damnabiles: sed illa, quae theatrica est, publicam
turpitudinem profitetur; ista, quae urbana est,
illius turpitudine ornatur. Hinccine vita aeterna sperabitur,
unde ista brevis temporalisque polluitur? an
vero vitam polluit consortium nefariorum hominum,
si se inserant affectionibus et assensionibus nostris,
et vitam non polluit societas daemonum, qui coluntur
criminibus suis? Si veris, quam mali? si falsis, quam
male?</p>
          </div3>
<div3>
            <head>3.</head>
            <p>
 Haec cum dicimus, videri fortasse cuipiam nimis
harum rerum ignaro potest ea sola de diis talibus majestati
indigna divinae, et ridicula, detestabilia celebrari,
quae poeticis cantantur carminibus, et ludis
scenicis actitantur; sacra vero illa, quae non histriones,
sed sacerdotes agunt, ab omni esse dedecore purgata
et aliena. Hoc si ita esset, nunquam theatricas
turpitudines in eorum honorem quisquam celebrandas
esse censeret, nunquam eas ipsi dii praeciperent
sibimet exhiberi. Sed ideo nihil pudet ad obsequium
deorum talia gerere in theatris, quia similia geruntur
in templis. Denique cum memoratus auctor civilem
theologiam a fabulosa et naturali, tertiam quamdam
sui generis, distinguere conaretur, eam magis ex utraque
temperatam, quam ab utraque separatam intelligi
voluit. Ait enim, ea quae scribunt poetae, minus esse
quam ut populi sequi debeant; quae autem philosophi,
plus quam ut ea vulgum scrutari expediat. <hi>Quae sic
abhorrent,</hi> inquit, <hi>ut tamen ex utroque genere ad civiles
rationes assumpta sint non pauca. Quare quae sunt
communia cum poetis</hi>, <hi>una cum civilibus scribemus: e
quibus major societas debet esse nobis cum philosophis,
quam cum poetis.</hi>  Non ergo nulla cum poetis. Et tamen
alio loco dicit de generationibus deorum magis ad poetas
quam ad physicos fuisse populos inclinatos. Hic
<pb n="0184"/>
enim dixit quid fieri debeat; ibi, quid fiat. Physicos
dixit utilitatis causa scripsisse; poetas, delectationis.
Ac per hoc ea quae a poetis conscripta populi sequi
non debent, crimina sunt deorum: quae tamen delectant
et populos et deos. Delectationis enim causa, sicut
dicit, scribunt poetae, non utilitatis: ea tamen scribunt,
quae dii expetant, populi exhibeant.
</p>
          </div3>
        </div2>

<div2>
          <head>CAPUT VII.-- <hi>De fabulosae et civilis theologiae similitudine atque concordia.</hi> </head>
<div3>
            <head>1.</head>
            <p>
 Revocatur igitur ad theologiam civilem theologia
fabulosa, theatrica, scenica, indignitatis et turpitudinis
plena: et haec tota, quae merito culpanda et respuenda
judicatur, pars hujus est, quae colenda et observanda
censetur; non sane pars incongrua, sicut ostendere
institui, et quae ab universo corpore aliena importune
illi connexa atque suspensa sit, sed omnino consona,
et tanquam ejusdem corporis membrum convenientissime
copulata. Quid enim aliud ostendunt illa simulacra,
formae, aetates, sexus, habitus deorum? numquid
barbatum Jovem, imberbem Mercurium poetae
habent, pontifices non habent? numquid Priapo mimi,
non etiam sacerdotes enormia pudenda fecerunt? an
aliter stat adorandus in locis sacris, quam procedit
ridendus in theatris? num Saturnus senex, Apollo
ephebus, ita personae sunt histrionum, ut non sint
statuae delubrorum? cur Forculus, qui Foribus praeest,
et Limentinus, qui limini, dii sunt masculi, atque inter
hos Cardea femina est, quae cardinem servat? Nonne
ista in rerum divinarum libris reperiuntur, quae graves
poetae suis carminibus indigna duxerunt? numquid
Diana theatrica portat arma, et urbana simpliciter
virgo est? numquid scenicus Apollo citharista est, et
ab hac arte Delphicus vacat? Sed haec honestiora sunt
in comparatione turpiorum. Quid de ipso Jove senserunt,
qui ejus nutricem in Capitolio posuerunt? Nonne
attestati sunt Euhemero, qui omnes tales deos non
fabulosa garrulitate, sed historica diligentia homines
fuisse mortalesque conscripsit? Epulones etiam deos,
parasitos Jovis, ad ejus mensam qui constituerunt,
quid aliud quam mimica sacra esse voluerunt? Nam
parasitos Jovis ad ejus convivium adhibitos si mimus
dixisset, risum utique quaesisse videretur. Varro dixit;
non cum irrideret deos, sed cum commendaret, hoc
dixit: divinarum, non humanarum rerum libri, hoc
eum scripsisse testantur; nec ubi ludos scenicos exponebat,
sed ubi Capitolina jura pandebat. Denique a
talibus vincitur, et fatetur, sicut forma humana deos
fecerunt, ita eos delectari humanis voluptatibus credidisse.</p>
          </div3>
<div3>
            <head>2.</head>
            <p>
 Non enim et maligni spiritus suo negotio defuerunt,
ut has noxias opiniones humanarum mentium
ludificatione firmarent. Unde etiam illud est, quod
Herculis aedituus otiosus atque feriatus lusit tesseris
secum, utraque manu alternante, in una constituens
Herculem, in altera se ipsum; sub ea conditione, ut,
si ipse vicisset, de stipe templi sibi coenam pararet,
amicamque conduceret; si autem victoria Herculis
fieret, hoc idem de pecunia sua voluptati Herculis
exhiberet: deinde cum a se ipso tanquam ab Hercule
<pb n="0185"/>
victus esset, debitam coenam et nobilissimam meretricem
Larentinam deo Herculi dedit. At illa cum
dormivisset in templo, vidit in somnis Herculem sibi
esse commixtum, sibique dixisse, quod inde discedens
cui primum juveni obvia fieret, apud illum esset
inventura mercedem, quam sibi credere deberet ab
Hercule persolutam. Ac sic abeunti cum primus juvenis
ditissimus Tarutius occurrisset, eamque dilectam
secum diutius habuisset, illa haerede relicta defunctus
est. Quae amplissimam adepta pecuniam, ne divinae
mercedi videretur ingrata, quod acceptissimum putavit
esse numinibus, populum Romanum etiam ipsa scripsit
haeredem; atque illa non comparente, inventum
est testamentum: quibus meritis eam ferunt etiam
honores meruisse divinos.</p>
          </div3>
<div3>
            <head>3.</head>
            <p>
 Haec si poetae fingerent, si mimi agerent, ad fabulosam
theologiam dicerentur procul dubio pertinere,
et a civilis theologiae dignitate separanda judicarentur.
Cum vero haec dedecora, non poetarum, sed populorum;
non mimorum, sed sacrorum; non theatrorum,
sed templorum; id est non fabulosae, sed civilis theologiae,
a tanto auctore produntur; non frustra histriones
ludicris artibus fingunt deorum, quae tanta est,
turpitudinem, sed plane frustra sacerdotes velut sacris
ritibus conantur fingere deorum, quae nulla est, honestatem.
Sacra sunt Junonis, et haec in ejus dilecta
insula Samo celebrantur, ubi nuptum data est Jovi.
Sacra sunt Cereris, ubi a Plutone rapta Proserpina
quaeritur. Sacra sunt Veneris, ubi amatus ejus Adonis
aprino dente exstinctus juvenis formosissimus
plangitur. Sacra sunt Matris deûm, ubi Atys pulcher
adolescens ab ea dilectus et muliebri zelo abscisus,
etiam hominum abscisorum, quos Gallos vocant, infelicitate
deploratur. Haec cum deformiora sint omni
scenica foeditate, quid est quod fabulosa de diis figmenta
poetarum ad theatrum videlicet pertinentia
velut secernere nituntur a civili theologia, quam pertinere
ad urbem volunt, quasi ab honestis et dignis
indigna et turpia? Itaque potius est unde gratiae debeantur
histrionibus, qui oculis hominum pepercerunt,
nec omnia spectaculis nudaverunt, quae sacrarum
aedium parietibus occuluntur. Quid de sacris eorum
boni sentiendum est, quae tenebris operiuntur, cum
tam sint detestabilia, quae proferuntur in lucem? Et
certe quid in occulto agant per abscisos et molles,
ipsi viderint: eosdem tamen homines infeliciter ac
turpiter enervatos atque corruptos minime occultare
potuerunt. Persuadeant cui possunt, se aliquid sanctum
per tales agere homines; quos inter sua sancta
numerari atque versari negare non possunt. Nescimus
quid agant, sed scimus per quales agant. Novimus
enim quae agantur in scena, quo nunquam, vel
in choro meretricum, abscisus aut mollis intravit: et
<pb n="0186"/>
tamen etiam ipsa turpes et infames agunt; neque enim
ab honestis agi debuerunt. Quae sunt ergo illa sacra,
quibus agendis tales elegit sanctitas, quales nec thymelica
in se admittit obscenitas?
</p>
          </div3>
        </div2>

<div2>
          <head>CAPUT VIII.-- <hi>De interpretationibus naturalium rationum, quas doctores pagani pro diis suis conantur ostendere.</hi> </head>
<div3>
            <head>1.</head>
            <p>
 At enim habent ista physiologicas quasdam, sicut
aiunt, id est naturalium rationum, interpretationes.
Quasi vero nos in hac disputatione physiologiam quaeramus,
et non theologiam; id est rationem, non naturae,
sed Dei. Quamvis enim qui verus Deus est, non
opinione, sed natura sit Deus: non tamen omnis natura
deus est; quia et hominis, et pecoris, et arboris,
et lapidis utique natura est, quorum nihil est Deus.
Si autem interpretationis hujus, quando agitur de sacris
Matris deûm, caput est certe quod mater deûm
terra est, quid ultra quaerimus, quid caetera perscrutamur?
Quid evidentius suffragatur eis, qui dicunt, omnes
istos deos homines fuisse? Sicut enim sunt terrigenae,
sic eis mater est terra. In vera autem theologia
opus Dei est terra, non mater. Verumtamen
quoquo modo sacra ejus interpretentur, et referant ad
rerum naturam; viros muliebria pati, non est secundum
naturam, sed contra naturam. Hic morbus, hoc
crimen, hoc dedecus habet inter illa sacra professionem,
quod in vitiosis hominum moribus vix habet inter
tormenta confessionem. Deinde si ista sacra, quae
scenicis turpitudinibus convincuntur esse foediora,
hinc excusantur atque purgantur, quod habent interpretationes
suas, quibus ostendantur rerum significare
naturam; cur non etiam poetica similiter excusentur
atque purgentur? Multi enim et ipsa ad
eumdem modum interpretati sunt: usque adeo ut
quod ab eis immanissimum et infandissimum dicitur,
Saturnum suos filios devorasse, ita nonnulli interpretentur,
quod longinquitas temporis, quae Saturni nomine
significatur, quidquid gignit ipsa consumat: vel,
sicut idem opinatur Varro, quod pertineat Saturnus
ad semina, quae in terram, de qua oriuntur, iterum
recidunt. Itemque alii alio modo, et similiter caetera.</p>
          </div3>
<div3>
            <head>2.</head>
            <p>
 Et tamen theologia fabulosa dicitur, et cum omnibus
hujuscemodi interpretationibus suis reprehenditur,
abjicitur, improbatur; nec solum a naturali, quae
philosophorum est, verum etiam ab ista civili, de
qua agimus, quae ad urbes populosque pertinere asseritur,
eo quod de diis indigna confinxerit, merito
repudianda discernitur: eo nimirum consilio, ut quoniam
acutissimi homines atque doctissimi, a quibus
ista conscripta sunt, ambas improbandas intelligebant,
et illam scilicet fabulosam et istam civilem,
illam vero audebant improbare, hanc non audebant;
illam culpandam proposuerunt, hanc ejus similem
comparandam exposuerunt; non ut haec prae illa tenenda
eligeretur, sed ut cum illa respuenda intelligeretur;
atque ita sine periculo eorum qui civilem theologiam
<pb n="0187"/>
reprehendere metuebant, utraque contempta,
ea quam naturalem vocant, apud meliores animos
inveniret locum. Nam et civilis et fabulosa ambae fabulosae
sunt ambaeque civiles: ambas inveniet fabulosas
qui vanitates et obscenitates ambarum prudenter
inspexerit; ambas civiles qui scenicos ludos
pertinentes ad fabulosam in deorum civilium festivitatibus
et in urbium divinis rebus adverterit. Quomodo
igitur vitae aeternae dandae potestas cuiquam
deorum istorum tribuitur, quos sua simulacra et sacra
convincunt, diis fabulosis apertissime reprobatis
esse simillimos formis, aetatibus, sexu, habitu, conjugiis,
generationibus, ritibus, in quibus omnibus aut
homines fuisse intelliguntur, et pro uniuscujusque
vita vel morte sacra eis et solemnia constituta, hunc
errorem insinuantibus firmantibusque daemonibus,
aut certe ex qualibet occasione immundissimi spiritus
fallendis humanis mentibus irrepsisse?
</p>
          </div3>
        </div2>

<div2>
          <head>CAPUT IX.-- <hi>De officiis singulorum deorum.</hi> </head>
<div3>
            <head>1.</head>
            <p>
 Quid ipsa numinum officia tam viliter minutatimque
concisa, propter quod eis dicunt pro uniuscujusque
proprio munere supplicari oportere, unde non
quidem omnia, sed multa jam diximus, nonne scurrilitati
mimicae, quam divinae consonant dignitati?
Si duas quisquam nutrices adhiberet infanti, quarum
una nihil nisi escam, altera nihil nisi potum daret,
sicut isti ad hoc duas adhibuerunt deas, Educam et
Potinam; nempe desipere, et aliquid mimo simile
in sua domo agere videretur. Liberum a liberamento
appellatum volunt, quod mares in coeundo per ejus
beneficium emissis seminibus liberentur: hoc idem in
feminis agere Liberam, quam etiam Venerem putant,
quod et ipsas perhibeant semina emittere; et ob
hoc Libero eamdem virilem corporis partem in templo
poni, femineam Liberae. Ad haec addunt mulieres
attributas Libero, et vinum propter libidinem concitandam.
Sic Bacchanalia summa celebrabantur insania.
Ubi Varro ipse confitetur a Bacchantibus talia
fieri non potuisse, nisi mente commota. Haec tamen
postea displicuerunt senatui saniori, et ea jussit auferri.
Saltem hic tandem forsitan senserunt quid immundi
spiritus, dum pro diis habentur, in hominum
possint mentibus. Haec certe non fierent in theatris.
Ludunt quippe ibi, non furunt: quamvis deos
habere, qui etiam ludis talibus delectentur, simile sit
furoris.</p>
          </div3>
<div3>
            <head>2.</head>
            <p>
 Quale autem illud est, quod cum religiosum a
superstitioso ea distinctione discernat, ut a superstitioso
dicat timeri deos, a religioso autem tantum vereri
ut parentes, non ut hostes timeri; atque omnes
ita bonos dicat, ut facilius sit eos nocentibus parcere,
quam laedere quemquam innocentem: tamen mulieri
fetae post partum tres deos custodes commemorat
adhiberi, ne Silvanus deus per noctem ingrediatur et
vexet; eorumque custodum significandorum causa
<pb n="0188"/>
tres homines noctu circumire limina domus, et
primo limen securi ferire, postea pilo, tertio deverrere
scopis, ut his datis culturae signis, deus Silvanus
prohibeatur intrare; quod neque arbores caeduntur
ac putantur sine ferro, neque far conficitur sine pilo,
neque fruges coacervantur sine scopis; ab his autem
tribus rebus tres nuncupatos deos, Intercidonam a
securis intercisione, Pilumnum a pilo, Deverram a
scopis, quibus diis custodibus contra vim dei Silvani
feta conservaretur? Ita contra dei nocentis saevitiam
non valeret custodia bonorum, nisi plures essent adversus
unum, eique aspero, horrendo, inculto, utpote
silvestri, signis culturae tanquam contrariis repugnarent.
Itane ista est innocentia deorum, ista concordia?
haeccine sunt numina salubria urbium, magis
ridenda quam ludibria theatrorum?</p>
          </div3>
<div3>
            <head>3.</head>
            <p>
 Cum mas et femina conjunguntur, adhibetur
deus Jugatinus: sit hoc ferendum. Sed domum est
ducenda quae nubit, adhibetur et deus Domiducus;
ut in domo sit, adhibetur deus Domitius; ut maneat
cum viro, additur dea Manturna. Quid ultra quaeritur?
Parcatur humanae verecundiae: peragat caetera
concupiscentia carnis et sanguinis, procurato secreto
pudoris. Quid impletur cubiculum turba numinum,
quando et paranymphi inde discedunt? Et ad hoc
impletur, non ut eorum praesentia cogitata major sit
cura pudicitiae, sed ut feminae, sexu infirmae, novitate
pavidae, illis cooperantibus sine ulla difficultate virginitas
auferatur: adest enim dea Virginiensis, et
deus pater Subigus, et dea mater Prema, et dea Pertunda,
et Venus, et Priapus. Quid est hoc? Si
omnino laborantem in illo opere virum ab diis adjuvari
oportebat, non sufficeret aliquis unus, aut aliqua
una? Numquid Venus sola parum esset, quae ob hoc
etiam dicitur nuncupata, quod sine ejus vi femina
virgo esse non desinat? Si ulla est frons in hominibus,
quae non est in numinibus, nonne cum credunt
conjugati tot deos utriusque sexus esse praesentes,
et huic operi instantes, ita pudore afficiuntur, ut et
ille minus moveatur, et illa plus reluctetur? Et certe
si adest Virginiensis dea, ut virgini zona solvatur; si
adest deus Subigus, ut viro subigatur; si adest dea
Prema, ut subacta, ne se commoveat, comprimatur;
dea Pertunda ibi quid facit? Erubescat, eat foras:
agat aliquid et maritus. Valde inhonestum est, ut
quod vocatur illa, impleat quisquam nisi ille. Sed
forte ideo toleratur, quia dea dicitur esse, non deus.
Nam si masculus crederetur, et Pertundus vocaretur,
magis contra eum pro uxoris pudicitia posceret
maritus auxilium, quam feta contra Silvanum. Sed
quid hoc dicam, cum ibi sit et Priapus nimius masculus,
super cujus immanissimum et turpissimum
fascinum sedere nova nupta jubebatur, more honestissimo
<pb n="0189"/>
et religiosissimo matronarum?</p>
          </div3>
<div3>
            <head>4.</head>
            <p>
 Eant adhuc, et civilem theologiam a theologia
fabulosa, urbes a theatris, templa a scenis, sacra
pontificum a carminibus poetarum, velut res honestas
a turpibus, veraces a fallacibus, graves a levibus,
serias a ludicris, appetendas a respuendis, qua possunt
quasi conentur subtilitate discernere. Intelligimus
quid agant: illam theatricam et fabulosam theologiam
ab ista civili pendere noverunt, et ei de carminibus
poetarum tanquam de speculo resultare; et ideo ista
exposita, quam damnare non audent, illam ejus imaginem
liberius arguunt et reprehendunt, ut qui agnoscunt
quid velint, et hanc ipsam faciem, cujus illa
imago est, detestentur; quam tamen dii ipsi tanquam
in eodem speculo se intuentes ita diligunt, ut qui
qualesque sint in utraque melius videantur. Unde
etiam cultores suos terribilibus imperiis compulerunt,
ut immunditiam theologiae fabulosae sibi dicarent, in
suis solemnitatibus ponerent, in rebus divinis haberent;
atque ita et se ipsos immundissimos spiritus
manifestius esse docuerunt, et hujus urbanae theologiae
velut electae et probatae illam theatricam, abjectam
atque reprobatam, membrum partemque fecerunt;
ut cum sit universa turpis et fallax, atque in se
contineat commentitios deos, una pars ejus sit in
litteris sacerdotum, altera in carminibus poetarum.
Utrum habeat et alias partes, alia quaestio est: nunc
propter divisionem Varronis, et urbanam et theatricam
theologiam ad unam civilem pertinere, satis, ut
opinor, ostendi. Unde, quia sunt ambae similis turpitudinis,
absurditatis, indignitatis, falsitatis, absit a viris
religiosis ut sive ab hac, sive ab illa vita speretur
aeterna.</p>
          </div3>
<div3>
            <head>5.</head>
            <p>
 Denique et ipse Varro commemorare et enumerare
deos coepit a conceptione hominis, quorum
numerum exorsus est a Jano; eamque seriem perduxit
usque ad decrepiti hominis mortem, et deos
ad ipsum hominem pertinentes clausit ad Naeniam
deam, quae in funeribus senum cantatur: deinde coepit
deos alios ostendere, qui pertinerent, non ad ipsum
hominem, sed ad ea quae sunt hominis, sicuti est
victus, vestitus, et quaecumque alia huic vitae sunt
necessaria; ostendens in omnibus quod sit cujusque
munus; et propter quid cuique debeat supplicari:
in qua universa diligentia nullos demonstravit
vel nominavit deos, a quibus vita aeterna poscenda
sit, propter quam unam proprie nos christiani sumus.
Quis ergo usque adeo tardus sit, ut non intelligat
istum hominem civilem theologiam tam diligenter
exponendo et aperiendo, eamque illi fabulosae, indignae
atque probrosae similem demonstrando, atque
ipsam fabulosam partem esse hujus satis evidenter
docendo, nonnisi illi naturali, quam dicit ad philosophos
<pb n="0190"/>
pertinere, in animis hominum moliri locum, ea
subtilitate, ut fabulosam reprehendat, civilem vero
reprehendere quidem non audeat, sed prodendo reprehensibilem
ostendat, atque ita utraque judicio
recte intelligentium reprobata, sola naturalis remaneat
eligenda? De qua suo loco in adjutorio Dei veri
diligentius disserendum est.
</p>
          </div3>
        </div2>

<div2>
          <head>CAPUT X.-- <hi>De libertate Senecae, qui vehementius civilem theologiam reprehendit, quam Varro fabulosam.</hi> </head>
<div3>
            <head>1.</head>
            <p>
 Libertas sane, quae huic defuit, ne istam urbanam
theologiam, theatricae simillimam, aperte sicut
illam reprehendere auderet, Annaeo Senecae, quem
nonnullis indiciis invenimus Apostolorum nostrorum
claruisse temporibus, non quidem ex toto, verum ex
aliqua parte non defuit. Adfuit enim scribenti,
viventi defuit. Nam in eo libro quem contra superstitiones
condidit, multo copiosius atque vehementius
reprehendit ipse civilem istam et urbanam theologiam,
quam Varro theatricam atque fabulosam. Cum
enim de simulacris ageret, Sacros, inquit, <hi>immortales,
inviolabiles in materia vilissima atque immobili
dedicant, habitus illis hominum ferarumque et piscium,
quidam vero mixto sexu diversis corporibus induunt</hi>: <hi>numina vocant, quae si spiritu accepto subito occurrerent,
monstra haberentur.</hi>  
 Deinde aliquanto post, cum theologiam
naturalem praedicans, quorumdam philosophorum
sententias digessisset, opposuit sibi quaestionem,
et ait: <hi>Hoc loco dicit aliquis, Credam ego coelum et
terram deos esse, et supra lunam alios, infra alios? Ego
feram aut Platonem, aut Peripateticum Stratonem</hi>, <hi>quorum alter fecit deum sine corpore, alter sine animo?</hi>  
Et ad hoc respondens, <hi>Quid ergo tandem,</hi> inquit, <hi>veriora tibi videntur T. Tatii, aut Romuli, aut Tulli
Hostilii somnia? Cloacinam Tatius dedicavit deam,
Picum Tiberinumque Romulus, Hostilius Pavorem atque
Pallorem teterrimos hominum affectus, quorum alter
mentis terrilae molus est, alter corporis, nec morbus quidem,
sed color.</hi> 
 Haec numina potius credes, et coelo
recipies? De ipsis vero ritibus crudeliter turpibus
quam libere scripsit? <hi>Ille,</hi> inquit, <hi>viriles sibi partes
amputat, ille lacertos secat</hi>. <hi>Ubi iratos deos timent,
qui sic propitios merentur?</hi> Dii autem nullo debent coli
genere, si et hoc volunt. <hi>Tantus est perturbatae mentis
et sedibus suis pulsae furor; ut sic dii placentur, quemadmodum
ne homines quidem saeviunt teterrimi et in
fabulas traditae</hi> crudelitatis. Tyranni laceraverunt aliquorum
membra, neminem sua lacerare jusserunt. In
regiae libidinis voluptatem castrati sunt quidam: sed
nemo sibi, ne vir esset, jubente domino, manus intulit.
Se ipsi in templis contrucidant, vulneribus suis ac sanguine
supplicant. Si cui intueri vacet, quae faciunt,
<pb n="0191"/>
quaeque patiuntur, inveniet tam indecora honestis, tam
indigna liberis, tam dissimilia sanis, ut nemo fuerit
dubitaturus furere eos, si cum paucioribus furerent:
nunc sanitatis patrocinium insanientium turba est. </p>
          </div3>
<div3>
            <head>2.</head>
            <p>
 Jam illa quae in ipso Capitolio fieri solere commemorat,
et intrepide omnino coarguit, quis credat
nisi ab irridentibus aut furentibus fieri? Nam cum in
sacris Aegyptiis Osirim lugeri perditum, mox autem
inventum magno esse gaudio derisisset, cum perditio
ejus inventioque fingatur, dolor tamen ille atque laetitia
ab eis, qui nihil perdiderunt nihilque invenerunt,
veraciter exprimatur,  « Huic tamen, »  inquit  « furori
certum tempus est. Tolerabile est, semel in anno
insanire. In Capitolium perveni, pudebit publicatae
dementiae, quod sibi vanus furor attribuit officii.
Alius nomina deo subjicit, alius horas Jovi
nuntiat; alius lictor est, alius unctor, qui vano
motu brachiorum imitatur ungentem. Sunt quae Junoni
ac Minervae capillos disponant, longe a templo,
non tantum a simulacro stantes, digitos movent
ornantium modo. Sunt quae speculum teneant:
sunt quae ad vadimonia sua deos advocent: sunt
qui libellos offerant, et illos causam suam doceant.
Doctus archimimus, senex jam decrepitus, quotidie
in Capitolio mimum agebat, quasi dii libenter spectarent,
quem illi homines desierant. Omne illic
artificum genus operatum diis immortalibus desidet. » 
Et paulo post:  « Hi tamen, »  inquit,  « etiamsi
supervacuum usum, non turpem nec infamem
deo promittunt. Sedent quaedam in Capitolio, quae
se a Jove amari putant: ne Junonis quidem, si credere
poetis velis, iracundissimae, respectu terrentur. » </p>
          </div3>
<div3>
            <head>3.</head>
            <p>
 Hanc libertatem Varro non habuit: tantummodo
poeticam theologiam reprehendere ausus est; civilem
non ausus est, quam iste concidit. Sed si verum attendamus,
deteriora sunt templa ubi haec aguntur,
quam theatra ubi finguntur. Unde in his sacris civilis
theologiae has partes potius elegit Seneca sapienti, ut
eas in animi religione non habeat, sed in actibus fingat.
Ait enim:  « Quae omnia sapiens servabit tanquam
legibus jussa, non tanquam diis grata. »  Et
paulo post:  « Quid quod et matrimonia, »  inquit,
 « deorum jungimus, et ne pie quidem, fratrum ac
sororum? Bellonam Marti collocamus, Vulcano
Venerem, Neptuno Salaciam. Quosdam tamen caelibes
relinquimus, quasi conditio defecerit; praesertim
cum quaedam viduae sint, ut Populonia, vel
Fulgora, et diva Rumina: quibus non miror petitorem
defuisse. Omnem istam ignobilem deorum
turbam, quam longo aevo longa superstitio congessit,
sic, »  inquit,  « adorabimus, ut meminerimus
<pb n="0192"/>
cultum ejus magis ad morem, quam ad rem pertinere. » 
Nec leges ergo illae, nec mos in civili theologia
id instituerunt, quod diis gratum esset, vel ad
rem pertineret. Sed iste, quem philosophia quasi liberum
fecerat, tamen quia illustris populi Romani
senator erat, colebat quod reprehendebat, agebat
quod arguebat, quod culpabat adorabat: quia videlicet
magnum aliquid cum philosophia docuerat, ne
superstitiosus esset in mundo, sed propter leges civium
moresque hominum, non quidem ageret fingentem
scenicum in theatro, sed imitaretur in templo:
eo damnabilius, quo illa, quae mendaciter agebat,
sic ageret, ut eum populus veraciter agere existimaret;
scenicus autem ludendo potius delectaret, quam fallendo
deciperet.
</p>
          </div3>
        </div2>

<div2>
          <head>CAPUT XI.-- <hi>Quid de Judaeis Seneca senserit.</hi> </head>
<p>Hic inter alias civilis theologiae superstitiones reprehendit
etiam sacramenta Judaeorum, et maxime
sabbata; inutiliter eos facere affirmans, quod per
illos singulos septem interpositos dies, septimam fere
partem aetatis suae perdant vacando, et multa in tempore
urgentia non agendo laedantur. Christianos tamen
jam tunc Judaeis inimicissimos, in neutram
partem commemorare ausus est, ne vel laudaret contra
suae patriae veterem consuetudinem, vel reprehenderet
contra propriam forsitan voluntatem. De
illis sane Judaeis cum loqueretur, ait:  « Cum interim
usque eo sceleratissimae gentis consuetudo convaluit,
ut per omnes jam terras recepta sit: victi
victoribus leges dederunt. »  Mirabatur haec dicens,
et quid divinitus ageretur ignorans, subjecit plane
sententiam, qua significaret quid de illorum sacramentorum
ratione sentiret. Ait enim:  « Illi tamen
causas ritus sui noverunt; major pars populi facit,
quod cur faciat ignorat. »  Sed de sacramentis Judaeorum,
vel cur, vel quatenus instituta sint auctoritate
divina, ac postmodum a populo Dei, cui vitae aeternae
mysterium revelatum est, tempore quo oportuit eadem
auctoritate sublata sint, et alias diximus, maxime
cum adversus Manichaeos ageremus, et in
hoc opere loco opportuniore dicendum est.</p>
</div2>

<div2>
          <head>CAPUT XII.-- <hi>Quod Gentilium deorum vanitate detecta, nequeat dubitari aeternam eos vitam nemini posse praestare, qui nec ipsam adjuvent temporalem.</hi> </head>
<p>Nunc propter tres theologias, quas Graeci dicunt
mythicen, physicen, politicen, latine autem dici
possunt, fabulosa, naturalis, civilis; quod neque
de fabulosa, quam et ipsi multorum falsorumque deorum
cultores liberrime reprehenderunt, neque de
civili, cujus illa pars esse convincitur, ejusque et
ista simillima vel etiam deterior invenitur, speranda
est aeterna vita; si cui satis non sunt quae in hoc volumine
dicta sunt, adjungat etiam illa quae in superioribus
libris, et maxime quarto de felicitatis datore
Deo plurima disputata sunt. Nam cui nisi uni felicitati
<pb n="0193"/>
propter aeternam vitam consecrandi homines essent,
si dea felicitas esset? Quia vero non dea, sed
munus est Dei; cui Deo nisi datori felicitatis consecrandi
sumus, qui aeternam vitam, ubi vera est et
plena felicitas, pia charitate diligimus? Non autem
datorem esse felicitatis quemquam istorum deorum,
qui tanta turpitudine coluntur, et nisi ita colantur,
multo turpius irascuntur, atque ob hoc se spiritus
immundissimos confitentur, puto ex his quae dicta
sunt, neminem dubitare oportere. Porro qui non dat
felicitatem, vitam quomodo possit dare aeternam? eam
quippe vitam aeternam dicimus, ubi est sine fine felicitas.
Nam si anima in poenis vivit aeternis, quibus
et ipsi spiritus cruciabuntur immundi, mors est
illa potius aeterna, quam vita. Nulla quippe major et
pejor est mors, quam ubi non moritur mors. Sed
<pb n="0194"/>
quod animae natura, per id quod immortalis creata
est, sine qualicumque vita esse non potest, summa
mors ejus est alienatio a vita Dei in aeternitate supplicii.
Vitam igitur aeternam, id est sine ullo fine felicem,
solus ille dat, qui dat veram felicitatem. Quam
quoniam illi, quos colit theologia ista civilis, dare
non posse convicti sunt; non solum propter ista temporalia
atque terrena, quod superioribus quinque libris
ostendimus, sed multo magis propter vitam aeternam,
quae post mortem futura est, quod isto uno
etiam illis cooperantibus egimus, colendi non sunt.
Sed quoniam veternosae consuetudinis vis nimis in
alto radices habet, si cui de ista civili theologia respuenda
atque vitanda parum videor disputasse, in
aliud volumen, quod huic, opitulante Deo, conjungendum
est, animum intendat.</p>
</div2>
      </div1>

<div1>
        <head> <hi>LIBER SEPTIMUS.</hi> De diis selectis civilis theologiae, Jano, Jove, Saturno, et caeteris, quod nec eorum cultu perveniatur ad aeternae vitae felicitatem.</head>
<div2>
          <head>PRAEFATIO.</head>
<pb n="0193"/>
<p>Diligentius me pravas et veteres opiniones, veritati
pietatis inimicas, quas tenebrosis animis altius
et tenacius diuturnus humani generis error infixit,
evellere atque exstirpare conantem, et illius gratiae,
qui hoc ut verus Deus potest, pro meo modulo in
ejus adjutorio cooperantem, ingenia celeriora atque
meliora, quibus ad hanc rem superiores libri satis
superque sufficiunt, patienter et aequanimiter ferre
debebunt; et propter alios non putare superfluum,
quod jam sibi sentiunt non necessarium. Multum magna
res agitur, cum vera et vere sancta divinitas,
quamvis ab ea nobis etiam huic, quam nunc gerimus,
fragilitati necessaria subsidia praebeantur, non tamen
 propter mortalis vitae transitorium vaporem,
sed propter vitam beatam, quae nonnisi aeterna est,
quaerenda et colenda praedicatur.</p>
</div2>

<div2>
          <head>CAPUT PRIMUM.-- <hi>An, cum in theologia civili deitatem non esse constiterit, in selectis diis eam inveniri posse credendum sit.</hi> </head>
<p>Hanc divinitatem, vel, ut sic dixerim, deitatem; nam
et hoc verbo uti jam nostros non piget, ut de graeco expressius
transferant id quod illi <foreign xml:lang="greek">θεότητα</foreign> appellant: hanc
ergo divinitatem sive deitatem non esse in ea theologia,
quam civilem vocant, quae a Marco Varrone sedecim
voluminibus explicata est, id est, non perveniri ad aeternae
vitae felicitatem talium deorum cultu, quales a civitatibus
qualiterque colendi instituti sunt, cui nondum
persuasit sextus liber, quem proxime absolvimus, cum
istum forsitan legerit, quid de hac quaestione expedienda
ulterius desideret, non habebit. Fieri enim
potest ut saltem deos selectos atque praecipuos, quos
Varro volumine complexus est ultimo, de quibus
parum diximus, quisquam colendos propter vitam
beatam, quae nonnisi aeterna est, opinetur. Qua in
re non dico quod facetius ait Tertullianus fortasse
<pb n="0194"/>
quam verius: <hi>Si dii seliguntur ut bulbi, utique
caeteri reprobi judicantur</hi>. Non hoc dico: video
enim etiam ex selectis seligi aliquos ad aliquid majus
atque praestantius; sicut in militia, cum tirones
electi fuerint, ex his quoque eliguntur ad opus aliquod
majus armorum. Et cum eliguntur in Ecclesia
qui fiant praepositi, non utique caeteri reprobantur,
cum omnes boni fideles electi merito nuncupentur.
Eliguntur in aedificio lapides angulares, non reprobatis
caeteris, qui structurae partibus aliis deputantur.
Eliguntur uvae ad vescendum, nec reprobantur
aliae, quas relinquimus ad bibendum. Non opus est
multa percurrere, cum res in aperto sit. Quamobrem
non ex hoc, quod dii ex multis quidam selecti
sunt, vel is qui scripsit, vel eorum cultores, vel
dii ipsi vituperandi sunt: sed advertendum potius
quinam isti sint, et ad quam rem selecti videantur.</p>
</div2>

<div2>
          <head>CAPUT II.-- <hi>Qui sint dii selecti, et an ab officiis viliorum deorum habeantur excepti.</hi> </head>
<p>Hos certe deos selectos Varro unius libri contextione
commendat, Janum, Jovem, Saturnum, Genium,
Mercurium, Apollinem, Martem, Vulcanum, Neptunum,
Solem, Orcum, Liberum patrem, Tellurem, Cererem,
Junonem, Lunam, Dianam, Minervam, Venerem,
Vestam: in quibus omnibus ferme viginti, duodecim
mares, octo sunt feminae. Haec numina utrum propter
majores in mundo administrationes selecta dicuntur,
an quod populis magis innotuerunt, majorque
est eis cultus exhibitus? Si propterea, quia opera
majora ad his administrantur in mundo, non eos
invenire debuimus inter illam quasi plebeiam numinum
multitudinem minutis opusculis deputatam. Nam
ipse primum Janus, cum puerperium concipitur,
unde cuncta opera illa sumunt exordium, minutatim
minutis distributa numinibus, aditum aperit recipiendo
semini: ibi est et Saturnus propter ipsum
<pb n="0195"/>
semen: ibi Liber, qui marem effuso semine liberat:
ibi Libera, quam et Venerem volunt, quae hoc
idem beneficium conferat feminae, ut etiam ipsa
emisso semine liberetur. Omnes hi ex illis sunt, qui
selecti appellantur. Sed ibi est et dea Mena, quae
menstruis fluoribus praeest, quamvis Jovis filia,
tamen ignobilis. Et hanc provinciam fluorum menstruorum
in libro selectorum deorum ipsi Junoni
idem auctor assignat, quae in diis selectis etiam regina
est: et hic tanquam Juno Lucina cum eadem
Mena, privigna sua, eidem cruori praesidet. Ibi sunt
et duo, nescio qui obscurissimi, Vitumnus et Sentinus;
quorum alter vitam, alter sensus puerperio largiuntur.
Et nimirum multo plus praestant, cum
sint ignobilissimi, quam tot illi proceres et selecti.
Nam profecto sine vita et sensu, quid est illud totum,
quod muliebri utero geritur, nisi nescio quid
abjectissimum limo ac pulveri comparandum?</p>
</div2>

<div2>
          <head>CAPUT III.-- <hi>Quam nulla sit ratio, quae de selectione quorumdam deorum possit ostendi, cum multis inferioribus excellentior administratio deputetur.</hi> </head>
<div3>
            <head>1.</head>
            <p>
 Quae igitur causa tot selectos deos ad haec opera minima
compulit, ubi a Vitumno et Sentino, quos fama
obscura recondit, in hujus munificentiae partitione superentur?
Confert enim selectus Janus aditum et
quasi januam semini; confert selectus Saturnus semen
ipsum; confert selectus Liber ejusdem seminis
emissionem viris; confert hoc idem Libera, quae
Ceres seu Venus est feminis; confert selecta Juno,
et haec non sola, sed cum Mena, filia Jovis, fluores
menstruos ad ejus, quod conceptum est, incrementum:
et confert Vitumnus obscurus et ignobilis vitam;
confert Sentinus obscurus et ignobilis sensum:
quae duo tanto illis rebus praestantiora sunt, quanto
et ipsa intellectu ac ratione vincuntur. Sicut enim
quae ratiocinantur et intelligunt, profecto potiora
sunt his quae sine intellectu atque ratione, ut pecora,
vivunt et sentiunt: ita et illa quae vita sensuque sunt
praedita, his quae nec vivunt nec sentiunt, merito
praeferuntur. Inter selectos itaque deos Vitumnus vivificator
et Sentinus sensificator magis haberi debuerunt,
quam Janus seminis admissor et Saturnus seminis
dator vel sator, et Liber et Libera seminum commotores
vel emissores; quae semina indignum est
cogitare, nisi ad vitam sensumque pervenerint. Quae
munera selecta non dantur a diis selectis, sed a quibusdam
incognitis et prae istorum dignitate neglectis.
Quod si respondetur, omnium initiorum potestatem
habere Janum, et ideo illi etiam quod aperitur conceptui,
non immerito attribui; et omnium seminum
Saturnum, et ideo seminationem quoque hominis
non posse ab ejus operatione sejungi; omnium seminum
emittendorum Liberum et Liberam, et ideo his
etiam praeesse, quae ad substituendos homines pertinent;
omnium purgandorum et pariendorum Junonem,
et ideo eam non deesse purgationibus feminarum
<pb n="0196"/>
et partubus hominum: quaerant quid respondeant
de Vitumno et Sentino, utrum et ipsos velint
habere omnium quae vivunt et sentiunt potestatem.
Quod si concedunt, attendant quam eos sublimius
locaturi sint. Nam seminibus nasci, in terra et ex
terra est; vivere autem atque sentire etiam deos sidereos
opinantur. Si autem dicunt Vitumno atque
Sentino haec sola attributa, quae in carne vivescunt
et sensibus adminiculantur; cur non deus ille, qui
facit omnia vivere atque sentire, etiam carni vitam
praebet et sensum, universali opere hoc munus etiam
partubus tribuens? Et quid opus est Vitumno atque
Sentino? Quod si ab illo qui vitae et sensibus universaliter
praesidet, his quasi famulis ista carnalia velut
extrema et ima commissa sunt; itane sunt illi selecti
destituti familia, ut non invenirent quibus etiam ipsi
ista committerent, sed cum tota sua nobilitate, qua
visi sunt seligendi, opus facere cum ignobilibus cogerentur?
Juno selecta et regina Jovisque <hi>soror et
conjux,</hi> haec tamen Iterduca est pueris, et opus facit
cum deabus ignobilissimis Abeona et Adeona. Ibi
posuerunt et Mentem deam, quae faciat pueris bonam
mentem, et inter selectos ista non ponitur, quasi
quidquam majus praestari homini possit: ponitur autem
Juno, quia Iterduca est et Domiduca, quasi quidquam
prosit iter carpere et domum duci, si mens non
est bona: cujus muneris deam selectores isti inter
selecta numina minime posuerunt. Quae profecto et
Minervae fuerat praeferenda, cui per ista minuta opera
puerorum memoriam tribuerunt. Quis enim dubitet
multo esse melius habere bonam mentem, quam memoriam
quantumlibet ingentem? Nemo enim malus
est, qui bonam habet mentem: quidam vero pessimi
memoria sunt mirabili, tanto pejores quanto minus
possunt, quod male cogitant, oblivisci. Et tamen
Minerva est inter selectos deos; Mentem autem deam
turba vilis operuit. Quid de Virtute dicam? quid de
Felicitate? de quibus in quarto libro plura jam diximus: 
quas cum deas haberent, nullum eis locum
inter selectos deos dare voluerunt, ubi dederunt
Marti et Orco, uni effectori mortium, alteri receptori.</p>
          </div3>
<div3>
            <head>2.</head>
            <p>
 Cum igitur in his minutis operibus, quae minutatim
diis pluribus distributa sunt, etiam ipsos selectos
videamus tanquam senatum cum plebe pariter
operari; et inveniamus a quibusdam diis, qui nequaquam
seligendi putati sunt, multo majora atque meliora
administrari, quam ab illis qui selecti vocantur:
restat arbitrari, non propter praestantiores in
mundo administrationes, sed quia provenit eis ut
populis magis innotescerent, selectos eos et praecipuos
nuncupatos. Unde dicit etiam ipse Varro, quod
diis quibusdam patribus et deabus matribus, sicut
hominibus, ignobilitas accidisset. Si ergo Felicitas
ideo fortasse inter selectos deos esse non debuit,
quod ad istam nobilitatem non merito, sed fortuitu
pervenerunt; saltem inter illos, vel potius prae illis
Fortuna poneretur, quam dicunt deam non rationabili
<pb n="0197"/>
 dispositione, sed, ut temere acciderit, sua cuique
dona conferre. Haec in diis selectis tenere apicem
debuit, in quibus maxime quid posset ostendit:
quando eos videmus non praecipua virtute, non rationabili
felicitate, sed temeraria, sicut eorum cultores
de illa sentiunt, Fortunae potestate selectos. Nam et
vir disertissimus Sallustius etiam ipsos deos fortassis
attendit, cum diceret:  « Sed profecto Fortuna in
omni re dominatur; ea res cunctas ex libidine
magis quam ex vero celebrat obscuratque. » 
Non enim possunt invenire causam cur celebrata sit
Venus, et obscurata sit Virtus; cum ambarum ab
istis consecrata sint numina, nec comparanda sint
merita. Aut si hoc nobilitari meruit, quod plures appetunt;
plures enim Venerem quam Virtutem;
cur celebrata est dea Minerva, et obscurata est dea
Pecunia? cum in genere humano plures alliciat avaritia
quam peritia; et in eis ipsis qui sunt artificiosi,
raro invenias hominem, qui non habeat artem suam
pecuniaria mercede venalem; plurisque pendatur semper
propter quod aliquid fit, quam id quod propter
aliud fit. Si ergo insipientis judicio multitudinis facta
est deorum ista selectio, cur dea Pecunia Minervae
praelata non est, cum propter pecuniam sint artifices
multi? Si autem paucorum sapientium est ista distinctio,
cur non praelata est Veneri Virtus, cum eam
longe ratio praeferat? Saltem certe, ut dixi, ipsa Fortuna,
quae, sicut putant qui ei plurimum tribuunt, in
omni re dominatur, et res cunctas ex libidine magis
quam ex vero celebrat obscuratque; si tantum et in
deos valuit, ut temerario judicio suo quos vellet celebraret,
obscuraretque quos vellet, praecipuum locum
haberet in selectis, quae in ipsos quoque deos tam
praecipuae est potestatis. An ut illic esse non posset,
nihil aliud etiam ipsa Fortuna, nisi adversam putanda
est habuisse fortunam? Sibi ergo adversata est, quae
alios nobiles faciens nobilitata non est.
</p>
          </div3>
        </div2>

<div2>
          <head>CAPUT IV.-- <hi>Melius actum cum diis inferioribus, qui nullis infamentur opprobriis, quam cum selectis, quorum tantae turpitudines celebrentur.</hi> </head>
<p>Gratularetur autem diis istis selectis quisquam nobilitatis
et claritudinis appetitor, et eos diceret fortunatos,
si non eos magis ad injurias quam ad honores
selectos videret. Nam illam infimam turbam
ipsa ignobilitas texit, ne obrueretur opprobriis. Ridemus
quidem, cum eos videmus figmentis humanarum
opinionum partitis inter se operibus distributos,
tanquam minuscularios vectigalium conductores, vel
tanquam opifices in vico argentario, ubi unum
vasculum ut perfectum exeat, per multos artifices
transit, cum ab uno perfecto perfici posset. Sed aliter
<pb n="0198"/>
non putatum est operantium multitudini consulendum,
nisi ut singulas artis partes cito ac facile discerent
singuli, ne omnes in arte una tarde ac difficile
cogerentur esse perfecti. Verumtamen vix quisquam
reperitur deorum non selectorum, qui aliquo crimine
famam traxit infamem; vix autem selectorum quispiam,
qui non in se notam contumeliae insignis acceperit.
Illi ad istorum humilia opera descenderunt,
isti in illorum sublimia crimina non venerunt. De
Jano quidem non mihi facile quidquam occurrit,
quod ad probrum pertineat: et fortasse talis fuerit,
innocentius vixerit et a facinoribus flagitiisque remotius.
Saturnum fugientem benignus excepit: cum
hospite partitus est regnum, ut etiam civitates singulas
conderent; iste Janiculum, ille Saturniam.
Sed isti in cultu deorum omnis dedecoris appetitores,
cujus vitam minus turpem invenerunt, eum simulacri
monstrosa deformitate turparunt; nunc eum
bifrontem, nunc etiam quadrifrontem, tanquam geminum,
facientes. An forte voluerunt, ut, quoniam
plurimi dii selecti erubescenda perpetrando amiserant
frontem, quanto iste innocentior esset, tanto
frontosior appareret?</p>
</div2>

<div2>
          <head>CAPUT V.-- <hi>De Paganorum secretiore doctrina physicisque rationibus.</hi> </head>
<p>Sed ipsorum potius interpretationes physicas audiamus,
quibus turpitudinem miserrimi erroris, velut
altioris doctrinae specie, colorare conantur. Primum
eas interpretationes sic Varro commendat, ut dicat
antiquos simulacra deorum et insignia ornatusque
finxisse; quae cum oculis animadvertissent hi qui
adissent doctrinae mysteria, possent animam mundi
ac partes ejus, id est deos veros, animo videre:
quorum qui simulacra specie hominis fecerunt, hoc
videri secutos quod mortalium animus qui est in
corpore humano, simillimus est immortalis animi:
tanquam si vasa ponerentur causa notandorum deorum,
et in Liberi aede oenophorum sisteretur, quod
significaret vinum, per id quod continet id quod continetur:
ita per simulacrum quod formam haberet
humanam, significari animam rationalem, quod eo
velut vase natura ista soleat contineri, cujus naturae
deum volunt esse, vel deos. Haec sunt mysteria doctrinae,
quae iste vir doctissimus penetraverat, unde
in lucem ista proferret. Sed, o homo acutissime,
num in istis doctrinae mysteriis illam prudentiam
perdidisti, qua tibi sobrie visum est, quod hi qui
primi populis simulacra constituerunt, et metum
dempserunt civibus suis, et errorem addiderunt, castiusque
deos sine simulacris veteres observasse Romanos?
hi enim tibi fuerunt auctores, ut haec contra
posteriores Romanos dicere auderes. Nam si et illi
antiquissimi simulacra coluissent, fortassis totum
istum sensum de simulacris non constituendis, interim
verum, timoris silentio premeres, et in hujuscemodi
<pb n="0199"/>
perniciosis vanisque figmentis mysteria
ista doctrinae loquacius et elatius praedicares. Anima
tamen tua tam docta et ingeniosa (ubi te multum dolemus)
per haec mysteria doctrinae ad Deum suum, id
est a quo facta est, non cum quo facta est; nec cujus
portio, sed cujus conditio est; nec qui est omnium
anima, sed qui fecit omnem animam, quo solo illustrante
fit anima beata, si ejus gratiae non sit ingrata,
nullo modo potuit pervenire. Verum ista mysteria
doctrinae qualia sint, quantique pendenda, quae sequuntur
ostendent. Fatetur interim vir iste doctissimus,
animam mundi ac partes ejus esse veros deos:
unde intelligitur totam ejus theologiam, eam ipsam
scilicet naturalem, cui plurimum tribuit, usque ad
animae rationalis naturam se extendere potuisse. De
naturali enim paucissima praeloquitur in hoc libro:
in quo videbimus utrum per interpretationes physiologicas
ad hanc naturalem possit referre civilem,
quam de diis selectis ultimam scripsit. Quod si potuerit,
tota naturalis erit: et quid opus erat ab ea
civilem tanta cura distinctionis adjungere? Si autem
recto discrimine separata est; quando nec ista vera
est quae illi naturalis placet; pervenit enim usque ad
animam, non usque ad verum Deum qui fecit et animam:
quanto est abjectior et falsior ista civilis,
quae maxime circa corporum est occupata naturam;
sicut ipsae interpretationes ejus, ex quibus quaedam
necessario commemorare me oportet, tanta ab ipsis
exquisitae et enucleatae diligentia demonstrabunt?</p>
</div2>

<div2>
          <head>CAPUT VI.-- <hi>De opinione Varronis, qua arbitratus est Deum animam esse mundi, qui tamen in partibus suis habeat animas multas, quarum divina natura sit.</hi> </head>
<p>Dicit ergo idem Varro adhuc de naturali theologia
praeloquens, deum se arbitrari esse animam mundi,
quem Graeci vocant <foreign xml:lang="greek">κόσμον,</foreign> et hunc ipsum mundum
esse deum: sed sicut hominem sapientem, cum sit
ex corpore et animo, tamen ab animo dici sapientem;
ita mundum deum dici ab animo, cum sit ex animo
et corpore. Hic videtur quoquo modo confiteri unum
Deum; sed ut plures etiam introducat, adjungit mundum
dividi in duas partes, coelum et terram; et coelum
bifariam, in aethera et aera; terram vero in
aquam et humum: e quibus summum esse aethera,
secundum aera, tertiam aquam, infimam terram:
quas omnes partes quatuor animarum esse plenas, in
aethere et aere immortalium, in aqua et terra mortalium;
ab summo autem circuitu coeli ad circulum
lunae aethereas animas esse astra ac stellas, eos
coelestes deos non modo intelligi esse, sed etiam
videri: inter lunae vero gyrum et nimborum ac ventorum
cacumina aereas esse animas, sed eas animo,
non oculis videri; et vocari heroas, et lares, et genios.
Haec est videlicet breviter in ista praelocutione
proposita theologia naturalis, quae non huic tantum,
sed multis philosophis placuit: de qua tunc diligentius
<pb n="0200"/>
disserendum est, cum de civili, quantum ad
deos selectos attinet, opitulante Deo vero, quod restat
implevero.</p>
</div2>

<div2>
          <head>CAPUT VII.-- <hi>An rationabile fuerit, Janum et Terminum in duo numina separari.</hi> </head>
<p>Janus igitur, a quo sumpsit exordium, quaero
quisnam sit? Respondetur, Mundus est. Brevis haec
plane est atque aperta responsio. Cur ergo ad eum
dicuntur rerum initia pertinere, fines vero ad alterum,
quem Terminum vocant? Nam propter initia
et fines duobus istis diis duos menses perhibent dedicatos,
praeter illos decem quibus usque ad Decembrem
caput est Martius; Januarium Jano, Februarium
Termino. Ideo Terminalia eodem mense
Februario celebrari dicunt, cum fit sacrum purgatorium,
quod vocant Februum; unde mensis nomen
accepit. Numquid ergo ad mundum, qui Janus
est, initia rerum pertinent, et fines non pertinent,
ut alter illis deus praeficeretur? Nonne omnia quae in
hoc mundo fieri dicunt, in hoc etiam mundo terminari
fatentur? Quae est ista vanitas, in opere illi
dare potestatem dimidiam, in simulacro faciem duplam?
Nonne istum bifrontem multo elegantius interpretarentur,
si eumdem et Janum et Terminum
dicerent; atque initiis unam faciem, finibus alteram
darent? quoniam qui operatur, utrumque debet intendere.
In omni enim motu actionis suae qui non
respicit initium, non prospicit finem. Unde necesse
est a memoria respiciente prospiciens connectatur
intentio. Nam cui exciderit quod coeperit, quomodo
finiat non inveniet. Quod si vitam beatam in hoc
mundo inchoari putarent, extra mundum perfici, et
ideo Jano, id est mundo, solam initiorum tribuerent
potestatem; profecto ei praeponerent Terminum,
eumque a diis selectis non alienarent. Quanquam
etiam nunc cum in istis duobus diis initia rerum temporalium
finesque tractantur, Termino dari debuit
plus honoris. Major enim laetitia est, cum res quaeque
perficitur: sollicitudinis autem plena sunt coepta,
donec perducantur ad finem, quem qui aliquid incipit,
maxime appetit, intendit, exspectat, exoptat;
nec de re inchoata, nisi terminetur, exsultat.</p>
</div2>

<div2>
          <head>CAPUT VIII.-- <hi>Ob quam causam cultores Jani bifrontem imaginem ipsius finxerint, quam tamen etiam quadrifrontem videri volunt.</hi> </head>
<p>Sed jam bifrontis simulacri interpretatio proferatur.
Duas eum facies ante et retro habere dicunt, quod
hiatus noster, cum os aperimus, mundo similis videatur:
unde et palatum Graeci <foreign xml:lang="greek">οὐρανὸν</foreign> appellant; et
nonnulli, inquit, poetae Latini coelum vocaverunt palatum:
a quo hiatu oris, et foras esse aditum ad dentes
<pb n="0201"/>
versus, et introrsus ad fauces. Ecce quo perductus
est mundus propter palati nostri vocabulum,
vel graecum, vel poeticum. Quid autem hoc ad animam,
quid ad vitam aeternam? Propter solas salivas
colatur hic deus, quibus partim glutiendis, partim
exspuendis, sub coelo palati utraque panditur janua.
Quid est porro absurdius, quam in ipso mundo non
invenire duas januas ex adverso sitas, per quas vel
admittat ad se aliquid intro, vel emittat a se foras;
et de nostro ore et gutture, quorum similitudinem
mundus non habet, velle mundi simulacrum componere
in Jano, propter solum palatum, cujus similitudinem
Janus non habet? Cum vero eum faciunt quadrifrontem
et Janum geminum appellant, ad quatuor
mundi partes hoc interpretantur, quasi aliquid spectet
mundus foras, sicut per omnes facies Janus. Deinde,
si Janus est mundus, et mundus quatuor partibus
constat, falsum est simulacrum Jani bifrontis: aut
si propterea verum est, quia etiam nomine Orientis
et Occidentis totus solet mundus intelligi, numquid
cum duas partes alias nominamus Septemtrionis et
Austri, sicut illum quadrifrontem dicunt geminum
Janum, ita quisquam geminum dicturus est mundum?
Non habent omnino unde quatuor januas, quae intrantibus
et exeuntibus pateant, interpretentur ad mundi
similitudinem; sicut de bifronte quod dicerent saltem
in ore hominis invenerunt; nisi Neptunus forte subveniat
et porrigat piscem, cui praeter hiatum oris et
gutturis etiam dextra et sinistra fauces patent. Et tamen
hanc vanitatem per tot januas nulla effugit anima,
nisi quae audit Veritatem dicentem, <hi>Ego sum janua</hi>. <note>(Joan. X, 9)</note>.</p>
</div2>

<div2>
          <head>CAPUT IX.-- <hi>De Jovis potestate, atque ejusdem cum Jano comparatione.</hi> </head>
<div3>
            <head>1.</head>
            <p>
 Jovem autem, qui etiam Jupiter dicitur,
quem velint intelligi, exponant. Deus est, inquiunt,
habens potestatem causarum, quibus aliquid fit in
mundo. Hoc quam magnum sit, nobilissimus Virgilii
versus ille testatur:
</p>
            <l>Felix qui potuit rerum cognoscere causas.</l>
            <p>  <note>(Georg. lib. 2, vers. 490.)</note> 
Sed cur ei praeponitur Janus, hoc nobis vir ille acutissimus
doctissimusque respondeat. <hi>Quoniam penes
Janum,</hi> inquit, sunt prima, penes Jovem summa.
Merito ergo rex omnium Jupiter habetur. Prima enim
vincuntur a summis: quia licet prima praecedant
tempore, summa superant dignitate. Sed recte hoc
diceretur, si factorum prima discernerentur et summa:
sicut initium facti est proficisci, summum pervenire;
initium facti incoeptio discendi, summum perceptio
doctrinae: ac sic in omnibus prima sunt initia, summique
sunt fines. Sed jam hoc negotium inter Janum
Terminumque discussum est. Causae autem quae
dantur Jovi, efficientia sunt, non effecta: neque ullo
<pb n="0202"/>
modo fieri potest, ut vel tempore praeveniantur a factis
initiisve factorum. Semper enim prior est res quae
facit, quam illa quae fit. Quapropter si ad Janum pertinent
initia factorum, non ideo priora sunt efficientibus
causis, quas Jovi tribuunt. Sicut enim nihil fit,
ita nihil inchoatur ut fiat, quod non faciens causa
praecesserit. Hunc sane deum, penes quem sunt omnes
causae factarum omnium naturarum naturaliumque
rerum, si Jovem populi appellant, et tantis contumeliis
tamque scelestis criminationibus colunt,
tetriore sacrilegio sese obstringunt, quam si prorsus
nullum putarent deum. Unde satius esset eis alium
aliquem Jovis nomine nuncupare, dignum turpibus
et flagitiosis honoribus, supposito vano figmento quod
potius blasphemarent (sicut Saturno dicitur suppositus
lapis, quem pro filio devoraret), quam istum deum
dicere et tonantem et adulterantem, et totum mundum
regentem et per tot stupra diffluentem, et naturarum
omnium naturaliumque rerum causas summas
habentem et suas causas bonas non habentem.</p>
          </div3>
<div3>
            <head>2.</head>
            <p>
 Deinde quaero, quem jam locum inter deos huic
Jovi tribuant, si Janus est mundus. Deos enim veros
animam mundi ac partes ejus iste definivit: ac per
hoc quidquid hoc non est, non est utique secundum
istos verus deus. Num igitur ita dicturi sunt Jovem
animam mundi, ut Janus sit corpus ejus, id est iste
visibilis mundus? Hoc si dicunt, non erit quemadmodum
Janum deum dicant; quoniam mundi corpus non
est deus vel secundum ipsos, sed anima mundi ac
partes ejus. Unde apertissime idem dicit, deum se
arbitrari esse animam mundi, et hunc ipsum mundum
esse deum: sed sicut hominem sapientem, cum
sit ex animo et corpore, tamen ex animo dici sapientem;
ita mundum deum dici ab animo, cum sit ex
animo et corpore. Solum itaque mundi corpus non
est deus: sed aut sola anima ejus, aut simul corpus
et animus; ita tamen ut non sit a corpore, sed ab
animo deus. Si ergo Janus est mundus, et deus est
Janus, numquid Jovem ut deus esse possit, aliquam
partem Jani esse dicturi sunt? Magis enim Jovi universum
solent tribuere: unde est,
</p>
            <l>Jovis omnia plena.</l>
            <p> 
Ergo et Jovem, ut deus sit, et maxime rex deorum,
non alium possunt existimare quam mundum; ut diis
caeteris secundum istos suis partibus regnet. In hanc
sententiam etiam quosdam versus Valerii Sorani
exponit idem Varro, in eo libro quem seorsum ab
istis de cultu deorum scripsit; qui versus hi sunt.
</p>
            <l>Juppiter omnipotens, regum rerumque deûmque</l>
<l>Progenitor, genitrixque deûm, deus unus, et omnes.</l>
            <p> 
Exponuntur autem in eodem libro, ita ut cum marem
existimarent, qui semen emitteret, feminam quae acciperet;
Jovemque esse mundum, et eum omnia semina
ex se emittere, et in se recipere: <hi>Qua causa,</hi> 
<pb n="0203"/>
inquit, <hi>scripsit Soranus, Jupiter progenitor genitrixque:
nec minus cum causa unum et omnia idem esse;
mundus enim unus, et in eo uno omnia sunt.</hi>  
</p>
          </div3>
        </div2>

<div2>
          <head>CAPUT X.-- <hi>An Jani et Jovis recta discretio sit.</hi> </head>
<p>Cum ergo et Janus mundus sit, et Jupiter mundus
sit, unusque sit mundus, quare duo dii sunt,
Janus et Jupiter? quare seorsus habent templa, seorsus
aras, diversa sacra, dissimilia simulacra? Si
propterea quod alia vis est primordiorum, alia causarum,
et illa Jani, illa Jovis nomen accepit; numquid
si unus homo in diversis rebus duas habeat potestates
aut duas artes, quia singularum diversa vis est, ideo
duo judices aut duo dicuntur artifices? Sic ergo et
unus Deus, cum ipse habeat potestatem primordiorum,
ipse causarum, num propterea illum duos deos
esse necesse est putari, quia primordia causaeque res
duae sunt? Quod si hoc justum putant, etiam ipsum
Jovem tot deos esse dicant, quotquot ei cognomina
propter multas potestates dederunt: quoniam res
omnes, ex quibus illa cognomina sunt adhibita, multae
atque diversae sunt; ex quibus pauca commemoro.</p>
</div2>

<div2>
          <head>CAPUT XI.-- <hi>De cognominibus Jovis, quae non ad multos deos, sed ad unum eumdemque referuntur.</hi> </head>
<p>Dixerunt eum Victorem, Invictum, Opitulum,
Impulsorem, Statorem, Centumpedam, Supinalem,
Tigillum, Almum,, Ruminum, et alia quae
persequi longum est. Haec autem cognomina
imposuerunt uni deo propter causas potestatesque
diversas, non tamen propter tot res etiam tot deos
cum esse coegerunt: quod omnia vinceret, quod
a nemine vinceretur, quod opem indigentibus ferret,
quod haberet impellendi, statuendi, stabiliendi,
resupinandi potestatem, quod tanquam tigillus mundum
contineret ac sustineret, quod aleret omnia,
quod ruma, id est mamma, aleret animalia. In
his, ut advertimus, quaedam magna sunt, quaedam
exigua; et tamen unus utraque facere perhibetur.
Puto inter se propinquiora esse causas
rerum atque primordia, propter quas res unum
mundum duos deos esse voluerunt, Jovem atque
Janum, quam continere mundum et mammam
dare animalibus: nec tamen propter haec duo
opera tam longe inter se vi et dignitate diversa,
duo dii esse compulsi sunt; sed unus Jupiter,
propter illud Tigillus, propter illud Ruminus appellatus
est. Nolo dicere, quod animalibus mammam
praebere sugentibus magis Junonem potuit
decere, quam Jovem: praesertim cum esset etiam
diva Rumina, quae in hoc opus adjutorium illi famulatumve
praeberet. Cogito enim posse responderi, et
ipsam Junonem nihil aliud esse quam Jovem, secundum
illos Valerii Sorani versus, ubi dictum est:
<l>Juppiter omnipotens, regum rerumque deûmque</l>
<l>Progenitor, genitrixque deûm.</l> 

<pb n="0204"/>
Quare ergo dictus est et Ruminus, cum diligentius
fortasse quaerentibus ipse inveniatur esse etiam illa
diva Rumina. Si enim majestate deorum recte videbatur
indignum, ut in una spica alter ad curam geniculi,
altera ad folliculi pertineret; quanto est indignius
unam rem infimam, id est ut mammis alantur
animalia, duorum deorum potestate curari, quorum
sit unus Jupiter, rex ipse cunctorum; et hoc agat non
saltem cum conjuge sua, sed cum ignobili nescio
qua Rumina, nisi quia ipse est etiam ipsa Rumina;
Ruminus fortasse pro sugentibus maribus, Rumina
pro feminis? Dicerem quippe noluisse illos Jovi femininum
nomen imponere, nisi et in illis versibus <hi>Progenitor genitrixque</hi> 
 diceretur; et inter alia ejus
cognomina legerem, quod etiam Pecunia vocaretur,
quam deam inter illos minuscularios invenimus, et in
quarto libro commemoravimus <note>(cap. 21)</note>. Sed cum et
mares et feminae habeant pecuniam, cur non et Pecunia
et Pecunius appellatus sit, sicut Rumina et
Ruminus, ipsi viderint.</p>
</div2>

<div2>
          <head>CAPUT XII.-- <hi>Quod Jupiter etiam Pecunia nuncupetur.</hi> </head>
<p>Quam vero eleganter rationem hujus nominis reddiderunt!
Et Pecunia, inquiunt, vocatur, quod ejus
sunt omnia. O magnam rationem divini nominis!
Imo vero ille, cujus sunt omnia, vilissime et contumeliosissime
Pecunia nuncupatur. Ad omnia enim,
quae coelo et terra continentur, quid est pecunia in
omnibus omnino rebus, quae ab hominibus nomine
pecuniae possidentur? Sed nimirum hoc avaritia Jovi
nomen imposuit, ut quisquis amat pecuniam, non
quemlibet deum, sed ipsum regem omnium sibi
amare videatur. Longe autem aliud esset, si divitiae
vocaretur: aliud namque sunt divitiae, aliud pecunia.
Nam dicimus divites, sapientes, justos, bonos, quibus
pecunia vel nulla, vel parva est; magis enim
sunt virtutibus divites, per quas eis etiam in ipsis
corporalium rerum necessitatibus sat est quod adest:
pauperes vero avaros, semper inhiantes et egentes;
quamlibet enim magnas pecunias habere possunt,
sed in earum quantacumque abundantia non egere
non possunt. Et Deum ipsum verum recte dicimus
divitem, non tamen pecunia, sed omnipotentia. Dicuntur
itaque et divites pecuniosi; sed interius egeni,
si cupidi. Item dicuntur pauperes pecunia carentes;
sed interius divites, si sapientes. Qualis ergo ista
theologia debet esse sapienti, ubi rex deorum ejus
rei nomen accepit, <hi>quam nemo sapiens concupivit</hi>?
Quanto enim facilius, si aliquid hac doctrina quod
ad vitam pertineret aeternam salubriter disceretur,
deus mundi rector non ab eis pecunia, sed sapientia
vocaretur, cujus amor purgat a sordibus avaritiae,
hoc est ab amore pecuniae?</p>
</div2>

<div2>
          <head>CAPUT XIII.-- <hi>Quod dum exponitur quid Saturnus, quidve sit Genius, uterque unus Jupiter esse doceatur.</hi> </head>

<pb n="0205"/>
<p processing="manual">Sed quid de hoc Jove plura, ad quem fortasse caeteri
referendi sunt, ut inanis remaneat deorum opinio
plurimorum, cum hic ipse sit omnes; sive
quando partes ejus vel potestates existimantur, sive
cum vis animae, quam putant per cuncta diffusam,
ex partibus molis hujus, in quas visibilis mundus iste
consurgit, et multiplici administratione naturae,
quasi plurium deornm nomina accepit? Quid est
enim et Saturnus? <hi>Unus,</hi> inquit, <hi>de principibus deus,
penes quem sationum omnium dominatus est.</hi>  Nonne expositio
versuum illorum Valerii Sorani sic se habet,
Jovem esse mundum, et eum omnia semina ex se
emittere, et in se recipere?</p>
          <p> Ipse est igitur penes
quem sationum omnium dominatus est. Quid est Genius? <hi>Deus,</hi> 
 inquit, <hi>qui praepositus est ac vim habet
omnium rerum gignendarum.</hi>  Quem alium hanc vim
habere credunt, quam mundum, cui dictum est, <hi>Jupiter
progenitor genitrixque?</hi>  Et cum alio loco Genium
dicit esse uniuscujusque animum rationalem, et ideo
esse singulos singulorum, talem autem mundi animum
deum esse; ad hoc idem utique revocat, ut
tanquam universalis genius ipse mundi animus esse
credatur. Hic est igitur quem appellant Jovem. Nam
si omnis genius deus, et omnis viri animus genius,
sequitur ut sit omnis viri animus deus: quod si et
ipsos abhorrere absurditas ipsa compellit, restat ut
eum singulariter et excellenter dicant deum genium,
quem dicunt mundi animum, ac per hoc Jovem.
</p>
        </div2>

<div2>
          <head>CAPUT XIV.-- <hi>De Mercurii et Martis officiis.</hi> </head>
<p>Mercurium vero et Martem quomodo referrent ad
aliquas partes mundi et opera Dei, quae sunt in elementis,
non invenerunt; et ideo eos saltem operibus
hominum praeposuerunt, sermocinandi et belligerandi
administros. Quorum Mercurius si sermonis
etiam deorum potestatem gerit, ipsi quoque regi
deorum dominatur, si secundum ejus arbitrium Jupiter
loquitur, aut loquendi ab illo accepit facultatem:
quod utique absurdum est. Si autem illi humani
tantum sermonis postestas tributa perhibetur, non
est credibile ad lactandos mamma, non solum pueros,
sed etiam pecora, unde Ruminus cognominatus
est, Jovem descendere voluisse, et curam nostri
sermonis, quo pecoribus antecellimus, ad se pertinere
noluisse: ac per hoc idem ipse est Jovis atque
Mercurius. Quod si sermo ipse dicitur esse Mercurius,
sicut ea quae de illo interpretantur, ostendunt:
(nam ideo Mercurius, quasi medius currens dicitur
appellatus, quod sermo currat inter homines medius
; ideo <foreign xml:lang="greek">Ἑρμῆς</foreign> graece, quod sermo vel interpretatio,
quae utique ad sermonem pertinet, <foreign xml:lang="greek">ἑρμηνεία</foreign>
dicitur; ideo et mercibus praeesse, quia inter vendentes
et ementes sermo fit medius; alas ejus in capite
et pedibus significare volucrem ferri per aera
<pb n="0206"/>
sermonem; nuntium dictum, quoniam per sermonem
omnia cogitata enuntiantur): si ergo Mercurius ipse
sermo est, etiam ipsis confitentibus, deus non est.
Sed cum sibi deos faciunt eos, qui nec daemones
sunt, immundis supplicando spiritibus, possidentur ab
eis qui non dii, sed daemones sunt. Item quia nec
Marti aliquod elementum vel partem mundi invenire
potuerunt, ubi ageret opera qualiacumque naturae,
deum belli esse dixerunt, quod opus est hominum,
et optabile eis non est. Si ergo pacem perpetuam Felicitas
daret, Mars quid ageret non haberet. Si autem
ipsum bellum est Mars, sicut sermo Mercurius; utinam
quam manifestum est quod non sit deus, tam
non sit et bellum quod vel falso vocetur deus.</p>
</div2>

<div2>
          <head>CAPUT XV.-- <hi>De stellis quibusdam, quas Pagani deorum suorum nominibus nuncuparunt.</hi> </head>
<p>Nisi forte illae stellae sunt hi dii, quas eorum appellavere
nominibus: nam stellam quamdam vocant Mercurium,
quamdam itidem Martem. Sed ibi est et illa
quam vocant Jovem; et tamen eis mundus est Jovis: ibi
quam vocant Saturnum; et tamen ei praeterea dant
non parvam substantiam, omnium videlicet seminum:
ibi est et illa omnium clarissima, quae ab eis appellatur
Venus; et tamen eamdem Venerem esse etiam
Lunam volunt: quamvis de illo fulgentissimo sidere
apud eos tanquam de malo aureo Juno Venusque contendant.
Luciferum enim quidam Veneris, quidam
dicunt esse Junonis: sed, ut solet, Venus vincit. Nam
multo plures eam stellam Veneri tribuunt, ita ut vix
eorum quisquam reperiatur, qui aliud opinetur. Quis
autem non rideat, cum regem omnium Jovem dicant,
quod stella ejus ab stella Veneris tanta vincitur claritate?
tanto enim esse debuit caeteris illa fulgentior,
quanto est ipse potentior. Respondent ideo sic videri,
quia illa quae putatur obscurior, superior est atque a
terris longe remotior. Si ergo superiorem locum major
dignitas meruit, quare Saturnus ibi est Jove superior?
an vanitas fabulae, quae regem Jovem facit,
non potuit usque ad sidera pervenire; et quod non
valuit Saturnus in regno suo, neque in Capitolio,
saltem est permissus obtinere in coelo? Quare autem
Janus non accepit aliquam stellam? Si propterea quia
mundus est, et omnes in illo sunt; et Jovis mundus
est, et habet tamen. An iste causam suam composuit
ut potuit, et pro una stella quam non habet inter
sidera, tot facies accepit in terra? Deinde si propter
solas stellas Mercurium et Martem partes mundi putant,
ut eos deos habere possint, quia utique sermo
et bellum non sunt partes mundi, sed actus hominum;
cur Arieti et Tauro et Cancro et Scorpioni
caeterisque hujusmodi, quae coelestia signa numerant,
et stellis non singulis, sed singula pluribus constant,
<pb n="0207"/>
superiusque istis in summo coelo perhibent collocata,
ubi constantior motus inerrabilem meatum sideribus
praebet, nullas aras, nulla sacra, nulla templa fecerunt;
nec deos, non dico inter hos selectos, sed ne
inter illos quidem quasi plebeios habuerunt?</p>
</div2>

<div2>
          <head>CAPUT XVI.-- <hi>De Apolline et Diana caeterisque selectis diis, quos partes mundi esse voluerunt.</hi> </head>
<p>Apollinem quamvis divinatorem et medicum velint,
tamen ut in aliqua parte mundi statuerent, ipsum
etiam solem esse dixerunt; Dianamque germanam ejus
similiter lunam et viarum praesidem. Unde et virginem
volunt, quod via nihil pariat: et ideo ambos sagittas
habere, quod ipsa duo sidera de coelo radios terras
usque pertendant. Vulcanum volunt ignem mundi,
Neptunum aquas mundi, Ditem patrem, hoc est Orcum,
terrenam et infimam partem mundi. Liberum
et Cererem praeponunt seminibus, vel illum masculinis,
illam femininis; vel illum liquori, illam vero
ariditati seminum. Et hoc utique totum refertur
ad mundum, id est ad Jovem, qui propterea dictus
est <hi>Progenitor genitrixque,</hi> quod omnia semina ex se
emitteret, et in se reciperet. Quandoquidem etiam
Matrem magnam eamdem Cererem volunt, quam
nihil aliud dicunt esse quam terram, eamque perhibent
et Junonem. Et ideo ei secundas causas rerum
tribuunt: cum tamen Jovi sit dictum, <hi>Progenitor genitrixque
deûm:</hi> quia secundum eos totus ipse mundus
est Jovis. Minervam etiam, quia eam humanis
artibus praeposuerunt, nec invenerunt vel stellam
ubi eam ponerent, eamdem vel summum aethera vel
etiam lunam esse dixerunt. Vestam quoque ipsam
propterea dearum maximam putaverunt, quod ipsa
sit terra; quamvis ignem mundi leviorem qui pertinet
ad usus hominum faciles, non violentiorem qualis
Vulcani est, ei deputandum esse crediderunt. Ac
per hoc omnes istos selectos deos hunc esse mundum
volunt, in quibusdam universum, in quibusdam partes
ejus: universum sicut Jovem; partes ejus, ut
Genium, ut Matrem magnam, ut Solem et Lunam, vel
potius Apollinem et Dianam. Et aliquando unum
deum res plures, aliquando unam rem deos
plures faciunt. Nam unus deus res plures sunt,
sicut ipse Jupiter: et mundus enim totus Jupiter, et
solum coelum Jupiter, et sola stella Jupiter habetur et
dicitur. Itemque Juno secundarum causarum domina,
et Juno aer, et Juno terra, et si Venerem vinceret,
Juno stella. Similiter Minerva summus aether, et Minerva
itidem luna, quam esse in aetheris infimo limite
existimant. Unam vero rem deos plures ita
<pb n="0208"/>
faciunt. Et Janus est mundus, et Jupiter: sic et Juno
est terra, et Mater magna, et Ceres.</p>
</div2>

<div2>
          <head>CAPUT XVII.-- <hi>Quod etiam ipse Varro opiniones suas de diis pronuntiarit ambiguas.</hi> </head>
<p>Et sicut haec, quae exempli gratia commemoravi,
ita caetera non explicant, sed potius implicant; sicut
impetus errabundae opinionis impulerit, ita huc
atque illuc, hinc atque illinc insiliunt et resiliunt: ut
ipse Varro de omnibus dubitare, quam aliquid affirmare
maluerit. Nam trium extremorum primum cum
de diis certis absolvisset librum, in altero de diis
incertis dicere ingressus, ait: <hi>Cum in hoc libello dubias
de diis opiniones posuero, reprehendi non debeo.
Qui enim putabit judicari oportere et posse, cum audierit,
faciet ipse: ego citius perduci possum, ut in primo libro
quae dixi in dubitationem revocem, quam in hoc quae
perscribam omnia ut ad aliquam dirigam summam</hi>.
Ita non solum istum de diis incertis, sed etiam illum
de certis fecit incertum. In tertio porro isto de diis
selectis, posteaquam praelocutus est quod ex naturali
theologia praeloquendum putavit, ingressurus hujus
civilis theologiae vanitates et insanias mendaces,
ubi eum non solum non ducebat rerum veritas, sed
etiam majorum premebat auctoritas: <hi>De diis,</hi> inquit, populi Romani publicis, quibus aedes dedicaverunt,
eosque pluribus signis ornatos notaverunt, in hoc libro
scribam; sed, ut Xenophanes Colophonius scribit,
quid putem, non quid contendam, ponam. Hominis est
enim haec opinari, Dei scire. 
 Rerum igitur non comprehensarum,
nec firmissime creditarum, sed opinatarum
et dubitandarum sermonem trepidus pollicetur,
dicturus ea quae ab hominibus instituta sunt. Neque
enim, sicut sciebat esse mundum, esse coelum et terram,
coelum sideribus fulgidum, terram seminibus
fertilem, atque hujusmodi caetera, sicut hanc totam
molem atque naturam vi quadam invisibili ac praepotenti
regi atque administrari certa animi stabilitate
credebat; ita poterat affirmare de Jano, quod mundus
ipse esset; aut de Saturno invenire, quomodo et Jovis
pater esset et Jovi regnanti subditus factus esset, et
caetera talia.</p>
</div2>

<div2>
          <head>CAPUT XVIII.-- <hi>Quae credibilior causa sit, qua error Paganitatis inoleverit.</hi> </head>
<p>De quibus credibilior redditur ratio, cum perhibentur
homines fuisse, et unicuique eorum ab his
qui eos adulando deos esse voluerunt, ex ejus ingenio,
moribus, actibus, casibus, sacra et solemnia
constituta, atque haec paulatim per animas hominum
daemonibus similes et ludicrarum rerum avidas irrependo,
longe lateque vulgata, ornantibus ea mendaciis
poetarum, et ad ea fallacibus spiritibus seducentibus.
Facilius enim fieri potuit, ut juvenis impius
<pb n="0209"/>
vel ab impio patre interfici metuens et avidus
regni patrem pelleret regno, quam id, quod iste interpretatur,
ideo Saturnum patrem a Jove filio superatum,
quod ante est causa quae pertinet ad Jovem,
quam semen quod pertinet ad Saturnum. Si enim
hoc ita esset, nunquam Saturnus prior fuisset, nec
pater Jovis esset. Semper enim semen causa praecedit,
nec unquam generatur ex semine. Sed cum conantur
vanissimas fabulas sive hominum res gestas
velut naturalibus interpretationibus honorare, etiam
homines acutissimi tantas patiuntur angustias, ut
eorum quoque vanitatem dolere cogamur.</p>
</div2>

<div2>
          <head>CAPUT XIX.-- <hi>De interpretationibus, quibus colendi Saturni ratio concinnatur</hi>.</head>
<p>Saturnum, inquit, dixerunt, quae nata ex eo essent,
solitum devorare; quod eo semina, unde nascerentur,
redirent. Et quod illi pro Jove gleba objecta
est devoranda, significat, inquit, manibus humanis
obrui coeptas serendo fruges, antequam utilitas
arandi esset inventa. Saturnus ergo dici debuit
ipsa terra, non semina: ipsa enim quodammodo
devorat quae genuerit, cum ex ea nata semina in eam
rursus recipienda redierint. Et quod pro Jove accepisse
dicitur glebam, quid hoc ad id valet, quod
manibus hominum semen gleba coopertum est? Numquid
ideo non est, ut caetera, devoratum, quod
gleba coopertum est? Ita enim hoc dictum est, quasi
qui glebam opposuit, semen abstulerit, sicut Saturno
perhibent oblata gleba ablatum Jovem; ac non
potius gleba semen operiendo fecerit illud diligentius
devorari. Deinde isto modo semen est Jupiter, non
seminis causa, quod paulo ante dicebatur. Sed quid
faciant homines, qui cum res stultas interpretantur,
non inveniunt quid sapienter dicatur? Falcem habet,
inquit, propter agriculturam. Certe illo regnante
nondum erat agricultura, et ideo priora ejus tempora
perhibentur, sicut idem ipse fabellas interpretatur,
quia primi homines ex his vivebant seminibus, quae
terra sponte gignebat. An falcem sceptro perdito accepit,
ut, qui primis temporibus rex fuerat otiosus,
filio regnante fieret operarius laboriosus? Deinde
ideo dicit a quibusdam pueros ei solitos immolari,
sicut a Poenis, et a quibusdam etiam majores,
sicut a Gallis, quia omnium seminum optimum est
genus humanum. De hac crudelissima vanitate quid
opus est plura dicere? Hoc potius advertamus atque
teneamus, has interpretationes non referri ad verum
Deum, vivam, incorpoream, incommutabilemque
naturam, a quo vita in aeternum beata poscenda est;
sed earum esse fines in rebus corporalibus, temporalibus,
mutabilibus atque mortalibus. Quod Coelum,
inquit, patrem Saturnus castrasse in fabulis dicitur,
hoc significat penes Saturnum, non penes Coelum,
semen esse divinum. Hoc propterea, quantum intelligi
datur, quia nihil in coelo de seminibus nascitur.
Sed ecce, Saturnus si Coeli est filius, Jovis est filius.
<pb n="0210"/>
Coelum enim esse Jovem, innumerabiliter et diligenter
affirmant. Ita ista, quae a veritate non veniunt,
plerumque et nullo impellente se ipsa subvertunt. <foreign xml:lang="greek">Κρόνον</foreign>
 appellatum dicit, quod graeco vocabulo
significat temporis spatium: sine quo semen,
inquit, non potest esse fecundum. Haec et alia de
Saturno multa dicuntur, et ad semen omnia referuntur.
Sed saltem Saturnus seminibus cum tanta ista
potestate sufficeret: quid ad haec dii alii requiruntur,
maxime Liber et Libera, id est Ceres? De quibus
rursus, quod ad semen attinet, tanta dicit, quasi
de Saturno nihil dixerit.</p>
</div2>

<div2>
          <head>CAPUT XX.-- <hi>De sacris Cereris Eleusinae.</hi> </head>
<p>In Cereris autem sacris praedicantur illa Eleusinia,
quae apud Athenienses nobilissima fuerunt. De
quibus iste nihil interpretatur, nisi quod attinet ad
frumentum, quod Ceres invenit, et ad Proserpinam,
quam rapiente Orco perdidit. Et hanc ipsam dicit
significare fecunditatem seminum: quae cum defuisset
quodam tempore, eademque sterilitate terra moereret,
exortam esse opinionem, quod filiam Cereris,
id est ipsam fecunditatem, quae a proserpendo Proserpina
dicta esset, Orcus abstulerat, et apud inferos
detinuerat: quae res cum fuisset luctu publico
celebrata, quia rursus eadem fecunditas rediit, Proserpina
reddita exortam esse laetitiam, et ex hoc solemnia
constituta. Dicit deinde multa in mysteriis
ejus tradi, quae nisi ad frugum inventionem non pertineant.</p>
</div2>

<div2>
          <head>CAPUT XXI.-- <hi>De turpitudine sacrorum, quae Libero celebrabantur.</hi> </head>
<p>Jam vero Liberi sacra, quem liquidis seminibus, ac
per hoc non solum liquoribus fructuum, quorum
quodammodo primatum vinum tenet, verum etiam
seminibus animalium praefecerunt, ad quantam turpitudinem
pervenerint, piget quidem dicere, propter
sermonis longitudinem; sed propter superbam istorum
hebetudinem non piget. Inter caetera quae praetermittere,
quoniam multa sunt, cogor; in Italiae compitis
quaedam dicit sacra Liberi celebrata cum tanta
licentia turpitudinis, ut in ejus honorem pudenda virilia
colerentur; non saltem aliquantum verecundiore
secreto, sed in propatulo exsultante nequitia. Nam
hoc turpe membrum per Liberi dies festos cum honore
magno plostellis impositum, prius rure in compitis,
et usque in urbem postea vectabatur. In oppido
autem Lavinio uni Libero totus mensis tribuebatur,
cujus diebus omnes verbis flagitiosissimis uterentur,
donec illud membrum per forum transvectum
esset, atque in loco suo quiesceret. Cui membro inhonesto
<pb n="0211"/>
matremfamilias honestissimam palam coronam
necesse erat imponere. Sic videlicet Liber deus
placandus fuerat proventibus seminum: sic ab agris
fascinatio repellenda, ut matrona facere cogeretur in
publico, quod nec meretrix, si matronae spectarent,
permitti debuit in theatro. Propter haec Saturnus solus
creditus non est sufficere posse seminibus, ut occasiones
multiplicandorum deorum immunda anima
reperiret, et ab uno vero Deo merito immunditiae destituta,
ac per multos falsos aviditate majoris immunditiae
prostituta, ista sacrilegia sacra nominaret, seseque
spurcorum daemonum turbis conviolandam polluendamque
praeberet.</p>
</div2>

<div2>
          <head>CAPUT XXII.-- <hi>De Neptuno, et Salacia, ac Venilia.</hi> </head>
<p>Jam utique habebat Salaciam Neptunus uxorem,
quam inferiorem aquam maris esse dixerunt; utquid
illi adjuncta est et Venilia, nisi ut sine ulla causa necessariorum
sacrorum, sola libidine animae prostitutae,
multiplicaretur invitatio daemoniorum? Sed proferatur
interpretatio praeclarae theologiae, quae nos ab ista reprehensione
reddita ratione compescat. Venilia, inquit,
unda est, quae ad littus venit; Salacia, quae in salum
redit. Cur ergo deae fiunt duae, cum sit una unda
quae venit et redit? Nempe ipsa est exaestuans in multa
numina libido vesana. Quamvis enim aqua non geminetur
quae it et redit; hujus tamen occasione vanitatis,
duobus daemoniis invitatis, amplius anima commaculatur,
quae it, et non redit. Quaeso te, Varro, vel vos,
qui tam doctorum hominum talia scripta legistis, et
aliquid magnum vos didicisse jactatis, interpretamini
hoc, nolo dicere secundum illam aeternam incommutabilemque
naturam, qui solus est Deus; sed saltem
secundum animam mundi, et partes ejus, quos deos
veros esse existimatis. Partem animae mundi, quae
mare permeat, deum vobis fecisse Neptunum, utcumque
tolerabilioris est erroris. Itane unda ad littus veniens
et in salum rediens, duae sunt partes mundi,
aut duae partes animae mundi? Quis vestrum ita desipiat,
ut hoc sapiat? Cur ergo vobis duas deas fecerunt,
nisi quia provisum est a sapientibus majoribus
vestris, non ut dii plures vos regerent, sed ut ea quae
istis vanitatibus et falsitatibus gaudent, plura vos daemonia
possiderent? Cur autem illa Salacia per hanc
interpretationem inferiorem maris partem, qua viro
erat subdita, perdidit? namque illam modo, cum refluentem
fluctum esse perhibetis, in superficie posuistis.
An quia Veniliam pellicem accepit, irata suum
maritum de supernis maris exclusit?</p>
</div2>

<div2>
          <head>CAPUT XXIII.-- <hi>De Terra, quam Varro deam esse confirmat, eo quod ille animus mundi, quem opinatur deum, etiam hanc corporis sui infimam partem permeet, eique vim divinam impertiat.</hi> </head>
<div3>
            <head>1.</head>
            <p>
 Nempe una est terra, quam quidem plenam videmus
animalibus suis; verumtamen ipsam magnum
corpus in elementis mundique infimam partem, cur
eam volunt deam? An quia fecunda est? Cur ergo non
<pb n="0212"/>
magis homines dii sunt, qui eam fecundiorem faciunt
excolendo; sed cum arant, non cum adorant? Sed
pars animae mundi, inquiunt, quae per illam permeat,
deam facit. Quasi non evidentior sit in hominibus anima,
quae utrum sit, nulla fit quaestio; et tamen homines
dii non habentur: et quod est graviter dolendum, his,
qui dii non sunt, et quibus ipsi meliores sunt, colendis
et adorandis mirabili et miserabili errore subduntur.
Et certe idem Varro in eodem de diis selectis libro,
tres esse affirmat animae gradus in omni universaque
natura: unum, qui omnes partes corporis quae vivunt,
transit, et non habet sensum, sed tantum ad vivendum
valetudinem: hanc vim in nostro corpore permanare
dicit in ossa, ungues, capillos: sicut in mundo arbores
sine sensu aluntur et crescunt, et modo quodam suo
vivunt. Secundum gradum animae, in quo sensus est:
hanc vim pervenire in oculos, aures, nares, os, tactum.
Tertium gradum animae esse summum, quod
vocatur animus, in quo intelligentia praeeminet: hoc
praeter hominem omnes carere mortales: hanc partem
animae mundi dicit deum, in nobis autem Genium
vocari. Esse autem in mundo lapides ac terram, quam
videmus, quo non permanat sensus, ut ossa, ut ungues
dei: solem vero, lunam, stellas, quae sentimus,
quibusque ipse sentit, sensus esse ejus. Aethera porro
animum ejus: ex cujus vi, quae pervenit in astra,
ipsam quoque facere deos; et per ea quod in terram
permeat, deam Tellurem; quod autem inde permeat in
mare atque oceanum, deum esse Neptunum.</p>
          </div3>
<div3>
            <head>2.</head>
            <p>
 Redeat ergo ab hac, quam theologiam naturalem
putat, quo velut requiescendi causa ab his ambagibus
atque anfractibus fatigatus egressus est. Redeat,
inquam, redeat ad civilem: hic eum adhuc teneo,
tantisper de hac ago. Nondum dico, si terra et lapides
nostris sunt ossibus et unguibus similes, similiter eos
intelligentiam non habere, sicut sensu carent; aut si
idcirco habere dicuntur ossa et ungues nostri intelligentiam,
quia in homine sunt qui habet intelligentam,
tam stultum esse qui hos deos in mundo dicit,
quam stultus est qui in nobis ossa et ungues homines
dicit. Sed haec cum philosophis fortassis agenda
sunt: nunc autem istum adhuc politicum volo. Fieri
enim potest, ut, licet in illam naturalis theologiae veluti
libertatem caput erigere paululum voluisse videatur,
adhuc tamen hunc librum versans, et se in illo
versari cogitans, eum etiam inde respexerit; et hoc
propterea dixerit, ne majores ejus, sive aliae civitates,
<pb n="0213"/>
Tellurem atque Neptunum inaniter coluisse credantur.
Sed hoc dico, pars animi mundani quae per terram
permeat, sicut una est terra, cur non etiam unam
fecit deam, quam dicit esse Tellurem? Quod si ita fecit,
ubi erit Orcus, frater Jovis atque Neptuni, quem
Ditem patrem vocant? ubi ejus conjux Proserpina,
quae secundum aliam in eisdem libris positam opinionem,
non terrae fecunditas, sed pars inferior perhibetur?
Quod si dicunt, animi mundani partem, cum
permeat terrae partem superiorem, Ditem patrem facere
deum; cum vero inferiorem, Proserpinam deam;
Tellus illa quid erit? Ita enim totum, quod ipsa erat,
in duas istas partes deosque divisum est, ut ipsa tertia
quae sit, aut ubi sit, inveniri non possit: nisi quis dicat
simul istos deos Orcum atque Proserpinam, unam
deam esse Tellurem; et non esse jam tres, sed aut
unam, aut duos: et tamen tres dicuntur, tres habentur,
tres coluntur aris suis, delubris suis, sacris, simulacris,
sacerdotibus suis, et per haec etiam fallacibus
prostitutam animam constuprantibus daemonibus
suis. Adhuc respondeatur, quam partem terrae permeet
pars mundani animi, ut deum faciat Tellumonem.
Non, inquit, sed una eademque terra habet geminam
vim, et masculinam, quod semina producat; et fentininam,
quod recipiat atque enutriat: inde a vi feminina
dictam esse Tellurem, a masculina Tellumonem.
Cur ergo pontifices, ut ipse indicat, additis quoque
aliis duobus, quatuor diis faciunt rem divinam, Telluri,
Tellumoni, Altori, Rusori? De Tellure et Tellumone
jam dictum est: Altori quare? Quod ex terra,
inquit, aluntur omnia quae nata sunt. Rusori quare?
Quod rursus, inquit, cuncta eodem revolvuntur.
</p>
          </div3>
        </div2>

<div2>
          <head>CAPUT XXIV.-- <hi>De Telluris cognominibus eorumque significationibus, quae etiamsi erant multarum rerum indices, non debuerunt multorum deorum firmare opiniones.</hi> </head>
<div3>
            <head>1.</head>
            <p>
 Debuit ergo una terra propter istam quadrigeminam
vim quatuor habere cognomina, non quatuor
facere deos: sicut tot cognominibus unus Jupiter, et
tot cognominibus una Juno; in quibus omnibus vis
multiplex esse dicitur ad unum deum vel unam deam
pertinens, non multitudo cognominum, deorum etiam
multitudinem faciens. Sed profecto sicut aliquando
etiam ipsas vilissimas feminas earum, quas libidine
quaesierunt, taedet poenitetque turbarum: sic animam
vilem factam et immundis spiritibus prostitutam deos
sibi multiplicare, quibus contaminanda prosterneretur,
sicut plurimum libuit, sic aliquando et piguit.
Nam et ipse Varro quasi de ipsa turba verecundatus,
unam deam vult esse Tellurem. <hi>Eamdem,</hi> inquit, <hi>dicunt
Matrem magnam, quod tympanum habeat, significari
esse orbem terrae: quod turres in capite, oppida:
quod sedes fingantur circa eam, cum omnia moveantur,
ipsam non moveri.</hi> Quod Gallos huic deae ut servirent fecerunt,
significat qui semine indigeant, terram sequi oportere;
<pb n="0214"/>
in ea quippe omnia reperiri. <hi>Quod se apud eam
jactant, praecipitur,</hi> inquit, <hi>qui terram colunt, ne sedeant;
semper enim esse quod agant. Cymbalorum sonitus,
ferramentorum jactandorum ac manuum, et ejus rei
crepitus, in colendo agro qui fit, significant: ideo aere,
quod eam antiqui colebant aere, antequam ferrum esset
inventum. Leonem,</hi> inquit, <hi>adjungunt solutum ac mansuetum,
ut ostendant esse nullum genus terrae tam remotum
ac vehementer ferum, quod non subigi colique
conveniat.</hi>  Deinde adjungit et dicit, Tellurem matrem et
nominibus pluribus et cognominibus quod nominarunt,
deos existimatos esse complures. <hi>Tellurem,</hi> inquit, <hi>putant
esse Opem, quod opere fiat melior; Matrem, quod plurima
pariat; Magnam, quod cibum pariat; Proserpinam,
quod ex ea proserpant fruges; Vestam quod vestiatur herbis.
Sic alias deas,</hi> inquit, <hi>non absurde ad hanc revocant.</hi>  
Si ergo una dea est, quae quidem consulta veritate nec
ipsa est, interim quid itur in multas? Unius sint ista
multa nomina, non tam deae multae quam nomina. Sed
errantium majorum auctoritas deprimit, et eumdem
Varronem post hanc sententiam trepidare compellit.
Adjungit enim et dicit: <hi>Cum quibus opinio majorum de
his deabus, quod plures eas putarunt esse, non pugnat.</hi>  
Quomodo non pugnat, cum valde aliud sit, unam deam
nomina habere multa, aliud, esse deas multas? Sed potest,
inquit, fieri ut eadem res et una sit, et in ea quaedam
res sint plures. Concedo in uno homine esse res
plures, numquid ideo et homines plures? sic in una dea
esse res plures, numquid ideo et deas plures? Verum
sicut volunt, dividant, conflent, multiplicent, replicent,
implicent.</p>
          </div3>
<div3>
            <head>2.</head>
            <p>
 Haec sunt Telluris et Matris magnae praeclara
mysteria, unde omnia referuntur ad mortalia semina
et ad exercendam agriculturam. Itane ad haec relata
et hunc finem habentia tympanum, turres, Galli,
jactatio insana membrorum, crepitus cymbalorum,
confictio leonum, vitam cuiquam pollicentur aeternam?
itane propterea Galli abscisi huic Magnae deae
serviunt, ut significent qui semine indigeant, terram
sequi oportere; quasi non eos ipsa potius servitus semine
faciat indigere? Utrum enim sequendo hanc
deam, cum indigeant, semen acquirunt; an potius
sequendo hanc deam, cum habeant, semen amittunt?
Hoc interpretari est, an detestari? Nec attenditur,
quantum maligni daemones praevaluerint, qui nec aliqua
magna his sacris polliceri ausi sunt, et tam crudelia
exigere potuerunt. Si dea terra non esset, manus
ei homines operando inferrent, ut semina consequerentur
per illam; non etiam sibi saeviendo, ut
semina perderent propter illam. Si dea non esset, ita
fecunda fieret manibus alienis, ut non cogeret hominem
sterilem fieri manibus suis. Jam quod in Liberi
sacris honesta matrona pudenda virilia coronabat,
spectante multitudine, ubi rubens et sudans, si est
<pb n="0215"/>
ulla frons in hominibus, astabat forsitan et maritus;
et quod in celebratione nuptiarum, super Priapi scapum
nova nupta sedere jubebatur: longe contemptibiliora
atque leviora sunt prae ista turpitudine crudelissima
vel crudelitate turpissima, ubi daemoniacis
artibus sic uterque sexus illuditur, ut neuter suo
vulnere perimatur. Ibi fascinatio timetur agrorum,
hic membrorum amputatio non timetur: ibi sic dehonestatur
novae nuptae verecundia, ut non solum fecunditas,
sed nec virginitas adimatur; hic ita amputatur
virilitas, ut nec convertatur in feminam, nec
vir relinquatur.
</p>
          </div3>
        </div2>

<div2>
          <head>CAPUT XXV.-- <hi>Quam interpretationem de abscisione Atidis Graecorum sapientium doctrina repererit.</hi> </head>
<p>Et Atys ille non est commemoratus, nec ejus ab
isto interpretatio requisita est, in cujus dilectionis
memoriam Gallus absciditur. Sed docti Graeci
atque sapientes nequaquam rationem tam sanctam
praeclaramque tacuerunt. Propter vernalem quippe
faciem terrae, quae caeteris temporibus est pulchrior,
Porphyrius, philosophus nobilis, Atyn flores significare
perhibuit; et ideo abscisum, quia flos decidit
ante fructum ( <hi>In libro de Ratione naturali deorum</hi> ).
Non ergo ipsum hominem, vel quasi hominem, qui
vocatus est Atys, sed virilia ejus flori comparaverunt.
Ipsa quippe illo vivente deciderunt: imo vero non
deciderunt, neque decerpta, sed plane discerpta sunt;
nec illo flore amisso quisquam postea fructus, sed
potius sterilitas consecuta est. Quid ergo ipse reliquus?
et quidquid remansit absciso, quid eo significari
dicitur? quo refertur? quae interpretatio inde
profertur? an haec frustra moliendo nihilque inveniendo
persuadent illud potius esse credendum, quod de
homine castrato fama jactavit, litterisque mandatum
est? Merito hinc aversatus est Varro noster, neque
hoc dicere voluit: non enim hominem doctissimum
latuit.</p>
</div2>

<div2>
          <head>CAPUT XXVI.-- <hi>De turpitudine sacrorum Matris magnae.</hi> </head>
<p>Itemque de mollibus eidem Matri magnae contra
omnem virorum mulierumque verecundiam consecratis,
qui usque in hesternum diem madidis capillis,
facie dealbata, fluentibus membris, incessu femineo
per plateas vicosque Carthaginis, etiam a populis
unde turpiter viverent exigebant, nihil Varro dicere
<pb n="0216"/>
voluit, nec uspiam me legisse commemini. Defecit
interpretatio, erubuit ratio, conticuit oratio. Vicit
Matris magnae omnes deos filios, non numinis magnitudo,
sed criminis. Huic monstro nec Jani monstrositas
comparatur. Ille in simulacris habebat solam deformitatem,
ista in sacris deformem crudelitatem; ille
membra in lapidibus addita, haec in hominibus perdita.
Hoc dedecus tot Jovis ipsius et tanta stupra non
vincunt: ille inter femineas corruptelas uno Ganymede
coelum infamavit; ista tot mollibus professis et
publicis et inquinavit terram, et coelo fecit injuriam.
Saturnum fortasse possemus huic in isto genere turpissimae
crudelitatis sive conferre, sive praeferre, qui
patrem castrasse perhibetur: sed in Saturni sacris
homines alienis manibus potius occidi, quam suis
abscidi potuerunt. Devoravit ille filios, ut poetae
ferunt, et physici ex hoc interpretantur quod volunt;
ut autem historia prodit, necavit: sed quod ei Poeni
suos filios sacrificaverunt, non recepere Romani.
At vero ista magna deorum Mater etiam Romanis
templis castratos intulit, atque istam saevitiam moremque
servavit; credita vires adjuvare Romanorum,
exsecando virilia virorum. Quid sunt ad hoc malum
Mercurii furta, Veneris lascivia, stupra ac turpitudines
caeterorum, quae proferremus de libris, nisi quotidie
cantarentur et saltarentur in theatris? sed haec quid
sunt ad tantum malum, cujus magnitudo magnae
Matri tantummodo competebat? praesertim quod illa
dicuntur a poetis esse conficta: quasi poetae id etiam
finxerint, quod ea sint diis grata et accepta. Ut ergo
canerentur vel scriberentur, audacia sit vel petulantia
poetarum: ut vero divinis rebus et honoribus
eisdem imperantibus et extorquentibus numinibus
adderentur, quid est nisi crimen deorum; imo vero
confessio daemoniorum, et deceptio miserorum? Verum
illud quod de abscisorum consecratione Mater
deorum coli meruit, non poetae confinxerunt, sed
horrere magis quam canere maluerunt. Hisne diis selectis
quisquam consecrandus est, ut post mortem
vivat beate, quibus consecratus ante mortem honeste
non potest vivere, tam foedis superstitionibus subditus
et immundis daemonibus obligatus? Sed haec omnia,
inquit, referuntur ad mundum. Videat ne potius ad
immundum. Quid autem non potest referri ad mundum,
quod esse demonstratur in mundo? Nos autem
animum quaerimus, qui vera religione confisus, non
tanquam deum suum adoret mundum, sed tanquam
opus Dei propter Deum laudet mundum; et mundanis
sordibus expiatus, mundus perveniat ad Deum, qui
condidit mundum.</p>
</div2>

<div2>
          <head>CAPUT XXVII.-- <hi>De figmentis physiologorum, qui nec veram divinitatem colunt, nec eo cultu quo colenda est vera divinitas.</hi> </head>
<div3>
            <head>1.</head>
            <p>
 Istos vero deos selectos videmus quidem clarius
<pb n="0217"/>innotuisse quam caeteros; non tamen ut eorum illustrarentur
merita, sed ne occultarentur opprobria:
unde magis eos homines fuisse credibile est; sicut non
solum poeticae litterae, verum etiam historicae tradididerunt.
Nam quod Virgilius ait,
</p>
            <l>Primus ab aethereo venit Saturnus Olympo,</l>
<l>Arma Jovis fugiens, et regnis exsul ademptis:</l>
            <p> <hi>
              <note>(Aeneid. lib. 8, vers 319, 320)</note>.</hi>  
et quae ad hanc rem pertinentia consequuntur, totam
de hoc Euhemerus pandit historiam, quam Ennius
in latinum vertit eloquium: unde quia plurima posuerunt,
qui contra hujusmodi errores ante nos vel
graeco sermone vel latino scripserunt, non in eo
mihi placuit immorari.</p>
          </div3> 
<div3>
            <head>2.</head>
            <p>
 [XXVII.] Ipsas physiologias cum considero,
quibus docti et acuti homines has res humanas conantur
vertere in res divinas, nihil video nisi ad
temporalia terrenaque opera naturamque corpoream,
vel etiamsi invisibilem, tamen mutabilem potuisse revocari:
quod nullo modo est verus Deus. Hoc autem
si saltem religiositati congruis significationibus ageretur,
esset quidem dolendum, non his verum Deum
annuntiari atque praedicari; tamen aliquo modo ferendum
tam foeda et turpia non fieri nec juberi: at
nunc cum pro Deo vero, quo solo anima se inhabitante
sit felix, nefas sit colere aut corpus aut animam;
quanto magis nefarium est ista sic colere, ut
nec salutem, nec decus humanum corpus aut anima
colentis obtineat? Quamobrem si templo, sacerdote,
sacrificio, quod vero Deo debetur, colatur aliquod
elementum mundi, vel creatus aliquis spiritus,
etiamsi non immundus et malus; non ideo malum
est, quia illa mala sunt quibus colitur; sed quia illa
sunt talia, quibus solus ille colendus sit, cui talis cultus
servitusque debetur. Si autem stoliditate vel
monstrositate simulacrorum, sacrificiis homicidiorum,
coronatione virilium pudendorum, mercede stuprorum,
sectione membrorum, abscisione genitalium,
consecratione mollium, festis impurorum obscenorumque
ludorum, unum verum Deum, id est omnis
animae corporisque creatorem, colere se quisque
contendat; non ideo peccat, quia non est colendus
quem colit; sed quia colendum, non ut colendus est,
colit. Qui vero et rebus talibus, id est turpibus et scelestis,
et non Deum verum, id est animae corporisque
factorem, sed creaturam quamvis non vitiosam colit,
sive illa sit anima, sive corpus, sive anima simul et
corpus, bis peccat in Deum, quod et pro ipso colit,
quod non est ipse; et talibus rebus colit, qualibus
nec ipse colendus est, nec non ipse. Sed hi quonam
modo, id est quam turpiter nefarieque, coluerint, in
promptu est. Quid autem vel quos coluerint, esset
obscurum, nisi eorum testaretur historia, ea ipsa
<pb n="0218"/>
quae foeda et turpia confitentur numinibus terribiliter
exigentibus reddita. Unde remotis constat ambagibus,
nefarios daemones atque immundissimos spiritus
hac omni civili theologia in visendis stolidis
imaginibus, et per eas possidendis etiam stultis cordibus,
invitatos.
</p>
          </div3>
        </div2>

<div2>
          <head>CAPUT XXVIII.-- <hi>Quod doctrina Varronis de theologia in nulla sibi parte concordet.</hi> </head>
<p>Quid igitur valet, quod vir doctissimus et acutissimus
Varro velut subtili disputatione hos omnes deos
in coelum et in terram redigere ac referre conatur?
Non potest: fluunt de manibus, resiliunt, labuntur
et decidunt. Dicturus enim de feminis, hoc est deabus:
 « Quoniam, »  inquit,  « ut in primo libro dixi de
locis, duo sunt principia deorum animadversa de
coelo et terra, a quo dii partim dicuntur coelestes,
partim terrestres: ut in superioribus initium fecimus
coelo, cum diximus de Jano, quem alii coelum,
alii dixerunt esse mundum; sic de feminis
initium scribendi facimus a Tellure. »  Sentio
quantam molestiam tale ac tantum patiatur ingenium.
Ducitur enim quadam ratione verisimili, coelum
esse quod faciat, terram quae patiatur; et ideo
illi masculinam vim tribuit, huic femininam: et non
attendit eum potius esse qui haec facit, qui utrumque
fecit. Hinc etiam Samothracum nobilia mysteria in
superiore libro sic interpretatur, eaque se quae nec
suis nota sunt scribendo expositurum eisque missurum
quasi religiosissime pollicetur. Dicit enim se ibi
multis indiciis collegisse in simulacris aliud significare
coelum, aliud terram, aliud exempla rerum, quas
Plato appellat ideas: coelum Jovem, terram Junonem,
ideas Minervam vult intelligi: coelum a quo
fiat aliquid, terram de qua fiat, exemplum secundum
quod fiat. Qua in re omitto dicere, quod Plato illas
ideas tantam vim habere dicit, ut secundum eas
non coelum aliquid fecerit, sed etiam coelum fatum
sit. Hoc dico, istum in hoc libro selectorum
deorum, rationem illam trium deorum, quibus
quasi cuncta complexus est, perdidisse. Coelo
enim tribuit masculos deos, feminas terrae: inter
quas posuit Minervam, quam supra ipsum coelum
ante posuerat. Deinde masculus deus Neptunus in
mari est, quod ad terram potius quam ad coelum
pertinet. Dispater postremo, qui graece <foreign xml:lang="greek">Πλούτων</foreign> dicitur,
etiam ipse masculus frater amborum, terrenus
deus esse perhibetur; superiorem terram tenens, in
inferiore habens Proserpinam conjugem. Quomodo
ergo deos ad coelum, deas ad terram referre conantur?
Quid solidum, quid constans, quid sobrium,
<pb n="0219"/>
quid definitum habet haec disputatio? Illa autem est
Tellus initium dearum, Mater scilicet magna, apud
quam mollium et abscisorum seseque secantium atque
jactantium insana perstrepit turpitudo: quid
est ergo quod dicitur caput deorum Janus, caput dearum
Tellus? Nec ibi facit unum caput error, nec hic
sanum furor. Cur haec frustra referre nituntur ad
mundum? Quod etsi possent, pro Deo vero mundum
nemo pius colit: et tamen eos nec hoc posse,
veritas aperta convincit. Referant haec potius ad homines
mortuos, et ad daemones pessimos, et nulla
quaestio remanebit.</p>
</div2>

<div2>
          <head>CAPUT XXIX.-- <hi>Quod omnia quae physiologi ad mundum partesque ipsius retulerunt, ad unum verum Deum referre debuerint.</hi> </head>
<p>Namque omnia quae ab eis ex istorum deorum theologia
velut physicis rationibus referuntur ad mundum,
quam sine ullo scrupulo sacrilegae opinionis Deo
potius vero, qui fecit mundum, omnis animae et omnis
corporis conditori tribuantur, advertamus hoc
modo: Nos Deum colimus, non coelum et terram,
quibus duabus partibus mundus hic constat: nec
animam vel animas per viventia quaecumque diffusas;
sed Deum qui fecit coelum et terram et omnia quae
in eis sunt: qui fecit omnem animam, sive quocumque
modo viventem et sensus ac rationis expertem,
sive etiam sentientem, sive etiam intelligentem.</p>
</div2>

<div2>
          <head>CAPUT XXX.-- <hi>Qua pietate discernatur a creaturis Creator, ne pro uno tot dii colantur, quot sunt opera unius auctoris.</hi> </head>
<p>Et jam ut incipiam illa unius et veri Dei opera percurrere,
propter quae isti sibi dum quasi honeste
conantur sacramenta turpissima et scelestissima interpretari,
deos multos falsosque fecerunt: illum
Deum colimus, qui naturis a se creatis et subsistendi
et movendi initia finesque constituit; qui rerum causas
habet, novit atque disponit; qui vim seminum
condidit; qui rationalem animam, quod dicitur animus,
quibus voluit viventibus indidit; qui sermonis
facultatem usumque donavit; qui munus futura dicendi,
quibus placuit spiritibus impertivit, et per
quos placet ipse futura praedicit, et per quos placet
malas valetudines pellit; qui bellorum quoque
ipsorum, cum sic emendandum et castigandum est
genus humanum, exordiis, progressibus, finibusque
moderatur; qui hujus mundi ignem vehementissimum
et violentissimum pro immensae naturae temperamento
et creavit et regit; qui universarum aquarum
creator et gubernator est; qui solem fecit corporalium
clarissimum luminum, eique vim congruam
et motum dedit; qui ipsis etiam inferis dominationem
suam potestatemque non subtrahit; qui semina
<pb n="0220"/>
et alimenta mortalium, sive arida sive liquida,
naturis competentibus attributa substituit;
qui terram fundat atque fecundat; qui fructus ejus
animalibus hominibusque largitur; qui causas non
solum principales, sed etiam subsequentes novit atque
ordinat; qui lunae statuit motum suum; qui
vias coelestes atque terrestres locorum mutationibus
praebet; qui humanis ingeniis, quae creavit, etiam
scientias artium variarum ad adjuvandam vitam naturamque
concessit; qui conjunctionem maris et feminae
ad adjutorium propagandae prolis instituit; qui
hominum coetibus, quem focis et luminibus adhiberent,
ad facillimos usus munus terreni ignis indulsit.
Ista sunt certe, quae diis selectis, per nescio quas
physicas interpretationes vir acutissimus atque doctissimus
Varro, sive quae aliunde accepit, sive quae
ipse conjecit, distribuere laboravit. [XXX.] Haec
autem facit atque agit unus verus Deus; sed sicut
Deus, id est ubique totus, nullis inclusus locis, nullis
vinculis alligatus, in nullas partes sectilis, ex nulla
parte mutabilis, implens coelum et terram praesente
potentia, non indigente natura. Sic itaque administrat
omnia quae creavit, ut etiam ipsa proprios exercere
 et agere motus sinat. Quamvis enim nihil
esse possint sine ipso, non sunt quod ipse. Agit autem
multa etiam per Angelos: sed non nisi ex se
ipso beatificat Angelos. Ita quamvis propter aliquas
causas hominibus Angelos mittat: non tamen ex Angelis
homines, sed ex se ipso, sicut Angelos, beatificat.
Ab hoc uno et vero Deo vitam speramus
aeternam.</p>
</div2>

<div2>
          <head>CAPUT XXXI.-- <hi>Quibus proprie beneficiis Dei, excepta generali largitate, sectatores veritatis utantur.</hi> </head>
<p>Habemus enim ab illo, praeter hujuscemodi beneficia,
quae ex hac, de qua nonnulla diximus, administratione
naturae bonis malisque largitur, magnum
et bonorum proprium magnae dilectionis indicium.
Quanquam enim, quod sumus, quod vivimus, quod
coelum terramque conspicimus, quod habemus mentem
atque rationem, qua eum ipsum, qui haec omnia
condidit, inquiramus, nequaquam valeamus actioni
sufficere gratiarum: tamen quod nos oneratos obrutosque
peccatis, et a contemplatione suae lucis aversos,
ac tenebrarum, id est iniquitatis, dilectione
caecatos, non omnino deseruit, misitque nobis Verbum
suum, qui est ejus unicus Filius, quo pro nobis
assumpta carne nato atque passo, quanti Deus hominem
penderet nosceremus, atque illo sacrificio
singulari a peccatis omnibus mundaremur, ejusque
Spiritu in cordibus nostris dilectione diffusa, omnibus
difficultatibus superatis in aeternam requiem et contemplationis
<pb n="0221"/>
ejus ineffabilem dulcedinem veniremus,
quae corda, quot linguae ad agendas ei gratias satis
esse contenderint?</p>
</div2>

<div2>
          <head>CAPUT XXXII.-- <hi>Quod sacramentum redemptionis Christi nullis retro temporibus defuerit, semperque sit diversis significationibus praedicatum.</hi> </head>
<p>Hoc mysterium vitae aeternae jam inde ab exordio
generis humani per quaedam signa et sacramenta temporibus
congrua, quibus oportuit, per Angelos praedicatum
est. Deinde populus Hebraeus in unam
quamdam rempublicam, quae hoc sacramentum ageret,
congregatus est; ubi per quosdam scientes, per
quosdam nescientes, id quod ex adventu Christi usque
nunc et deinceps agitur, praenuntiaretur esse
venturum: sparsa etiam postea eadem gente per
gentes propter testimonium Scripturarum, quibus
aeterna salus in Christo futura praedicta est. Omnes
enim non solum prophetiae, quae in verbis sunt; nec
tantum praecepta vitae, quae mores pietatemque conformant,
atque illis litteris continentur; verum
etiam sacra, sacerdotia, tabernaculum, sive templum,
altaria, sacrificia, cerimoniae, dies festi, et
quidquid aliud ad eam servitutem pertinet, quae Deo
debetur, et graece proprie <foreign xml:lang="greek">λατρεία</foreign> dicitur, ea significaverunt
et praenuntiaverunt quae, propter aeternam
vitam fidelium in Christo et impleta credimus, et
impleri cernimus, et implenda confidimus.</p>
</div2>

<div2>
          <head>CAPUT XXXIII.-- <hi>Quod per solam christianam religionem manifestari potuerit fallacia spirituum malignorum, de hominum errore gaudentium.</hi> </head>
<p>Per hanc ergo religionem unam et veram potuit
aperiri, deos Gentium esse immundissimos daemones,
sub defunctarum occasionibus animarum vel creaturarum
specie mundanarum deos se putari cupientes, et
quasi divinis honoribus eisdemque scelestis ac turpibus
rebus superba impuritate laetantes, atque ad verum
Deum conversionem humanis animis invidentes.
Ex quorum immanissimo et impiissimo dominatu
homo liberatur, cum credit in eum qui praebuit ad
exsurgendum tantae humilitatis exemplum, quanta illi
superbia ceciderunt. Hinc sunt non solum illi, de quibus
multa jam diximus, et alii atque alii similes caeterarum
gentium atque terrarum; sed etiam hi, de quibus nunc
agimus, tanquam in senatum deorum selecti; sed
plane selecti nobilitate criminum, non dignitate virtutum.
Quorum sacra Varro dum quasi ad naturales
rationes referre conatur, quaerens honestare res turpes,
quomodo his quadret et consonet, non potest
invenire: quoniam non sunt ipsae illorum sacrorum
causae quas putat, vel potius vult putari. Nam si non
<pb n="0222"/>
solum ipsae, verum etiam quaelibet aliae hujus generis
essent, quamvis nihil ad Deum verum vitamque aeternam,
quae in religione quaerenda est, pertinerent;
tamen qualicumque de rerum natura reddita ratione,
aliquantulum mitigarent offensionem, quam non intellecta
in sacris aliqua velut turpitudo aut absurditas
fecerat; sicut in quibusdam theatrorum fabulis vel
delubrorum mysteriis facere conatus est: ubi non
theatra delubrorum similitudine absolvit, sed theatrorum
potius similitudine delubra damnavit; tamen
utcumque conatus est, ut sensum horribilibus rebus
offensum velut naturalium causarum ratione reddita
deliniret.</p>
</div2>

<div2>
          <head>CAPUT XXXIV.-- <hi>De libris Numae Pompilii, quos senatus, ne sacrorum causae, quales in eis habebantur, innotescerent, jussit incendi.</hi> </head>
<p>Sed contra invenimus, sicut ipse vir doctissimus
prodidit, de Numae Pompilii libris redditas sacrorum
causas nullo modo potuisse tolerari, nec dignas habitas,
quae non solum lectae innotescerent religiosis,
sed saltem scriptae reconderentur in tenebris. Jam
enim dicam, quod in tertio hujus operis libro me suo
loco dicturum esse promiseram <note>(Cap. IX)</note>. Nam, sicut
apud eumdem Varronem legitur in libro de Cultu deorum,
 « Terentius quidam cum haberet ad Janiculum
fundum, et bubulcus ejus juxta sepulcrum Numae
Pompilii trajiciens aratrum eruisset ex terra libros
ejus, ubi sacrorum institutorum scriptae erant causae,
in Urbem pertulit ad praetorem. At ille cum inspexisset
principia, rem tantam detulit ad senatum.
Ubi cum primores quasdam causas legissent, cur
quidque in sacris fuerit institutum, Numae mortuo
senatus assensus est, eosque libros tanquam religiosi
patres conscripti, praetor ut combureret, censuerunt » .
Credat quisque quod putat: imo vero
dicat quod dicendum suggesserit vesana contentio,
quilibet tantae impietatis defensor egregius. Me admonere
sufficiat, sacrorum causas a rege Pompilio,
Romanorum sacrorum institutore, conscriptas, nec
populo, nec senatui, nec saltem ipsis sacerdotibus
innotescere debuisse, ipsumque Numam Pompilium
curiositate illicita ad ea daemonum pervenisse secreta,
quae ipse quidem scriberet, ut haberet unde legendo
commoneretur: sed ea tamen, cum rex esset, qui
minime quemquam metueret, nec docere aliquem,
nec delendo vel quoquo modo consumendo perdere
auderet; ita quod scire neminem voluit, ne homines
nefaria doceret, violare autem timuit, ne daemones
iratos haberet, obruit ubi tutum putavit, sepulcro
suo propinquare aratrum posse non credens. Senatus
autem cum religiones formidaret damnare majorum,
et ideo Numae assentiri cogeretur; illos tamen libros
tam perniciosos esse judicavit, ut nec obrui rursus
juberet, ne humana curiositas multo vehementius
rem jam proditam quaereret, sed flammis aboleri nefanda

<pb n="0223"/>
monumenta: ut, quia jam necesse esse existimabant
sacra illa facere, tolerabilius erraretur causis
eorum ignoratis, quam cognitis civitas turbaretur.</p>
</div2>

<div2>
          <head>CAPUT XXXV.-- <hi>De hydromantia, per quam Numa, visis quibusdam daemonum imaginibus, ludificabatur.</hi> </head>
<p>Nam et ipse Numa, ad quem nullus Dei propheta,
nullus sanctus angelus mittebatur, hydromantiam
facere compulsus est, ut in aqua videret imagines deorum,
vel potius ludificationes daemonum, a quibus audiret
quid in sacris constituere atque observare deberet.
Quod genus divinationis idem Varro a Persis
dicit allatum, quo et ipsum Numam, et postea Pythagoram
philosophum usum fuisse commemorat:
ubi adhibito sanguine etiam inferos perhibet sciscitari;
et <foreign xml:lang="greek">νεκρομαντείαν</foreign> graece dicit vocari: quae sive
hydromantia, sive necromantia dicatur, idipsum est,
ubi videntur mortui divinare. Quibus haec artibus
fiant, ipsi viderint. Nolo enim dicere has artes etiam
ante nostri Salvatoris adventum in ipsis civitatibus
Gentium legibus solere prohiberi, et poena severissima
vindicari. Nolo, inquam, hoc dicere: fortassis
enim talia tunc licebant. His tamen artibus dicit sacra
illa Pompilius, quorum sacrorum facta prodidit, causas
obruit; ita timuit et ipse quod didicit: quarum
causarum proditos libros senatus incendit. Quid mihi
ergo Varro illorum sacrorum alias nescio quas causas
velut physicas interpretatur; quales si libri illi
habuissent, non utique arsissent; aut et istos Varronis
ad Caesarem pontificem scriptos atque editos
patres conscripti similiter incendissent? Quod ergo
aquam egesserit, id est exportaverit, Numa Pompilius,
unde hydromantiam faceret, ideo nympham Egeriam
conjugem dicitur habuisse, quemadmodum in supradicto
libro Varronis exponitur. Ita enim solent res
gestae aspersione mendaciorum in fabulas verti. In
<pb n="0224"/>
illa igitur hydromantia curiosissimus ille rex Romanus
et sacra didicit, quae in libris suis pontifices
haberent; et eorum causas, quas praeter se neminem
scire voluit. Itaque eas seorsum scriptas secum quodammodo
mori fecit, quando ita subtrahendas hominum
notitiae sepeliendasque curavit. Aut ergo daemonum
illic tam sordidae et noxiae cupiditates erant
conscriptae, ut ex his tota illa theologia civilis etiam
apud tales homines exsecrabilis appareret, qui tam
multa in ipsis sacris erubescenda susceperant aut illi
omnes nihil aliud quam homines mortui prodebantur,
quos tam prolixi temporis vetustate fere omnes populi
Gentium deos immortales esse crediderant: cum
et talibus sacris iidem illi daemones oblectarentur,
qui se colendos pro ipsis mortuis, quos deos putari
fecerant quibusdam fallacium miraculorum attestationibus,
supponebant. Sed occulta Dei veri providentia
factum est, ut et Pompilio amico suo illis conciliati
artibus, quibus hydromantia fieri potuit, cuncta
illa confiteri permitterentur; et tamen ut moriturus
incenderet ea potius, quam obrueret, admonere non
permitterentur: qui ne innotescerent, nec aratro,
quo sunt eruta, obsistere potuerunt, nec stilo Varronis,
quo ea quae de hac re gesta sunt, in nostram memoriam
pervenerunt. Non enim possunt quod non
sinuntur efficere: sinuntur autem alto Dei summi
justoque judicio pro meritis eorum, quos ab eis vel
affligi tantum, vel etiam subjici ac decipi justum est.
Quam vero perniciosae vel a cultu verae divinitatis
alienae illae litterae judicatae sint, hinc intelligi potest,
quod eas maluit senatus incendere, quas Pompilius
occultavit, quam timere quod timuit qui hoc audere
non potuit. Qui ergo vitam nec modo habere vult
piam, talibus sacris quaerat aeternam. Qui autem
cum malignis daemonibus non vult habere societatem,
non superstitionem, qua coluntur, noxiam pertimescat:
sed veram religionem, qua produntur et vincumtur,
agnoscat.</p>
</div2>
      </div1>

<div1>
        <head> <hi>LIBER OCTAVUS.</hi> Venit ad tertium genus theologiae, quae dicitur naturalis, deque diis eo pertinentibus quaestionem, an istorum videlicet deorum cultus prosit ad consequendam vitam beatam, quae post mortem futura est, discutiendam suscipit cum Platonicis, qui caeterorum philosophorum sunt facile principes et ad fidei christianae veritatem propius accedentes. Atque hic primum refellit Apuleium et quicumque alii cultum daemonibus tanquam internuntiis et interpretibus inter deos et homines impendi volunt; ostendens ipsos daemones quos vitiis obnoxios esse, et quae probi prudentesque homines aversantur et damnant, id est, sacrilega poetarum figmenta, ludibria theatrica, magicarum artium maleficia et scelera importasse, iisque omnino favere et delectari compertum est, nulla posse ratione diis bonis homines conciliare.</head>
<div2>
          <head>CAPUT PRIMUM.-- <hi>De quaestione naturalis theologiae cum philosophis excellentioris scientiae discutienda.</hi> </head>
<pb n="0223"/>
          <p>Nunc intentiore nobis opus est animo multo quam
erat in superiorum solutione quaestionum et explicatione
librorum. De theologia quippe, quam naturalem vocant,
non cum quibuslibet hominibus (non enim fabulosa
est vel civilis, hoc est vel theatrica vel urbana;
<pb n="0224"/>
quarum altera jactitat deorum crimina, altera indicat
deorum desideria criminosiora, ac per hoc malignorum
potius daemonum quam deorum); sed cum
philosophis est habenda collatio: quorum ipsum nomen
si latine interpretemur, amorem sapientiae profitetur.
Porro si sapientia Deus est, per quem
<pb n="0225"/>
facta sunt omnia, sicut divina auctoritas veritasque
monstravit <note>(Sap. VII, 24-27; et Hebr. 1, 2, 3)</note>, verus
philosophus est amator Dei. Sed quia res ipsa, cujus
hoc nomen est, non est in omnibus qui hoc nomine
gloriantur (neque enim continuo verae sapientiae sunt
amatores, quicumque appellantur philosophi):
profecto ex omnibus, quorum sententias et litteris
nosse potuimus, eligendi sunt cum quibus non indigne
quaestio ista tractetur. Neque enim hoc opere
omnes omnium philosophorum vanas opiniones refutare
suscepi, sed eas tantum quae ad theologiam
pertinent, quo verbo graeco significari intelligimus de
divinitate rationem sive sermonem: nec eas omnium,
sed eorum tantum, qui cum et esse divinitatem et
humana curare consentiant, non tamen sufficere
unius incommutabilis Dei cultum ad vitam adipiscendam,
etiam post mortem, beatam, sed multos, ab
illo sane uno conditos atque institutos, ob eam causam
colendos putant. Hi jam etiam Varronis opinionem
veritatis propinquitate transcendunt: siquidem
ille totam theologiam naturalem usque ad mundum
istum vel ejus animam extendere potuit: isti vero
supra omnem animae naturam confitentur Deum, qui
non solum mundum istum visibilem, qui saepe coeli
et terrae nomine nuncupatur, sed etiam omnem omnino
animam fecerit; et qui rationalem et intellectualem,
cujus generis anima humana est, participatione
sui luminis incommutabilis et incorporei beatam
facit. Hos philosophos Platonicos appellatos, a Platone
doctore vocabulo derivato, nullus qui haec vel
tenuiter audivit, ignorat. De hoc igitur Platone, quae
necessaria praesenti quaestioni existimo, breviter attingam,
prius illos commemorans, qui eum in eodem
genere litterarum tempore praecesserunt.</p>
</div2>

<div2>
          <head>CAPUT II.-- <hi>De duobus philosophorum generibus, id est, Italico et Ionico, eorumque auctoribus.</hi> </head>
<p>Quantum enim attinet ad litteras graecas, quae lingua
inter caeteras gentium clarior habetur, duo
philosophorum genera traduntur; unum Italicum, ex
ea parte Italiae, quae quondam magna Graecia nuncupata
est; alterum Ionicum, in eis terris, ubi et nunc
Graecia nominatur. Italicum genus auctorem habuit
Pythagoram Samium, a quo etiam ferunt ipsum philosophiae
nomen exortum. Nam cum antea Sapientes
appellarentur, qui modo quodam laudabilis vitae aliis
praestare videbantur; iste interrogatus, quid profiteretur,
Philosophum se esse respondit, id est studiosum
vel amatorem sapientiae: quoniam sapientem profiteri,
arrogantissimum videbatur. Ionici vero generis
princeps fuit Thales Milesius, unus illorum septem
qui appellati sunt Sapientes. Sed illi sex vitae
genere distinguebantur, et quibusdam praeceptis ad
bene vivendum accommodatis: iste autem Thales, ut
<pb n="0226"/>
successores etiam propagaret, rerum naturam scrutatus
suasque disputationes litteris mandans eminuit;
maximeque admirabilis exstitit, quod astrologiae numeris
comprehensis, defectus solis et lunae etiam praedicere
potuit. Aquam tamen putavit rerum esse
principium, et hinc omnia elementa mundi ipsumque
mundum, et quae in eo gignuntur, existere. Nihil autem
huic operi, quod mundo considerato tam admirabile
aspicimus, ex divina mente praeposuit. Huic
successit Anaximander, ejus auditor, mutavitque de
rerum natura opinionem. Non enim ex una re, sicut
Thales ex humore, sed ex suis propriis principiis
quasque res nasci putavit. Quae rerum principia singularum
esse credidit infinita, et innumerabiles mundos
gignere, et quaecumque in eis oriuntur; eosque
mundos modo dissolvi, modo iterum gigni existimavit,
quanta quisque aetate sua manere potuerit; nec ipse
aliquid divinae menti in his rerum operibus tribuens.
Iste Anaximenem discipulum et successorem reliquit:
qui omnes rerum causas infinito aeri dedit: nec
deos negavit, aut tacuit; non tamen ab ipsis aerem
factum, sed ipsos ex aere ortos credidit. Anaxagoras
vero, ejus auditor, harum rerum omnium, quas videmus,
effectorem divinum animum sensit; et dixit ex
infinita materia, quae constaret similibus inter se
particulis, rerum omnium genera pro modulis et speciebus
propriis singula fieri, sed animo faciente divino.
Diogenes quoque, Anaximenis alter auditor,
aerem quidem dixit rerum esse materiam, de qua
omnia fierent; sed eum esse compotem divinae rationis,
sine qua nihil ex eo fieri posset. Anaxagorae successit
auditor ejus Archelaus: etiam ipse de particulis
inter se similibus, quibus singula quaeque fierent, ita
putavit constare omnia, ut inesse etiam mentem diceret,
quae corpora aeterna, id est illas particulas,
conjungendo et dissipando ageret omnia. Socrates
hujus discipulus fuisse perhibetur, magister Platonis,
propter quem breviter cuncta ista recolui.</p>
</div2>

<div2>
          <head>CAPUT III.-- <hi>De Socratica disciplina.</hi> </head>
<p>Socrates ergo primus universam philosophiam ad
corrigendos componendosque mores flexisse memoratur;
cum ante illum omnes magis physicis, id est,
naturalibus, rebus perscrutandis operam maximam
impenderent. Non mihi autem videtur posse ad
liquidum colligi, utrum Socrates, ut hoc faceret, taedio
rerum obscurarum et incertarum ad aliquid apertum
et certum reperiendum animum intenderit, quod
esset beatae vitae necessarium; propter quam unam
omnium philosophorum invigilasse ac laborasse videtur
<pb n="0227"/>
industria: an vero, sicut de illo quidam benevolentius
suspicantur, nolebat immundos terrenis
cupiditatibus animos se extendere in divina conari.
Quandoquidem ab eis causas rerum videbat inquiri,
quas primas atque summas nonnisi in unius ac summi
Dei voluntate esse credebat: unde non eas putabat
nisi mundata mente posse comprehendi; et ideo purgandae
bonis moribus vitae censebat instandum, ut
deprimentibus libidinibus exoneratus animus naturali
vigore in aeterna se attolleret, naturamque incorporei
et incommutabilis luminis, ubi causae omnium factarum
naturarum stabiliter vivunt, intelligentiae puritate
conspiceret. Constat eum tamen imperitorum
stultitiam scire se aliquid opinantium, etiam in ipsis
moralibus quaestionibus, quo totum animum intendisse
videbatur, vel confessa ignorantia sua, vel dissimulata
scientia, lepore mirabili disserendi et acutissima urbanitate
agitasse atque versasse. Unde et concitatis
inimicitiis calumniosa criminatione damnatus, morte
mulctatus est. Sed eum postea illa ipsa, quae publice
damnaverat, Atheniensium civitas publice luxit, in
duos accusatores ejus usque adeo populi indignatione
conversa, ut unus eorum oppressus vi multitudinis
interiret, exsilio autem voluntario atque perpetuo
poenam similem alter evaderet. Tam praeclara
igitur vitae mortisque fama Socrates reliquit plurimos
suae philosophiae sectatores, quorum certatim studium
fuit in quaestionum moralium disceptatione versari,
ubi agitur de summo bono, quo fieri homo beatus potest.
Quod in Socratis disputationibus, dum omnia
movet, asserit, destruit, quoniam non evidenter apparuit;
quod cuique placuit, inde sumpserunt, et ubi
cuique visum est, constituerunt finem boni. Finis
autem boni appellatur, quo quisque cum pervenerit,
beatus est. Sic autem diversas inter se Socratici de
isto fine sententias habuerunt, ut (quod vix credibile
est, unius magistri potuisse facere sectatores) quidam
summum bonum esse dicerent voluptatem, sicut Aristippus;
quidam virtutem, sicut Antisthenes. Sic alii
atque alii aliud atque aliud opinati sunt: quos commemorare
longum est.</p>
</div2>

<div2>
          <head>CAPUT IV.-- <hi>De praecipuo inter Socratis discipulos Platone, qui omnem philosophiam triplici partitione distinxit.</hi> </head>
<p>Sed inter discipulos Socratis, non quidem immerito,
excellentissima gloria claruit, qui omnino caeteros
obscuraret, Plato. Qui cum esset Atheniensis,
honesto apud suos loco natus, et ingenio mirabili longe
suos condiscipulos anteiret; parum tamen putans
perficiendae philosophiae sufficere se ipsum ac Socraticam
<pb n="0228"/>
disciplinam, quam longe lateque potuit peregrinatus
est, quaquaversum eum alicujus nobilitate
scientiae percipiendae fama rapiebat. Itaque et in Aegypto
didicit quaecumque illic magna habebantur atque
docebantur, et inde in eas Italiae partes veniens ubi
Pythagoraeorum fama celebrabatur, quidquid Italicae
philosophiae tunc florebat, auditis eminentioribus in
ea doctoribus facillime comprehendit. Et quia magistrum
Socratem singulariter diligebat, eum loquentem
fere in omnibus sermonibus suis faciens, etiam illa
quae vel ab aliis didicerat, vel ipse quanta potuerat
intelligentia viderat, cum illius lepore et moralibus
disputationibus temperavit. Itaque cum studium sapientiae
in actione et contemplatione versetur, unde
una pars ejus activa, altera contemplativa dici potest;
quarum activa ad agendam vitam, id est, ad mores
instituendos, pertinet, contemplativa autem ad conspiciendas
naturae causas et sincerissimam veritatem:
Socrates in activa excelluisse memoratur; Pythagoras
vero magis contemplativae, quibus potuit intelligentiae
viribus, institisse. Proinde Plato utrumque jungendo
philosophiam perfecisse laudatur, quam in tres
partes distribuit: unam moralem, quae maxime in
actione versatur; alteram naturalem, quae contemplationi
deputata est; tertiam rationalem, qua verum
disterminatur a falso: quae licet utrique, id est actioni
et contemplationi, sit necessaria, maxime tamen contemplatio
perspectionem sibi vindicat veritatis. Ideo
haec tripartitio non est contraria illi distinctioni, qua
intelligitur omne studium sapientiae in actione et contemplatione
consistere. Quid autem in his vel de his
singulis partibus Plato senserit, id est, ubi finem
omnium actionum, ubi causam omnium naturarum,
ubi lumen omnium rationum esse cognoverit vel crediderit,
disserendo explicare et longum esse arbitror,
et temere affirmandum esse non arbitror. Cum enim
magistri sui Socratis, quem facit in suis voluminibus
disputantem, notissimum morem dissimulandae scientiae
vel opinionis suae servare affectat, quia et illi ipse
mos placuit, factum est ut etiam ipsius Platonis de
rebus magnis sententiae non facile perspici possint.
Ex his tamen quae apud eum leguntur, sive quae dixit,
sive quae ab aliis dicta esse narravit atque conscripsit,
quae sibi placita viderentur, quaedam commemorari et
huic operi inseri oportet a nobis, vel ubi suffragatur
religioni verae, quam fides nostra suscipit ac defendit,
vel ubi ei videtur esse contrarius, quantum ad istam
de uno Deo et pluribus pertinet quaestionem, propter
vitam, quae post mortem futura est, veraciter beatam.
Fortassis enim qui Platonem caeteris philosophis gentium
longe recteque praelatum acutius atque veracius
intellexisse atque secuti esse fama celebriore laudantur,
aliquid tale de Deo sentiunt, ut in illo inveniatur
et causa subsistendi, et ratio intelligendi, et ordo vivendi:
<pb n="0229"/>
quorum trium, unum ad naturalem, alterum
ad rationalem, tertium ad moralem partem intelligitur
pertinere. Si enim homo ita creatus est, ut per id
quod in eo praecellit, attingat illud, quod cuncta praecellit,
id est, unum verum optimum Deum, sine quo
nulla natura subsistit, nulla doctrina instruit, nullus
usus expedit: ipse quaeratur, ubi nobis secura sunt
omnia; ipse cernatur, ubi nobis certa sunt omnia;
ipse diligatur, ubi nobis recta sunt omnia.</p>
</div2>

<div2>
          <head>CAPUT V.-- <hi>Quod de theologia cum Platonicis potissimum disceptandum sit, quorum opinioni omnium philosophorum postponenda sint dogmata.</hi> </head>
<p>Si ergo Plato Dei hujus imitatorem, cognitorem,
amatorem dixit esse sapientem, cujus participatione
sit beatus, quid opus est excutere caeteros? Nulli nobis,
quam isti, propius accesserunt. Cedat eis igitur
non solum theologia illa fabulosa deorum criminibus
oblectans animos impiorum; nec solum etiam
illa civilis, ubi impuri daemones terrestribus gaudiis
deditos populos deorum nomine seducentes, humanos
errores tanquam suos divinos honores habere voluerunt,
ad spectandos suorum criminum ludos cultores
suos tanquam ad suum cultum studiis immundissimis
excitantes, et sibi delectabiliores ludos de ipsis spectatoribus
exhibentes: ubi si qua velut honesta geruntur
in templis, conjuncta sibi theatrorum obscenitate
turpantur; et quaecumque turpia geruntur in theatris,
comparata sibi templorum foeditate laudantur. Et ea
quae Varro ex his sacris, quasi ad coelum et terram
rerumque mortalium semina et actus interpretatus est;
quia nec ipsa illis ritibus significantur, quae ipse insinuare
conatur; et ideo veritas conantem non sequitur:
et si ipsa essent, tamen animae rationali ea, quae
infra illam naturali ordine constituta sunt, pro deo suo
colenda non essent; nec sibi praeferre debuit, tanquam
deos, eas res, quibus ipsam praetulit verus Deus. Et
ea, quae Numa Pompilius revera ad sacra ejusmodi
pertinentia secum sepeliendo curavit abscondi, et aratro
eruta senatus jussit incendi. In eo genere sunt
etiam illa, ut aliquid de Numa mitius suspicemur, quae
Alexander Macedo scribit ad matrem, sibi a magno
antistite sacrorum Aegyptiorum quodam Leone patefacta: 
ubi non Picus et Faunus et Aeneas et Romulus,
vel etiam Hercules et Aesculapius et Liber Semela <super>1</super> natus, et Tyndaridae fratres, et si quos alios ex
mortalibus pro diis habent, sed ipsi etiam majorum
gentium dii, quos Cicero in Tusculanis tacitis nominibus
<pb n="0230"/>
videtur attingere <note>(Lib. I, cap. 13)</note>, Jupiter, Juno,
Saturnus, Vulcanus, Vesta, et alii plurimi, quos
Varro conatur ad mundi partes sive elementa transferre,
homines fuisse produntur. Timens enim et ille
quasi revelata mysteria, petens admonet Alexandrum,
ut cum ea matri conscripta insinuaverit, flammis jubeat
concremari. Non solum ergo ista, quae duae theologiae,
fabulosa continet et civilis, Platonicis philosophis
cedant, qui verum Derum, et rerum auctorem, et
veritatis illustratorem, et beatitudinis largitorem esse
dixerunt: sed alii quoque philosophi, qui corporalia
naturae principia corpori deditis mentibus opinati
sunt, cedant his tantis et tanti Dei cognitoribus viris,
ut Thales in humore, Anaximenes in aere, Stoici in
igne, Epicurus in atomis, hoc est minutissimis corpusculis,
quae nec dividi nec sentiri queunt, et quicumque
alii, quorum enumerationi immorari non est
necesse, sive simplicia, sive conjuncta corpora, sive
vita carentia, sive viventia, sed tamen corpora, causam
principiumque rerum esse dixerunt. Nam quidam
eorum a rebus non vivis res vivas fieri posse crediderunt,
sicut Epicurei: quidam vero a vivente quidem et
viventia et non viventia, sed tamen a corpore corpora.
Nam Stoici ignem, id est corpus unum ex his quatuor
elementis, quibus visibilis mundus hic constat, et
viventem, et sapientem, et ipsius mundi fabricatorem
atque omnium quae in eo sunt, eumque omnino ignem
deum esse putaverunt. Hi et caeteri similes eorum id
solum cogitare potuerunt, quod cum eis corda eorum
obstricta carnis sensibus fabulata sunt. In se quippe
habebant quod non videbant, et apud se imaginabantur
quod foris viderant, etiam quando non videbant,
sed tantummodo cogitabant. Hoc autem in conspectu
talis cogitationis jam non est corpus, sed similitudo
corporis. Illud autem unde videtur in animo haec similitudo
corporis, nec corpus est, nec similitudo corporis;
et unde videtur, atque utrum pulchra an deformis
sit judicatur, profecto est melius quam ipsa
quae judicatur. Haec mens hominis et rationalis animae
natura est, quae utique corpus non est; si jam illa
corporis similitudo, cum in animo cogitantis aspicitur
atque judicatur, nec ipsa corpus est. Non est ergo nec
terra, nec aqua, nec aer, nec ignis: quibus quatuor
corporibus, quae dicuntur quatuor elementa, mundum
corporeum videmus esse compactum. Porro si noster
animus corpus non est, quomodo Deus creator animi
corpus est? Cedant ergo et isti, ut dictum est Platonicis:
cedant et illi, quos quidem puduit dicere Deum
corpus esse, verumtamen ejusdem naturae, cujus ille
est, animos nostros esse putaverunt. Ita non eos movit
tanta mutabilitas animae, quam Dei naturae tribuere
nefas est. Sed dicunt, Corpore mutatur animae
natura; nam per se ipsam incommutabilis est. Poterant
isti dicere, Corpore aliquo vulneratur caro; nam
per se ipsam invulnerabilis est. Prorsus quod mutari
non potest, nulla re potest: ac per hoc quod corpore
<pb n="0231"/>
mutari potest, aliqua re potest, et ideo incommutabile
recte dici non potest.</p>
</div2>

<div2>
          <head>CAPUT VI.-- <hi>De Platonicorum sensu in ea parte philosophiae, quae physica nominatur.</hi> </head>
<p>Viderunt ergo isti philosophi, quos caeteris non immerito
fama atque gloria praelatos videmus, nullum
corpus esse Deum: et ideo cuncta corpora transcenderunt
quaerentes Deum. Viderunt quidquid mutabile
est, non esse summum Deum: et ideo omnem animam
mutabilesque omnes spiritus transcenderunt,
quaerentes summum Deum. Deinde viderunt omnem
speciem in re quacumque mutabili, qua est quidquid
illud est, quoquo modo et qualiscumque natura est,
non esse posse nisi ab illo qui vere est, quia incommutabiliter
est. Ac per hoc sive universi mundi corpus,
figuras, qualitates, ordinatumque motum, et elementa
disposita a coelo usque ad terram, et quaecumque
corpora in eis sunt; sive omnem vitam, vel quae
nutrit et continet, qualis est in arboribus; vel quae
et hoc habet et sentit, qualis est in pecoribus; vel
quae et haec habet et intelligit, qualis est in hominibus;
vel quae nutritorio subsidio non indiget, sed
tantum continet, sentit, intelligit, qualis est in Angelis,
nisi ab illo esse non posse qui simpliciter est:
quia non aliud illi est esse, aliud vivere, quasi possit
esse non vivens; nec aliud illi est vivere, aliud intelligere,
quasi possit vivere non intelligens; nec aliud
illi est intelligere, aliud beatum esse, quasi possit intelligere
et non beatus esse; sed quod est illi vivere,
intelligere, beatum esse, hoc est illi esse. Propter
hanc incommutabilitatem et simplicitatem intellexerunt
eum et omnia ista fecisse, et ipsum a nullo fieri
potuisse. Consideraverunt enim, quidquid est, vel
corpus esse, vel vitam; meliusque aliquid vitam esse,
quam corpus; speciemque corporis esse sensibilem,
intelligibilem vitae. Proinde intelligibilem speciem
sensibili praetulerunt. Sensibilia dicimus, quae visu
tactuque corporis sentiri queunt: intelligibilia, quae
conspectu mentis intelligi possunt. Nulla est enim
pulchritudo corporalis, sive in statu corporis, sicut
est figura, sive in motu, sicut est cantilena, de qua
non animus judicet. Quod profecto non posset, nisi
melior in illo esset haec species, sine tumore molis,
sine strepitu vocis, sine spatio vel loci vel temporis.
Sed ibi quoque nisi mutabilis esset, non alius alio melius
de specie sensibili judicaret: melius ingeniosior
quam tardior, melius peritior quam imperitior, melius
exercitatior quam minus exercitatus, et idem
ipse unus cum proficit, melius utique posteaquam
prius. Quod autem recipit magis et minus, sine dubitatione
mutabile est. Unde ingeniosi et docti et in
his exercitati homines facile collegerunt, non esse in
eis rebus primam speciem, ubi mutabilis esse convincitur.
Cum igitur in eorum conspectu et corpus et
animus magis minusque speciosa essent, et si
omni specie carere possent, omnino nulla essent, viderunt
esse aliquid ubi prima esset et incommutabilis
<pb n="0232"/>,
et ideo nec comparabilis: atque ibi esse rerum
principium rectissime crediderunt, quod factum non
esset, et ex quo facta cuncta essent. Ita quod notum
est Dei, ipse manifestavit eis, cum ab eis invisibilia
ejus, per ea quae facta sunt intellecta conspecta sunt;
sempiterna quoque virtus ejus et divinitas <note>(Rom. I,
19, 20)</note>: a quo etiam visibilia et temporalia cuncta
creata sunt. Haec de illa parte quam physicam, id est
naturalem, nuncupant, dicta sint.</p>
</div2>

<div2>
          <head>CAPUT VII.-- <hi>Quanto excellentiores caeteris in logica, id est rationali philosophia, Platonici sint habendi.</hi> </head>
<p>Quod autem attinet ad doctrinam, ubi altera pars
versatur, quae ab eis logica, id est rationalis, vocatur;
absit ut his comparandi videantur, qui posuerunt
judicium veritatis in sensibus corporis, eorumque
infidis et fallacibus regulis omnia quae discuntur metienda
esse censuerunt, ut Epicurei, et quicumque
alii tales; ut etiam ipsi Stoici, qui cum vehementer
amaverint solertiam disputandi, quam dialecticam
nominant, a corporis sensibus eam ducendam putarunt;
hinc asseverantes animum concipere notiones,
quas appellant <foreign xml:lang="greek">ἐννοίας</foreign> earum rerum scilicet quas definiendo
explicant; hinc propagari atque connecti
totam discendi docendique rationem. Ubi ego multum
mirari soleo, cum pulchros dicant non esse nisi
sapientes, quibus sensibus corporis istam pulchritudinem
viderint, qualibus oculis carnis formam sapientiae
decusque conspexerint. Hi vero, quos
merito caeteris anteponimus, discreverunt ea quae
mente conspiciuntur, ab iis quae sensibus attinguntur;
nec sensibus adimentes quod possunt, nec eis
dantes ultra quam possunt. Lumen autem mentium
esse dixerunt ad discenda omnia, eumdem ipsum
Deum a quo facta sunt omnia.</p>
</div2>

<div2>
          <head>CAPUT VIII.-- <hi>Quod etiam in morali philosophia Platonici obtineant principatum.</hi> </head>
<p>Reliqua est pars moralis, quam graeco vocabulo
dicunt <foreign xml:lang="greek">ἠθικήν,</foreign> ubi quaeritur de summo bono, quo
referentes omnia quae agimus, et quod non propter
aliud, sed propter se ipsum appetentes, idque adipiscentes,
nihil quo beati simus, ulterius requiramus.
Ideo quippe et finis est dictus, quia propter hunc
caetera volumus, ipsum autem nonnisi propter ipsum.
Hoc ergo beatificum bonum alii a corpore, alii ab animo,
alii ab utroque in homine esse dixerunt. Videbant
quippe ipsum hominem constare ex animo et corpore,
et ideo ab alterutro istorum duûm, aut ab utroque
bene sibi esse posse credebant, finali quodam bono,
quo beati essent, quo cuncta quae agebant referrent,
atque id quo referendum esset non ultra quaererent.
Unde illi qui dicuntur addidisse tertium genus bonorum,
quod appellatur extrinsecus, sicuti est honor,
<pb n="0233"/>
gloria, pecunia, et si quid hujusmodi, non sic addiderunt,
ut finale esset, id est propter se ipsum appetendum,
sed propter aliud; bonumque esset hoc
genus bonis, malum autem malis. Ita bonum hominis,
qui vel ab animo, vel a corpore, vel ab utroque
expetiverunt, nihil aliud quam ab homine expetendum
esse putaverunt. Sed qui id appetiverunt a corpore, a
parte hominis deteriore; qui vero ab animo, a parte
meliore; qui autem ab utroque, a toto homine. Sive
ergo a parte qualibet, sive a toto, non nisi ab homine.
Nec istae differentiae, quoniam tres sunt, ideo tres,
sed multas dissensiones philosophorum sectasque
fecerunt: quia et de bono corporis, et de bono
animi, et de bono utriusque diversi diversa opinati
sunt. Cedant igitur hi omnes illis philosophis,
qui non dixerunt beatum esse hominem fruentem
corpore, vel fruentem animo, sed fruentem Deo:
non sicut corpore vel se ipso animus, aut sicut amico
amicus, sed sicut luce oculus; si aliquid ab his ad illa
similitudinis afferendum est, quod quale sit, si
Deus ipse adjuverit, alio loco, quantum per nos
fieri poterit, apparebit. [IX.] Nunc satis sit commemorare,
Platonem determinasse finem boni esse,
secundum virtutem vivere, et ei soli evenire posse,
qui notitiam Dei habeat et imitationem; nec esse
aliam ob causam beatum. Ideoque non dubitat hoc
esse philosophari, amare Deum; cujus natura sit
incorporalis. Unde utique colligitur, tunc fore beatum
studiosum sapientiae (id enim est philosophus),
cum Deo frui coeperit. Quamvis enim non continuo beatus
sit, qui eo fruitur quod amat; multi enim amando
ea quae amanda non sunt, miseri sunt, et miseriores
cum fruuntur: nemo tamen beatus est, qui eo quod
amat non fruitur. Nam et ipsi qui res non amandas
amant, non se beatos amando putant, sed fruendo.
Quisquis ergo fruitur eo quod amat, verumque et summum
bonum amat, quis eum beatum nisi miserrimus
negat? ipsum autem verum ac summum bonum Plato
dicit Deum, unde vult esse philosophum amatorem
Dei, ut, quoniam philosophia ad beatam vitam tendit
fruens Deo sit beatus qui Deum amaverit.</p>
</div2>

<div2>
          <head>CAPUT IX.-- <hi>De ea philosophia quae ad veritatem fidei christianae propius accessit.</hi> </head>
<p>Quicumque igitur philosophi de Deo summo et vero
ista senserunt, quod et rerum creatarum sit effector,
et lumen cognoscendarum, et bonum agendarum;
quod ab illo nobis sit et principium naturae, et veritas
doctrinae, et felicitas vitae; sive Platonici accommodatius
nuncupentur, sive quodlibet aliud sectae suae
nomen imponant; sive tantummodo Ionici generis,
qui in eis praecipui fuerunt, ista senserint, sicut idem
Plato, et qui eum bene intellexerunt; sive etiam
Italici, propter Pythagoram et Pythagoraeos, et si
qui forte alii ejusdem sententiae identidem fuerunt;
sive aliarum quoque gentium, qui sapientes vel philosophi
<pb n="0234"/>
habiti sunt, Atlantici Libyci Aegyptii, Indi,
Persae, Chaldaei, Scythae, Galli, Hispani aliique reperiuntur,
qui hoc viderint ac docuerint, eos omnes
caeteris anteponimus, eosque nobis propinquiores
fatemur.</p>
</div2>

<div2>
          <head>CAPUT X.-- <hi>Quae sit inter philosophicas artes religiosi excellentia christiani.</hi> </head>
<div3>
            <head>1.</head>
            <p>
 Quamvis enim homo christianus litteris tantum
ecclesiasticis eruditus, Platonicorum forte nomen
ignoret, nec utrum duo genera philosophorum exstiterint
in graeca lingua, lonicorum et Italicorum, sciat;
non tamen ita surdus est in rebus humanis, ut nesciat
philosophos vel studium sapientiae, vel ipsam sapientiam
profiteri. Cavet eos tamen, qui secundum elementa
hujus mundi philosophantur, non secundum
Deum, a quo ipse factus est mundus. Admonetur
enim praecepto apostolico, fideliterque audit quod
dictum est: <hi>Cavete ne quis vos decipiat per philosophiam
et inanem seductionem, secundum elementa
mundi <note>(Coloss. II, 8)</note>
            </hi>. Deinde ne omnes tales esse arbitretur,
audit ab eodem apostolo dici de quibusdam, <hi>Quia quod notum est Dei, manifestum est in illis:
Deus enim illis manifestavit. Invisibilia enim ejus, a
constitutione mundi, per ea quae facta sunt, intellecta
conspiciuntur; sempiterna quoque virtus ejus et divinitas <note>(Rom. I, 19, 20)</note>
            </hi>.
Et ubi Atheniensibus loquens,
cum rem magnam de Deo dixisset, et quae a paucis
possit intelligi, quod <hi>in illo vivimus, movemur et
sumus;</hi> adjecit et ait, <hi>Sicut et vestri quidam dixerunt <note>(Act. XVII, 28)</note>
            </hi>.
Novit sane etiam ipsos, in quibus errant,
cavere. Ubi enim dictum est quod per ea quae
facta sunt, Deus illis manifestavit intellectu conspicienda
invisibilia sua; ibi etiam dictum est, non illos
ipsum Deum recte coluisse, quia et aliis rebus, quibus
non oportebat, divinos honores illi uni tantum
debitos detulerunt: <hi>Quoniam cognoscentes Deum, non
sicut Deum glorificaverunt, aut gratias egerunt; sed
evanuerunt in cogitationibus suis, et obscuratum est insipiens
cor eorum. Dicentes enim se esse sapientes
stulti facti sunt, et immutaverunt gloriam incorruptibilis
Dei in similitudinem imaginis corruptibilis hominis
et volucrum, et quadrupedum, et serpentium <note>(Rom. I,
21-23)</note>
            </hi>. Ubi et Romanos, et Graecos, et Aegyptios,
qui de sapientiae nomine gloriati sunt, fecit intelligi.
Sed de hoc cum istis postmodum disputabimus. In
quo autem nobis consentiunt de uno Deo hujus universitatis
auctore, qui non solum super omnia corpora
est incorporeus, verum etiam super omnes animas
incorruptibilis, principium nostrum, lumen
nostrum, bonum nostrum, in hoc eos caeteris anteponimus.</p>
          </div3>
<div3>
            <head>2.</head>
            <p>
 [X.] Nec, si litteras eorum christianus ignorans,
verbis quae non didicit in disputatione non utitur,
ut vel naturalem latine, vel physicam graece
<pb n="0235"/>
appellet eam partem in qua de inquisitione naturae
tractatur, et rationalem sive logicam, in qua quaeritur
quonam modo veritas percipi possit, et moralem
vel ethicam, in qua de moribus agitur bonorumque
finibus appetendis malorumque vitandis, ideo nescit
ab uno vero Deo atque optimo, et naturam nobis
esse, qua facti ad ejus imaginem sumus, et doctrinam,
qua eum nosque noverimus, et gratiam, qua
illi cohaerendo beati simus. Haec itaque causa est cur
istos caeteris praeferamus; quia cum alii philosophi
ingenia sua studiaque contriverint in requirendis
rerum causis, et quinam esset modus discendi atque
vivendi; isti Deo cognito repererunt ubi esset causa
constitutae universitatis, et lux percipiendae veritatis,
et fons bibendae felicitatis. Sive ergo isti Platonici,
sive quicumque alii quarumlibet gentium philosophi
de Deo ista sentiunt, nobiscum sentiunt. Sed ideo
cum Platonicis magis placuit hanc causam agere,
quia eorum sunt litterae notiores. Nam et Graeci,
quorum lingua in gentibus praeeminet, eas magna
praedicatione celebrarunt; et Latini permoti earum
vel excellentia, vel gloria, ipsas libentius didicerunt,
atque in nostrum eloquium transferendo nobiliores
clarioresque fecerunt.
</p>
          </div3>
        </div2>

<div2>
          <head>CAPUT XI.-- <hi>Unde Plato eam intelligentiam potuerit acquirere, qua christianae scientiae propinquavit.</hi> </head>
<p>Mirantur autem quidam nobis in Christi gratia
sociati, cum audiunt vel legunt Platonem de Deo ista
sensisse, quae multum congruere veritati nostrae religionis
agnoscunt. Unde nonnulli putaverunt eum,
quando perrexit in Aegyptum, Jeremiam audisse prophetam,
vel Scripturas propheticas in eadem peregrinatione
legisse: quorum quidem opinionem in quibusdam
libris meis posui. Sed diligenter supputata
temporum ratio, quae chronica historia continetur,
Platonem indicat a tempore quo prophetavit Jeremias,
centum ferme annos postea natum fuisse: qui
cum octoginta et unum vixisset, ab anno mortis ejus
usque ad id tempus, quo Ptolemaeus rex Aegypti
Scripturas propheticas gentis Hebraeorum de Judaea
poposcit, et per septuaginta viros Hebraeos, qui
etiam graecam linguam noverant, interpretandas habendasque
curavit, anni ferme reperiuntur sexaginta.
Quapropter in illa peregrinatione sua Plato nec
Jeremiam videre potuit tanto ante defunctum, nec
easdem Scripturas legere, quae nondum fuerant in
graecam linguam translatae, qua ille pollebat: nisi
forte, quia fuit acerrimi studii, sicut Aegyptias, ita et
istas per interpretem didicit, non ut scribendo transferret,
quod Ptolemaeus pro ingenti beneficio, qui
regia potestate etiam timeri poterat, meruisse perhibetur,
<pb n="0236"/>
sed ut colloquendo, quid continerent, quantum
capere posset, addisceret. Hoc ut existimetur,
illa suadere videntur indicia, quod liber Geneseos sic
incipit: <hi>In principio fecit Deus coelum et terram. Terra
autem erat invisibilis et incomposita, et tenebrae erant
super abyssum, et Spiritus Dei superferebatur super
aquam <note>(Gen. I, 1, 2)</note>
            </hi>. In Timaeo autem Plato, quem
librum de mundi constitutione conscripsit, Deum
dicit in illo opere terram primo ignemque junxisse <note>(Cap. 5 translat. Cicer.)</note>:
manifestum est autem quod
igni tribuat coeli locum: habet ergo haec sententia
quamdam illius similitudinem, qua dictum est, <hi>In
principio fecit Deus coelum et terram.</hi>  Deinde illa duo
media, quibus interpositis sibimet haec extrema copularentur,
aquam dicit et aerem <hi>(Ibidem)</hi>: unde putatur
sic intellexisse quod scriptum est, <hi>Spiritus Dei
superferebatur super aquam.</hi>  Parum quippe attendens
quo more soleat illa Scriptura appellare Spiritum Dei,
quoniam et aer spiritus dicitur, quatuor opinatus elementa
loco illo commemorata videri potest. Deinde
quod Plato dicit amatorem Dei esse philosophum,
nihil sic in illis sacris Litteris flagrat: et maxime
illud, quod et me plurimum adducit, ut pene assentiar
Platonem illorum Librorum expertem non fuisse,
quod cum ad sanctum Moysen ita verba Dei per angelum
perferantur, ut quaerenti quod sit nomen ejus,
qui eum pergere praecipiebat ad populum Hebraeum
ex Aegypto liberandum, respondeatur, <hi>Ego sum qui
sum; et dices filiis Israel, Qui est, misit me ad vos <note>(Exod. III, 14)</note>
            </hi>;
tanquam in ejus comparatione qui
vere est quia incommutabilis est, ea quae mutabilia
facta sunt non sint: vehementer hoc Plato tenuit, et
diligentissime commendavit. Et nescio utrum hoc
uspiam reperiatur in libris eorum qui ante Platonem
fuerunt, nisi ubi dictum est, <hi>Ego sum qui sum; et dices eis, Qui est, misit me ad vos.</hi> </p>
</div2>

<div2>
          <head>CAPUT XII.-- <hi>Quod etiam Platonici, licet de uno vero Deo bene senserint, multis tamen diis sacra facienda censuerint.</hi> </head>
<p>Sed undecumque ille ista didicerit, sive praecedentibus
eum veterum libris, sive potius quomodo dicit
Apostolus, <hi>quia quod notum est Dei, manifestum est in
illis; Deus enim illis manifestavit: invisibilia enim ejus,
a constitutione mundi, per ea quae facta sunt, intellecta
conspiciuntur; sempiterna quoque ejus virtus et divinitas <note>(Rom. I, 19, 20)</note>
            </hi>:
nunc non immerito me Platonicos
philosophos elegisse cum quibus agam, quod in
ista quaestione, quam modo suscepimus, agitur de naturali
theologia, utrum propter felicitatem, quae post
<pb n="0237"/>
mortem futura est, uni Deo, an pluribus sacra facere
oporteat, satis, ut existimo, exposui. [XII.] Ideo
quippe hos potissimum elegi, quoniam de uno Deo,
qui fecit coelum et terram, quanto melius senserunt,
tanto caeteris gloriosiores et illustriores habentur:
in tantum aliis praelati judicio posterorum, ut cum
Aristoteles, Platonis discipulus, vir excellentis ingenii,
et eloquio Platoni quidem impar, sed multos facile
superans, sectam Peripateticam condidisset, quod
deambulans disputare consueverat, plurimosque discipulos
praeclara fama excellens, vivo adhuc praeceptore
in suam haeresim congregasset, post mortem
vero Platonis Speusippus, sororis ejus filius, et Xenocrates,
dilectus ejus discipulus, in scholam ejus,
quae Academia vocabatur, eidem successissent, atque
ob hoc et ipsi et eorum successores Academici appellarentur;
recentiores tamen philosophi nobilissimi,
quibus Plato sectandus placuit, noluerint se dici Peripateticos,
aut Academicos, sed Platonicos. Ex
quibus sunt valde nobilitati Graeci, Plotinus, lamblichus,
Porphyrius: in utraque autem lingua, id est
et graeca et latina, Apuleius Afer exstitit Platonicus
nobilis. Sed hi omnes, et caeteri ejusmodi, et ipse
Plato, diis plurimis esse sacra facienda putaverunt.</p>
</div2>

<div2>
          <head>CAPUT XIII.-- <hi>De sententia Platonis, qua definivit deos non esse nisi bonos amicosque virtutum.</hi> </head>
<p>Quanquam ergo a nobis et in aliis multis rebus magnisque
dissentiant, in hoc tamen quod modo posui,
quia neque parva res est, et inde nunc quaestio est,
primum ab eis quaero, quibus diis istum cultum exhibendum
arbitrentur, utrum bonis, an malis, an et bonis
et malis. Sed habemus sententiam Platonis, dicentis
omnes deos bonos esse, nec esse omnino ullum
deorum malum <note>(Lib. 10 de Legibus, et de Republica,
lib. 2)</note>. Consequens est igitur, ut bonis
haec exhibenda intelligantur: tunc enim diis exhibentur;
quoniam nec dii erunt, si boni non erunt.
Hoc si ita est, (nam de diis quid aliud decet credere?)
illa profecto vacuatur opinio, qua nonnulli putant deos
malos sacris placandos esse, ne laedant; bonos autem,
ut adjuvent, invocandos. Mali enim nulli sunt dii:
bonis porro debitus, ut dicunt, honor sacrorum est
deferendus. Qui sunt ergo illi qui ludos scenicos amant,
eosque divinis rebus adjungi et suis honoribus flagitant
exhiberi? quorum vis non eos indicat nullos,
sed iste affectus nimirum indicat malos. Quid enim
de ludis scenicis Plato senserit, notum est; cum poetas
ipsos, quod tam indigna deorum majestate atque
bonitate carmina composuerint, censet civitate pellendos.
Qui sunt igitur isti dii, qui de scenicis ludis
cum ipso Platone contendunt? Ille quippe non patitur
<pb n="0238"/>
deos falsis criminibus infamari: isti eisdem criminibus
suos honores celebrari jubent. Denique isti
cum eosdem ludos instaurari praeciperent, poscentes
turpia, etiam maligna gesserunt, Tito Latinio auferentes
filium, et immittentes morbum, quod eorum
abnuisset imperium, eumque morbum retrahentes,
cum jussa complesset: iste autem illos nec tam
malos timendos putat, sed suae sententiae robur constantissime
retinens, omnes poetarum sacrilegas nugas,
quibus illi immunditiae societate oblectantur,
a populo bene instituto removere non dubitat. Hunc
autem Platonem, quod jam in secundo libro commemoravi <note>(Cap. 14)</note>,
inter semideos Labeo ponit. Qui
Labeo numina mala victimis cruentis atque hujusmodi
supplicationibus placari existimat, bona vero ludis,
et talibus quasi ad laetitiam pertinentibus rebus. Quid
est ergo quod semideus Plato non semideis, sed deis,
et hoc bonis, illa oblectamenta, quia judicat turpia,
tam constanter audet auferre? Qui sane dii refellunt
sententiam Labeonis: nam se in Latinio non lascivos
tantum atque ludibundos, sed etiam saevos terribilesque
monstrarunt. Exponant ergo nobis ista Platonici,
qui omnes deos secundum auctoris sui sententiam
bonos et honestos et virtutibus sapientium esse
socios arbitrantur, aliterque de ullo deorum sentiri
nefas habent. Exponimus, inquiunt. Attente igitur
audiamus.</p>
</div2>

<div2>
          <head>CAPUT XIV.-- <hi>De opinione eorum qui rationales animas trium generum esse dixerunt, id est, in diis coelestibus, in daemonibus aeriis, et in hominibus terrenis.</hi> </head>
<div3>
            <head>1.</head>
            <p>
 Omnium inquiunt, animalium, in quibus est
anima rationalis, tripartita divisio est, in deos, homines,
daemones. Dii excelsissimum locum tenent,
homines infimum, daemones medium. Nam deorum
sedes in coelo est, hominum in terra, in aere daemonum.
Sicut eis diversa dignitas est locorum, ita etiam
naturarum. Proinde dii sunt hominibus daemonibusque
potiores; homines vero infra deos et daemones constituti
sunt, ut elementorum ordine, sic differentia
meritorum. Daemones igitur medii, quemadmodum
diis, quibus inferius habitant, postponendi, ita hominibus,
quibus superius, praeferendi sunt. Habent enim
cum diis communem immortalitatem corporum, animorum
autem cum hominibus passiones. Quapropter
non est mirum, inquiunt, si etiam ludorum obscenitatibus
et poetarum figmentis delectantur;
quandoquidem humanis capiuntur affectibus, a quibus
dii longe absunt et modis omnibus alieni sunt.
Ex quo colligitur, Platonem poetica detestando et
prohibendo figmenta, non deos, qui omnes boni et
excelsi sunt, privasse ludorum scenicorum voluptate,
sed daemones.</p>
          </div3>
<div3>
            <head>2.</head>
            <p>
 Haec si ita sunt, quae licet apud alios quoque reperiantur,
Apuleius tamen Platonicus Madaurensis
<pb n="0239"/>
de hac re sola unum scripsit librum, cujus titulum
esse voluit, De deo Socratis: ubi disserit et exponit,
ex quo genere numinum Socrates habebat adjunctum
et amicitia quadam conciliatum, a quo perhibetur
solitus admoneri, ut desisteret ab agendo,
quando id quod agere volebat, non prospere fuerat
eventurum. Dicit enim apertissime, et copiosissime
asserit, non illum Deum fuisse, sed daemonem, diligenti
disputatione pertractans istam Platonis de deorum
sublimitate et hominum humilitate et daemonum
medietate sententiam. Haec ergo si ita sunt, quonam
modo ausus est Plato, etiamsi non diis, quos ab
omni humana contagione semovit, certe ipsis daemonibus,
poetas urbe pellendo, auferre theatricas voluptates,
nisi quia hoc pacto admonuit animum humanum,
quamvis adhuc in his moribundis membris positum,
pro splendore honestatis impura daemonum
jussa contemnere, eorumque immunditiam detestari?
nam si Plato haec honestissime arguit et prohibuit,
profecto daemones turpissime poposcerunt atque
jusserunt. Aut ergo fallitur Apuleius, et non ex isto
genere numinum habuit amicum Socrates; aut contraria
inter se sentit Plato, modo daemones honorando,
modo eorum delicias a civitate bene morata removendo;
aut non est Socrati amicitia daemonis gratulanda,
de qua usque adeo et ipse Apuleius erubuit,
ut De deo Socratis praenotaret librum, quem secundum
suam disputationem, qua deos a daemonibus tam
diligenter copioseque discernit, non appellare De deo,
sed De daemone Socratis debuit. Maluit autem hoc in
ipsa disputatione, quam in titulo libri ponere. Ita
enim per sanam doctrinam, quae humanis rebus illuxit,
omnes vel pene omnes daemonum nomen exhorrent,
ut quisquis ante disputationem Apuleii, qua
daemonum dignitas commendatur, titulum libri, De
daemone Socratis legeret, nequaquam illum hominem
sanum fuisse sentiret. Quid autem etiam ipse Apuleius,
quod in daemonibus laudaret, invenit, praeter subtilitatem
et firmitatem corporum, et habitationis altiorem
locum? nam de moribus eorum, cum de omnibus
generaliter loqueretur, non solum nihil boni dixit,
sed etiam plurimum mali. Denique lecto illo libro
prorsus nemo miratur eos etiam scenicam turpitudinem
in rebus divinis habere voluisse, et, cum deos se
putari velint, deorum criminibus oblectari potuisse,
et quidquid in eorum sacris obscena solemnitate seu
turpi crudelitate vel ridetur, vel horretur, eorum
affectibus convenire.
</p>
          </div3>
        </div2>

<div2>
          <head>CAPUT XV.-- <hi>Quod neque propter aeria corpora, neque propter superiora habitacula daemones hominibus antecellant.</hi> </head>
<div3>
            <head>1.</head>
            <p>
 Quamobrem absit ut ista considerans animus
veraciter religiosus et vero Deo subditus, ideo arbitretur
daemones se ipso esse meliores, quod habeant
corpora meliora. Alioquin multas sibi et bestias
<pb n="0240"/>
praelaturus est, quae nos et acrimonia sensuum, et
motu facillimo atque celerrimo, et valentia virium,
et annosissima firmitate corporum vincunt. Quis hominum
videndo aequabitur aquilis et vulturibus? quis
odorando canibus? quis velocitate leporibus, cervis,
avibus omnibus? quis multum valendo leonibus et
elephantis? quis diu vivendo serpentibus, qui etiam
deposita tunica senectutem deponere, atque in juventam
redire perhibentur? Sed sicut his omnibus ratiocinando
et intelligendo meliores sumus, ita etiam
daemonibus bene atque honeste vivendo meliores esse
debemus. Ob hoc enim et providentia divina eis, quibus
nos constat esse potiores, data sunt quaedam potiora
corporum munera, ut illud quo eis praeponimur,
etiam isto modo nobis commendaretur multo majore
cura excolendum esse, quam corpus; ipsamque excellentiam
corporalem, quam daemones habere nossemus,
prae bonitate vitae, qua illis anteponimur, contemnere
disceremus, habituri et nos immortalitatem
corporum, non quam suppliciorum aeternitas torqueat,
sed quam puritas praecedat animorum.</p>
          </div3>
<div3>
            <head>2.</head>
            <p>
 Jam vero de loci altitudine, quod daemones in
aere, nos autem habitamus in terra, ita permoveri,
ut hinc eos nobis esse praeponendos existimemus,
omnino ridiculum est. Hoc enim pacto nobis et omnia
volatilia praeponimus. At enim volatilia, cum volando
fatigantur, vel reficiendum alimentis corpus
habent, terram repetunt, vel ad requiem, vel ad pastum;
quod daemones, inquiunt, non faciunt.
Numquid ergo placet eis, ut volatilia nobis, daemones
autem etiam volatilibus antecellant? Quod si dementissimum
est opinari, nihil est quod de habitatione
superioris elementi dignos esse daemones existimemus,
quibus nos religionis affectu subdere debeamus.
Sicut enim fieri potuit ut aeriae volucres terrestribus
nobis non solum non praeferantur, verum etiam subjiciantur
propter rationalis animae, quae in nobis est,
dignitatem; ita fieri potuit ut daemones, quamvis magis
aerii sint, terrestribus nobis non ideo meliores
sint, quia est aer quam terra superior; sed ideo eis
homines praeferendi sint, quoniam spei piorum hominum
nequaquam illorum desperatio comparanda est.
Nam et illa ratio Platonis, qua elementa quatuor proportione
contexit atque ordinat, ita duobus extremis,
igni mobilissimo et terrae immobili, media duo, aerem
et aquam, interserens, ut quanto aer est aquis et aere
ignis, tanto et aquae superiores sint terris; satis nos
admonet animalium merita non pro elementorum
gradibus aetimare. Et ipse quippe Apuleius cum caeteris
terrestre animal hominem dicit ( <hi>De deo Socratis</hi> ) qui
tamen longe praeponitur animalibus aquatilibus, cum
ipsas aquas terris praeponat Plato: ut intelligamus non
eumdem ordinem tenendum, cum agitur de meritis
animarum, qui videtur esse ordo in gradibus corporum;
<pb n="0241"/>
sed fieri posse ut inferius corpus anima melior
inhabitet, deteriorque superius.
</p>
          </div3>
        </div2>

<div2>
          <head>CAPUT XVI.-- <hi>Quid de moribus atque actionibus daemonum Apuleius Platonicus senserit.</hi> </head>
<p>De moribus ergo daemonum cum idem Platonicus
loqueretur, dixit eos eisdem quibus homines animi
perturbationibus agitari, irritari injuriis, obsequiis donisque
placari, gaudere honoribus, diversis sacrorum
ritibus oblectari, et in eis si quid neglectum fuerit, commoveri
( <hi>De deo Socratis</hi> ). Inter caetera etiam dicit, ad
eos pertinere divinationes augurum, aruspicum, vatum,
atque somniorum: ab his quoque esse miracula magorum <note>(Ibid.)</note>.
Breviter autem eos definiens ait, daemones
esse genere animalia, animo passiva, mente rationalia,
corpore aeria, tempore aeterna: horum vero quinque
tria priora illis esse quae nobis, quartum proprium,
quintum eos cum diis habere commune <note>(Ibid.)</note>.
Sed video trium superiorum quae nobiscum habent,
duo etiam cum diis habere. Animalia quippe esse dicit
et deos, qui sua cuique elementa distribuens, in
terrestribus animalibus nos posuit cum caeteris quae in
terra vivunt et sentiunt, in aquatilibus pisces et alia
natatilia, in acriis daemones, in aetheriis deos <note>(Ibid.)</note>.
Ac per hoc, quod daemones genere sunt animalia, non
solum eis cum hominibus, verum etiam cum diis pecoribusque
commune est: quod mente rationalia,
cum diis et hominibus; quod tempore aeterna, cum
diis solis; quod animo passiva, cum hominibus solis;
quod corpore aeria, ipsi sunt soli. Proinde quod genere
sunt animalia, non est magnum; quia hoc sunt
et pecora: quod mente rationalia, non est supra nos;
quia sumus et nos: quod tempore aeterna, quid boni
est, si non beata? Melior est enim temporalis felicitas,
quam misera aeternitas. Quod animo passiva,
quomodo supra nos est; quando et nos hoc sumus,
nec ita esset, nisi miseri essemus? Quod corpore aeria,
quanti aestimandum est, cum omni corpori praeferatur
animae qualiscumque natura; et ideo religionis
cultus, qui debetur ex animo, nequaquam debeatur
ei rei, quae inferior est animo? Porro si inter illa,
quae daemonum esse dicit, annumeraret virtutem,
sapientiam, felicitatem, et haec eos diceret habere cum
diis aeterna atque communia, profecto aliquid diceret
exoptandum magnique pendendum: nec sic eos tamen
propter haec tanquam Deum colere deberemus,
sed potius ipsum, a quo haec illos accepisse nossemus.
Quanto minus nunc honore divino aeria digna sunt
animalia, ad hoc rationalia, ut misera esse possint,
ad hoc passiva, ut misera sint, ad hoc aeterna, ut miseriam
finire non possint?</p>
</div2>

<div2>
          <head>CAPUT XVII.-- <hi>An dignum sit eos spiritus ab homine coli, a quorum vitiis eum oporteat liberari.</hi> </head>
<div3>
            <head>1.</head>
            <p>
 Quapropter, ut omittam caetera, et hoc solum
<pb n="0242"/>
pertractem, quod nobiscum daemones dixit habere
commune, id est animi passiones, si omnia quatuor
elementa suis animalibus plena sunt, immortalibus
ignis et aer, mortalibus aqua et terra; quaero cur
animi daemonum passionum turbellis et tempestatibus
agitentur? Perturbatio est enim, quae graece <foreign xml:lang="greek">πάθος</foreign> dicitur:
unde illa voluit vocare animo passiva; quia
verbum, de verbo <foreign xml:lang="greek">πάθος,</foreign> passio diceretur motus
animi contra rationem. Cur ergo sunt ista in animis
daemonum, quae in pecoribus non sunt? Quoniam,
si quid in pecore simile apparet, non est perturbatio;
quia non est contra rationem, qua pecora carent. In
hominibus autem ut sint istae perturbationes, facit
hoc stultitia, vel miseria. Nondum enim sumus in illa
perfectione sapientiae beati, quae nobis ab hac mortalitate
liberatis in fine promittitur. Deos vero ideo dicunt
istas perturbationes non perpeti, quia non solum
aeterni, verum etiam beati sunt. Easdem quippe animas
rationales etiam ipsos habere perhibent, sed ab
omni labe ac peste purissimas. Quamobrem si propterea
dii non perturbantur, quod animalia sunt beata,
non misera; et propterea pecora non perturbantur,
quod animalia sunt, quae nec beata possunt esse, nec
misera: restat ut daemones sicut homines ideo perturbentur,
quod animalia sunt non beata, sed misera.</p>
          </div3>
<div3>
            <head>2.</head>
            <p>
 [XVII.] Qua igitur insipientia, vel potius amentia
per aliquam religionem daemonibus subdimur,
cum per veram religionem ab ea vitiositate, qua
illis sumus similes, liberemur? Cum enim daemones,
quod et iste Apuleius, quamvis eis plurimum parcat,
et divinis honoribus dignos censeat, tamen cogitur
confiteri, ira instigentur; nobis vera religio praecipit,
ne ira instigemur, sed ei potius resistamus. Cum daemones
donis invitentur, nobis vera religio praecipit,
ne cuiquam donorum acceptione faveamus. Cum daemoes
honoribus mulceantur, nobis vera religio praecipit,
ut talibus nullo modo moveamur. Cum daemones
quorumdam hominum osores, quorumdam amatores
sint, non prudenti tranquilloque judicio, sed animo,
ut appellat ipse, passivo; nobis vera religio praecipit,
ut inimicos nostros etiam diligamus <note>(Matth. V, 44)</note>.
Postremo omnem motum cordis et salum mentis,
omnesque turbellas et tempestates animi, quibus daemones
aestuare atque fluctuare asserit, nos vera religio
deponere jubet. Quae igitur causa est, nisi stultitia
errorque miserabilis, ut ei te facias venerando
humilem, cui te cupias vivendo dissimilem; et religione
colas, quem imitari nolis, cum religionis summa
sit imitari quem colis!
</p>
          </div3>
        </div2>

<div2>
          <head>CAPUT XVIII.-- <hi>Qualis religio sit, in qua docetur quod homines, ut commendentur diis bonis, daemonibus uti debeant advocatis.</hi> </head>
<p>Frustra igitur eis Apuleus, et quicumque ita sentiunt,
<pb n="0243"/>
hunc detulit honorem, sic eos in aere medios,
inter aetherium coelum terramque constituens, ut, <hi>quoniam nullus deus miscetur homini (Verba Apuleii</hi> 
),
quod Platonem dixisse perhibent, isti ad deos perferant
preces hominum, et inde ad homines impetrata
quae poscunt. Indignum enim putaverunt qui
ista crediderunt, misceri homines diis et deos hominibus:
dignum autem misceri daemones et diis et
hominibus, hinc petita qui allegent, inde concessa
qui apportent: ut videlicet homo castus, et ab artium
magicarum sceleribus alienus, eos patronos adhibeat,
per quos illum dii exaudiant, qui haec amant,
quae ille non amando fit dignior quem facilius et libentius
exaudire debeant. Amant quippe illi scenicas
turpitudines, quas non amat pudicitia: amant in maleficiis
magorum mille nocendi artes <note>(Virgil., Aeneid.
lib. 7, vers. 338)</note>, quas non amat innocentia. Ergo
et pudicitia et innocentia, si quid ab diis impetrare
voluerit, non poterit suis meritis, nisi suis intervenientibus
inimicis. Non est quod iste poetica figmenta,
et theatrica ludibria justificare conetur. Habemus
contra ista magistrum eorum et tantae apud eos auctoritatis
Platonem: si pudor humanus ita de se male
meretur, ut non solum diligat turpia, verum etiam
divinitati existimet grata.</p>
</div2>

<div2>
          <head>CAPUT XIX.-- <hi>De impietate artis magicae, quae patrocinio nititur spirituum malignorum.</hi> </head>
<p>Porro adversus magicas artes, de quibus quosdam
nimis infelices et nimis impios etiam gloriari libet,
nonne ipsam publicam lucem testem citabo? Cur
enim tam graviter ista plectuntur severitate legum,
si opera sunt numinum colendorum? An forte istas
leges Christiani instituerunt, quibus artes magicae
puniuntur? Secundum quem alium sensum, nisi quod
haec maleficia generi humano perniciosa esse non
dubium est, ait poeta clarissimus,
<l>Testor, chara, deos, et te, germana, tuumque</l>
<l>Dulce caput, magicas invitam accingier artes?</l>  <note>(Virgil., Aeneid. lib. 4, vers. 492, 493.)</note> 
Illud etiam, quod alio loco de his artibus dicit,
<l>Atque satas alio vidi traducere messes;</l> <note>(Eclog. 8, vers. 99.)</note> 
eo quod hac pestifera scelerataque doctrina fructus
alieni in alias terras transferri perhibentur: nonne
in duodecim Tabulis, id est Romanorum antiquissimis
legibus, Cicero commemorat esse conscriptum,
ei qui hoc fecerit supplicium constitutum? Postremo
ipse Apuleius numquid apud judices christianos
de magicis artibus accusatus est? Quas utique
sibi objectas, si divinas et pias esse noverat, et divinarum
potestatum operibus congruas, non solum
eas confiteri debuit, sed etiam profiteri, leges culpans
<pb n="0244"/>
potius, quibus haec prohiberentur et damnanda
putarentur, quae haberi miranda et veneranda oporteret.
Ita enim vel sententiam suam persuaderet judicibus,
vel, si illi secundum iniquas leges saperent,
eumque talia praedicantem atque laudantem morte
mulctarent, digna animae illius daemones dona rependerent,
pro quorum divinis operibus praedicandis
humanam vitam sibi adimi non timeret. Sicut martyres
nostri, cum eis pro crimine objiceretur christiana
religio, qua noverant se fieri salvos et gloriosissimos
in aeternum, non eam negando temporales
poenas evadere delegerunt; sed potius confitendo,
profitendo, praedicando, et pro hac omnia fideliter
fortiterque tolerando, et cum pia securitate moriendo,
leges quibus prohibebatur, erubescere compulerunt,
mutarique fecerunt. Hujus autem philosophi
Platonici copiosissima et disertissima exstat oratio,
qua crimen artium magicarum a se alienum esse defendit,
seque aliter non vult innocentem videri, nisi
ea negando quae non possunt ab innocente committi.
At omnia miracula magorum, quos recte sentit esse
damnandos, doctrinis fiunt et operibus daemonum;
quos viderit cur censeat honorandos, necessarios
eos asserens perferendis ad deos nostris precibus,
quorum debemus opera devitare, si ad Deum verum
preces nostras volumus pervenire. Deinde quaero,
quales preces hominum diis bonis per daemones allegari
putat, magicas, an licitas? Si magicas, nolunt
tales: si licitas, nolunt per tales. Si autem peccator
poenitens preces fundit, maxime si aliquid
magicum admisit; itane tandem illis intercedentibus
accipit veniam, quibus impellentibus aut faventibus
se cecidisse plangit in culpam? An et ipsi daemones
ut possint poenitentibus mereri indulgentiam, priores
agunt, quod eos deceperint, poenitentiam?
Hoc nemo unquam de daemonibus dixit: quia si ita
esset, nequaquam sibi auderent divinos honores expetere,
qui poenitendo desiderarent ad gratiam veniae
pervenire. Ibi enim est detestanda superbia, hic
humilitas miseranda.</p>
</div2>

<div2>
          <head>CAPUT XX.-- <hi>An credendum sit quod dii boni libentius daemonibus quam hominibus misceantur.</hi> </head>
<p>At enim urgens causa et arctissima cogit daemones
medios inter deos et homines agere, ut ab hominibus
offerant desiderata, et a diis referant impetrata.
Quaenam tandem causa est ista, et quanta necessitas?
Quia nullus, inquiunt, Deus miscetur homini. Praeclara
igitur sanctitas Dei, qui non miscetur homini
supplicanti, et miscetur daemoni arroganti; non miscetur
homini poenitenti, et miscetur daemoni decipienti;
non miscetur homini confugienti ad divinitatem,
et miscetur daemoni fingenti divinitatem; non
miscetur homini petenti indulgentiam, et miscetur
daemoni suadenti nequitiam; non miscetur homini
per philosophicos libros poetas de bene instituta civitate
pellenti, et miscetur daemoni a principibus et
<pb n="0245"/>
pontificibus civitatis per scenicos ludos poetarum ludibria
requirenti; non miscetur homini deorum crimina
fingere prohibenti, et miscetur daemoni se falsis
deorum criminibus oblectanti; non miscetur homini
magorum scelera justis legibus punienti, et miscetur
daemoni magicas artes docenti et implenti; non miscetur
homini imitationem daemonis fugienti, et misectur
daemoni deceptionem hominis aucupanti!</p>
</div2>

<div2>
          <head>CAPUT XXI.-- <hi>An daemonibus nuntiis et interpretibus dii utantur, fallique se ab eis aut ignorent, aut velint.</hi> </head>
<div3>
            <head>1.</head>
            <p>
 Sed nimirum tantae hujus absurditatis et indignitatis
est magna necessitas, quod scilicet deos aetherios
humana curantes quid terrestres homines agerent
utique lateret, nisi daemones aerii nuntiarent; quoniam
aether longe a terra est alteque suspensus, aer
vero aetheri terraeque contiguus. O mirabilem sapientiam!
Quid aliud de diis isti sentiunt, quos omnes
optimos volunt, nisi eos et humana curare, ne cultu
videantur indigni, et propter clementorum distantiam
humana nescire, ut credantur daemones necessarii,
et ob hoc etiam ipsi putentur colendi, per quos dii
possint et quid in rebus humanis agatur addiscere et
ubi oportet hominibus subvenire? Hoc si ita est, diis
istis bonis magis notus est daemon per corpus vicinum,
quam homo per animum bonum. O multum dolenda
necessitas, an potius irridenda vel detestanda
vanitas, ne sit vana divinitas! Si enim animo ab obstaculo
corporis libero animum nostrum videre dii
possunt, non ad hoc daemonibus indigent nuntiis: si
autem animorum indicia corporalia, qualia sunt vultus,
locutio, motus, per corpus suum aetherii dii
sentiunt, et inde colligunt quid etiam daemones nuntient,
possunt et mendaciis daemonum decipi. Porro
si deorum divinitas a daemonibus non potest falli, ab
eadem divinitate, quod agimus, non potest ignorari.</p>
          </div3>
<div3>
            <head>2.</head>
            <p>
 Vellem autem mihi isti dicerent, utrum diis daemones
nuntiaverint de criminibus deorum poetica
Platoni displicere figmenta, et sibi ea placere celaverint;
an utrumque occultaverint, deosque esse maluerint
totius rei hujus ignaros; an utrumque indicaverint,
et religiosam erga deos Platonis prudentiam, et
in deos injuriosam libidinem suam; an sententiam
quidem Platonis, qua noluit deos per impiam licencentiam
poetarum falsis criminibus infamari, ignotam
diis esse voluerint, suam vero nequitiam, qua ludos
scenicos amant, quibus illa deorum dedecora celebrantur,
prodere non erubuerint vel timuerint. Horum
quatuor, quae interrogando proposui, quodlibet eligant,
et in quolibet eorum quantum mali de diis bonis
opinentur, attendant. Si enim primum elegerint,
confessuri sunt non licuisse diis bonis habitare cum
bono Platone, quando eorum injurias prohibebat, et
habitasse cum daemonibus malis, quando eorum injuriis
exsultabant; cum dii boni hominem bonum longe
a se positum nonnisi per malos daemones nossent,
<pb n="0246"/>
quos vicinos nosse non possent. Si autem secundum
elegerint, et utrumque occultatum a daemonibus dixerint,
ut dii omnino nescirent et Platonis religiosissimam
legem et daemonum sacrilegam delectationem;
quid in rebus humanis per internuntios daemones dii
nosse utiliter possunt, quando illa nesciunt, quae in
honorem deorum bonorum religione bonorum hominum
contra libidinem malorum daemonum decernuntur?
Si vero tertium elegerint, et non solum sententiam
Platonis deorum injurias prohibentem, sed etiam
daemonum nequitiam deorum injuriis exsultantem, per
eosdem daemones nuntios diis innotuisse responderint;
hoc nuntiare est, an insultare? Et dii utrumque
sic audiunt, sic utrumque cognoscunt, ut non solum
malignos daemones deorum dignitati et Platonis religioni
contraria cupientes atque facientes a suo accessu
non arceant, verum etiam per illos malos propinquos
Platoni bono longinquo dona transmittant.
Sic enim eos elementorum quasi catenata
series colligavit, ut illis a quibus criminantur, conjungi
possint; huic a quo defenduntur, non possint:
utrumque scientes, sed aeris et terrae pondera transmutare
non valentes. Jam quod reliquum est, si quartum
elegerint, pejus est caeteris. Quis enim ferat, si
poetarum de diis immortalibus criminosa figmenta et
theatrorum indigna ludibria, suamque in his omnibus
ardentissimam cupiditatem et suavissimam voluptatem
diis daemones nuntiaverunt, et, quod Plato philosophica
gravitate de optima republica haec omnia censuit
removenda, tacuerunt; ut jam dii boni per tales
nuntios nosse cogantur mala pessimorum, nec aliena,
sed eorumdem nuntiorum, atque his contraria non
sinantur nosse bona philosophorum, cum illa sint in
injuriam, ista in honorem ipsorum deorum?
</p>
          </div3>
        </div2>

<div2>
          <head>CAPUT XXII.-- <hi>De abjiciendo cultu daemonum, contra Apuleium.</hi> </head>
<p>Quia igitur nihil istorum quatuor eligendum est, ne
in quolibet eorum de diis tam male sentiatur; restat
ut nullo modo credendum sit, quod Apuleius persuadere
nititur, et quicumque alii sunt ejusdem sententiae
philosophi, ita esse medios daemones inter deos et
homines tanquam internuntios et interpretes, qui
hinc ferant petitiones nostras, inde referant deorum
suppetias: sed esse spiritus nocendi cupidissimos, a
justitia penitus alienos, superbia tumidos, invidentia
lividos, fallacia callidos: qui in hoc quidem aere habitant,
quia de coeli superioris sublimitate dejecti, merito
irregressibilis transgressionis in hoc sibi congruo
velut carcere praedamnati sunt; nec tamen quia supra
terras et aquas aeri locus est, ideo et ipsi sunt meritis
superiores hominibus, qui eos non terreno corpore,
sed electo in auxilium Deo vero, pia mente facillime
superant. Sed multis plane participatione
<pb n="0247"/>
verae religionis indignis, tanquam captis subditisque
dominantur: quorum maximae parti mirabilibus et
fallacibus signis sive factorum, sive praedictorum,
deos se esse persuaserunt. Quibusdam vero vitia
eorum aliquanto attentius et diligentius intuentibus,
non potuerunt persuadere quod dii sint, atque inter
deos et homines internuntios ac beneficiorum impetratores
se esse finxerunt: si tamen non istum saltem
honorem homines eis deferendum putarunt, qui illos
nec deos esse credebant, quia malos videbant; deos
autem omnes bonos volebant, nec audebant tamen
omnino indignos dicere honore divino; maxime ne
offenderent populos, a quibus eis cernebant inveterata
superstitione per tot sacra et templa serviri.</p>
</div2>

<div2>
          <head>CAPUT XXIII.-- <hi>Quid Hermes Trismegistus de idololatria senserit, et unde scire potuerit superstitiones Aegyptias auferendas.</hi> </head>
<div3>
            <head>1.</head>
            <p>
 Nam diversa de illis Hermes Aegyptius, quem
Trismegistum vocant, sensit et scripsit. Apuleius
enim deos quidem illos negat: sed cum dicit ita inter
homines deosque quadam medietate versari, ut hominibus
apud ipsos deos necessarii videantur, cultum
eorum a supernorum deorum religione non separat.
Ille autem Aegyptius alios deos esse dicit a summo
Deo factos, alios ab hominibus. Hoc qui audit, sicut
a me positum est, putat dici de simulacris, quia
opera sunt manuum hominum: at ille visibilia et contrectabilia
simulacra, velut corpora deorum esse asserit;
inesse autem his quosdam spiritus invitatos,
qui valeant aliquid, sive ad nocendum, sive ad desideria
eorum nonnulla complenda, a quibus eis divini
honores et cultus obsequia deferuntur. Hos ergo spiritus
invisibiles per artem quamdam visibilibus rebus
corporalis materiae copulare, ut sint quasi animata
corpora, illis spiritibus dicata et subdita simulacra,
hoc esse dicit deos facere, eamque magnam et mirabilem
deos faciendi accepisse homines potestatem.
Hujus Aegyptii verba, sicut in nostram linguam interpretata
sunt, ponam. <hi>Et quoniam de cognatione,</hi> 
inquit, <hi>et consortio hominum deorumque nobis indicitur
sermo, potestatem hominis, o Asclepi, vimque cognosce.
Dominus,</hi> inquit, <hi>et Pater, vel quod est summum, Deus,
ut effector est deorum coelestium, ita homo fictor est
deorum qui in templis sunt humana proximitate contenti</hi>.
Et paulo post: <hi>Ita humanitas,</hi> inquit, <hi>semper
memor naturae et originis suae in illa divinitatis imitatione
perseverat; ut sicuti Pater ac Dominus, ut sui
<pb n="0248"/>
similes essent, deos fecit aeternos, ita humanitas deos
suos ex sui vultus similitudine figuraret.</hi>  Hic cum Asclepius,
ad quem maxime loquebatur, ei respondisset
atque dixisset, Statuas dicis, o Trismegiste: tum ille, <hi>Statuas,</hi> 
 inquit, <hi>o Asclepi, videsne quatenus tu ipse
diffidas? statuas animatas sensu et spiritu plenas, tantaque
facientes et talia; statuas futurorum praescias,
eaque sorte, vate, somniis, multisque aliis rebus praedicentes</hi>;
 <hi>imbecillitates hominibus facientes, easque curantes,
tristitiam laetitiamque pro meritis.</hi> An ignoras,
o Asclepi, quod Aegyptus imago sit coeli; aut, quod
est verius, translatio aut descensio omnium quae gubernantur
atque exercentur in coelo; ac si dicendum est,
verius terra nostra mundi totius est templum? <hi>Et tamen,
quoniam praescire cuncta prudentem decet, istud vos
ignorare fas non est: Futurum tempus est, quo appareat
Aegyptios incassum pia mente divinitatem sedula
religione servasse et omnis eorum sancta veneratio
in irritum casura frustrabitur</hi>.</p>
          </div3>
<div3>
            <head>2.</head>
            <p>
 Deinde multis verbis Hermes hunc locum exsequitur,
in quo videtur hoc tempus praedicere, quo
christiana religio, quanto est veracior atque sanctior,
tanto vehementius et liberius cuncta fallacia figmenta
subvertit; ut gratia verissimi Salvatoris liberet hominem
ab eis diis quos facit homo, et ei Deo subdat a
quo factus est homo. Sed Hermes, cum ista praedicit,
velut amicus eisdem ludificationibus daemonum loquitur,
nec christianum nomen evidenter exprimit; sed
tanquam ea tollerentur atque delerentur, quorum observatione
coelestis similitudo custodiretur in Aegypto, ita
haec futura deplorans, luctuosa quodammodo praedicatione
testatur. Erat enim de his, de quibus dicit Apostolus,
quod <hi>cognoscentes Deum, non sicut Deum glorificaverunt,
aut gratias egerunt; sed evanuerunt in cogitationibus
suis, et obscuratum est insipiens cor eorum: dicentes
enim se esse sapientes, stulti facti sunt; et immutaverunt
gloriam incorrupti Dei in similitudinem imaginis
corruptibilis hominis <note>(Rom. I, 21-23)</note>
            </hi>: et caetera, quae
commemorare longum est. Multa quippe talia dicit de
uno vero Deo fabricatore mundi, qualia veritas habet:
et nescio quomodo illa obscuratione cordis ad ista delabitur,
ut diis quos confitetur ab hominibus fieri,
semper velit homines subdi, et haec futuro tempore
plangat auferri. Quasi quidquam sit infelicius homine,
cui sua figmenta dominantur: cum sit facilius, ut
tanquam deos colendo, quos fecit, nec ipse sit homo

<pb n="0249"/>
quam ut per ejus cultum dii possint esse, quos fecit
homo. Citius enim fit ut homo in honore positus pecoribus
non intelligens comparetur <note>(Psal. XLVIII, 13)</note>,
quam ut operi Dei ad ejus imaginem facto, id est ipsi
homini, opus hominis praeferatur. Quapropter merito
homo deficit ab illo, qui eum fecit, cum sibi praeficit
ipse quod fecit.</p>
          </div3>
<div3>
            <head>3.</head>
            <p>
 Haec vana, deceptoria, perniciosa, sacrilega
Hermes Aegyptius, quia tempus quo auferrentur venturum
sciebat, dolebat: sed tam impudenter dolebat,
quam imprudenter sciebat. Non enim haec ei revelaverat
Spiritus sanctus, sicut Prophetis sanctis, qui
haec praevidentes cum exsultatione dicebant: <hi>Si faciet
homo deos, et ecce ipsi non sunt dii <note>(Jerem. XVI, 20)</note>
            </hi>. Et
alio loco: <hi>Erit in illo die, dicit Dominus, exterminabo
nomina simulacrorum a terra, et non jam erit eorum
memoria <note>(Zach. XIII, 2)</note>
            </hi>. Proprie vero de Aegypto, quod
ad hanc rem attinet, ita sanctus Isaias prophetat: <hi>Et
movebuntur manufacta Aegypti a facie ejus, et cor eorum
vincetur in eis <note>(Isai. XIX, 1)</note>
            </hi>: et caetera hujusmodi. Ex
quo genere et illi erant, qui venturum quod sciebant,
venisse gaudebant: qualis Simeon, qualis Anna, qui
mox natum Jesum; qualis Elisabeth, quae etiam conceptum
in Spiritu agnovit <note>(Luc. II, 25-38; I, 41-45)</note>:
qualis Petrus, revelante Patre dicens, <hi>Tu es Christus
Filius Dei vivi <note>(Matth. XVI, 16)</note>
            </hi>. Huic autem Aegyptio
illi spiritus indicaverant futura tempora perditionis
suae, qui etiam praesenti in carne Domino trementes
dixerunt, <hi>Quid venisti ante tempus perdere nos <note>(Id.
VIII, 29)</note>
            </hi>? sive quia subitum illis fuit, quod futurum
quidem, sed tardius opinabantur; sive quia perditionem
suam hanc ipsam dicebant, qua fiebat ut cogniti
spernerentur. Et hoc erat <hi>ante tempus,</hi> id est ante
tempus judicii, quo aeterna damnatione puniendi
sunt cum omnibus etiam hominibus, qui eorum societate
detinentur: sicut religio loquitur, quae nec
fallit, nec fallitur; non sicut iste quasi omni vento
doctrinae hinc atque inde perflatus <note>(Ephes. IV, 14)</note>, et
falsis vera permiscens, dolet quasi perituram religionem
quam postea confitetur, errorem.
</p>
          </div3>
        </div2>

<div2>
          <head>CAPUT XXIV.-- <hi>Quomodo Hermes patenter parentum suorum sit confessus errorem, quem tamen doluerit destruendum.</hi> </head>
<div3>
            <head>1.</head>
            <p>
 Post multa enim ad hoc ipsum redit, ut iterum
dicat de diis quos homines fecerunt, ita loquens: <hi>Sed jam de talibus sint satis dicta talia. Iterum,</hi> 
 inquit, <hi>ad hominem rationemque redeamus, ex quo divino dono
homo animal dictum est rationale.</hi> Minus enim miranda,
etsi miranda sunt quae de homine dicta sunt. Omnium
enim mirabilium vicit admirationem, quod homo divinam
potuit invenire naturam, eamque efficere. Quoniam
ergo proavi nostri multum errabant circa deorum rationem
increduli, et non animadvertentes ad cultum religionemque
divinam, invenerunt artem qua efficerent
<pb n="0250"/>
deos. <hi>Cui inventae adjunxerunt virtutem de mundi natura
convenientem; eamque miscentes, quoniam 
 animas facere
non poterant, evocantes animas daemonum vel angelorum,
eas indiderunt imaginibus sanctis divinisque mysteriis,
per quas idola et bene faciendi, et male, vires habere potuissent <note>(Pag. 99)</note>
            </hi>.
Nescio utrum sic confiterentur
ipsi daemones adjurati, quomodo iste confessus est. <hi>Quoniam,</hi> 
 inquit, <hi>proavi nostri multum errabant circa
deorum rationem increduli, et non animadvertentes ad
cultum religionemque divinam, invenerunt artem qua efficerent
deos.</hi>  Numquidnam saltem mediocriter eos
dixit errasse, ut hanc artem invenirent faciendi deos;
aut contentus fuit dicere, Errabant, nisi adderet et
diceret, Multum errabant? Iste ergo multus error et
incredulitas non animadvertentium ad cultum religionemque
divinam, invenit artem qua efficeret deos.
Et tamen quod multus error et incredulitas et a cultu
ac religione divina aversio animi invenit, ut homo
arte faceret deos, hoc dolet vir sapiens tanquam religionem
divinam venturo certo tempore auferri. Vide
si non et vi divina majorum suorum errorem praeteritum
prodere, et vi diabolica poenam daemonum
futuram dolere compellitur. Si enim proavi eorum
multum errando circa deorum rationem incredulitate
et aversione animi a cultu ac religione divina invenerunt
artem qua deos efficerent; quid mirum, si haec
ars detestanda quidquid fecit aversa a religione divina,
aufertur religione divina, cum veritas emendat errorem,
fides redarguit incredulitatem, conversio corrigit
aversionem?</p>
          </div3>
<div3>
            <head>2.</head>
            <p>
 Si enim tacitis causis dixisset, proavos suos invenisse
artem qua deos facerent; nostrum fuit utique,
si quid rectum piumque saperemus, attendere et videre
nequaquam illos ad hanc artem perventuros
fuisse, qua homo deos facit, si a veritate non aberrarent,
si ea quae Deo digna sunt crederent, si animum
adverterent ad cultum religionemque divinam. Et tamen
si causas artis hujus nos diceremus multum errorem
hominum et incredulitatem et animi errantis
atque infidelis a divina religione aversionem, utcumque
ferenda esset impudentia resistentium veritati:
cum vero idem ipse, qui potestatem hujus artis super
omnia caetera miratur in homine, qua illi deos facere
concessum est, et dolet venturum esse tempus, quo haec
omnia deorum figmenta ab hominibus instituta, etiam
legibus jubeantur auferri; confitetur tamen atque
exprimit causas, quare ad ista perventum sit, dicens
proavos suos multo errore et incredulitate, et animum
non advertendo ad cultum religionemque divinam invenisse
hanc artem qua facerent deos: nos quid
oportet dicere vel potius quid agere, nisi quantas
possumus gratias Domino Deo nostro, qui haec contrariis
causis, quam instituta sunt, abstulit? Nam
quod instituit multitudo erroris, abstulit via veritatis;
quod instituit incredulitas, abstulit fides; quod instituit
<pb n="0251"/>
a cultu divinae religionis aversio, abstulit ad
unum verum Deum sanctumque conversio: nec in
sola Aegypto, quam solam in isto plangit daemonum
spiritus, sed in omni terra quae cantat Domino canticum
novum; sicut vere sacrae et vere propheticae
Litterae praenuntiarunt, ubi scriptum est, <hi>Cantate
Domino canticum novum; cantate Domino, omnis terra <note>(Psal. XCV, 1)</note>
            </hi>.
Titulus quippe psalmi hujus est, <hi>Quando domus aedificabatur post captivitatem.</hi>  
 Aedificatur
enim domus Domino civitas Dei, quae est sancta
Ecclesia, in omni terra, post eam captivitatem, qua illos
homines, de quibus credentibus in Deum tanquam
lapidibus vivis domus aedificatur <note>(I Petr. II, 5)</note>, captos
daemonia possidebant. Neque enim quia homo deos faciebat,
ideo non ab eis possidebatur ipse qui fecerat,
quando in eorum societatem colendo traducebatur:
societatem dico, non idolorum stolidorum, sed versutorum
daemoniorum. Nam quid sunt idola, nisi quod eadem
Scriptura dicit, <hi>Oculos habent, et non vident <note>(Psal.
CXIII, 5)</note>
            </hi>: et quidquid tale de materiis licet affabre effigiatis,
tamen vita sensuque carentibus, dicendum
fuit? Sed immundi spiritus eisdem simulacris arte
illa nefaria colligati, cultorum suorum animas in suam
societatem redigendo miserabiliter captivaverant. Unde
dicit Apostolus: <hi>Scimus quia nihil est idolum; sed
quae immolant Gentes, daemoniis immolant, et non Deo:
nolo vos socios fieri daemoniorum <note>(I Cor. X, 20)</note>
            </hi>: Post
hanc ergo captivitatem, qua homines a malignis daemonibus
tenebantur, Dei domus aedificatur in omni
terra: unde titulum ille psalmus accepit, ubi dicitur, <hi>Cantate Domino canticum novum; cantate Domino,
omnis terra.</hi> Cantate Domino, et benedicte nomen ejus;
bene nuntiate diem ex die salutare ejus. Annuntiate in
gentibus gloriam ejus, in omnibus populis mirabilia
ejus. Quoniam magnus Dominus, et laudabilis nimis,
terribilis est super omnes deos. <hi>Quia omnes dii Gentium
daemonia, Dominus autem coelos fecit 
 <note>(Psal. XCV, 1-5)</note>
            </hi>.</p>
          </div3>
<div3>
            <head>3.</head>
            <p>
 Qui ergo doluit venturum fuisse tempus, quo
auferretur cultus idolorum, et in eos qui colerent
dominatio daemoniorum, malo spiritu instigatus semper
volebat istam captivitatem manere, qua transacta
Psalmus canit aedificari domum in omni terra. Praenuntiabat
illa Hermes dolendo; praenuntiabat haec
Propheta gaudendo. Et quia Spiritus victor est, qui
haec per sanctos Prophetas canebat; etiam Hermes
ipse ea quae nolebat et dolebat auferri, non a prudentibus
et fidelibus et religiosis, sed ab errantibus et
incredulis et a cultu divinae religionis aversis esse
instituta, miris modis coactus est confiteri. Qui quamvis
eos appellet deos, tamen cum dicit a talibus hominibus
factos, quales esse utique non debemus, velit
nolit, ostendit colendos non esse ab eis qui tales non
sunt, quales fuerunt a quibus facti sunt; hoc est a
prudentibus, fidelibus, religiosis: simul etiam demonstrans,
ipsos homines, qui eos fecerunt, sibimet
importasse, ut eos haberent deos qui dii non erant.
<pb n="0252"/>
Verum est quippe illud propheticum, <hi>Si faciet homo
deos, et ecce ipsi non sunt dii <note>(Jerem. XVI, 20)</note>
            </hi>. Deos
ergo tales, talium deos, arte factos a talibus, cum
appellasset Hermes; id est, idolis daemones, per artem
nescio quam, cupiditatum suarum vinculis illigatos,
cum appellaret factos ab hominibus deos, non
tamen eis dedit, quod Platonicus Apuleius (unde satis
jam diximus, et quam sit inconveniens absurdumque
monstravimus), ut ipsi essent interpretes et intercessores
inter deos quos fecit Deus, et homines quos
idem fecit Deus; hinc afferentes vota, inde munera
referentes. Nimis enim stultum est credere, deos
quos fecerunt homines, plus valere apud deos quos
fecit Deus, quam valent ipsi homines, quos idem
ipse fecit Deus. Daemon quippe simulacro arte impia
colligatus ab homine, factus est Deus; sed tali homini,
non omni homini. Qualis est ergo iste deus, quem
non faceret homo nisi errans et incredulus et aversus
a vero Deo? Porro si daemones qui coluntur in templis,
per artem nescio quam imaginibus inditi, hoc est
visibilibus simulacris, ab eis hominibus qui hac arte
fecerunt deos, cum aberrarent aversique essent
a cultu et religione divina, non sunt internuntii
nec interpretes inter homines et deos, et propter
suos pessimos ac turpissimos mores, et quod
homines, quamvis errantes et increduli et aversi a
cultu ac religione divina, tamen eis sine dubio meliores
sunt, quos deos ipsi arte fecerunt: restat ut quod
possunt, tanquam daemones possint, vel quasi beneficia
praestando magis nocentes, quia magis decipientes;
vel aperte malefaciendo. Nec tamen quodlibet
horum, nisi quando et quantum permittuntur alta et
secreta Dei providentia: non autem tanquam medii
inter homines et deos per amicitiam deorum multum
apud homines valeant. Hi enim diis bonis, quos sanctos
Angelos nos vocamus rationalesque creaturas
sanctae coelestis habitationis, sive Sedes, sive Dominationes,
sive Principatus, sive Potestates, amici esse
omnino non possunt; a quibus tam longe absunt
animi affectione, quam longe absunt a virtutibus vitia,
et a bonitate malitia.
</p>
          </div3>
        </div2>

<div2>
          <head>CAPUT XXV.-- <hi>De his quae sanctis Angelis et hominibus possunt esse communia.</hi> </head>
<p>Nullo modo igitur per daemonum quasi medietatem
ambiendum est ad benevolentiam seu beneficentiam
deorum, vel potius bonorum Angelorum; sed
per bonae voluntatis similitudinem, qua cum illis sumus,
et cum illis vivimus, et cum illis Deum quem
colunt colimus, etsi eos carnalibus oculis videre non
possumus: in quantum autem dissimilitudine voluntatis
et fragilitate infirmitatis miseri sumus, in tantum
ab eis longe sumus vitae merito, non corporis
loco. Non enim quia in terra conditione carnis habitamus,
sed si immunditia cordis terrena sapimus,
<pb n="0253"/>
non eis jungimur. Cum vero sanamur, ut quales ipsi
sunt, simus; fide interim illis propinquamus, si ab illo
nos fieri beatos, a quo et ipsi facti sunt, etiam ipsis
faventibus credimus.</p>
</div2>

<div2>
          <head>CAPUT XXVI.-- <hi>Quod omnis religio Paganorum circa homines mortuos fuerit impleta.</hi> </head>
<div3>
            <head>1.</head>
            <p>
 Sane advertendum est quomodo iste Aegyptius,
cum doleret tempus esse venturum, quo illa auferrentur
ex Aegypto, quae fatetur a multum errantibus et
incredulis, et a cultu divinae religionis aversis esse
instituta, ait inter caetera: <hi>Tunc terra ista sanctissima
sedes delubrorum atque templorum, sepulcrorum erit
mortuorumque plenissima.</hi>  Quasi vero, si illa non auferrentur,
non essent homines morituri, aut alibi essent
mortui ponendi quam in terra: et utique quanto plus
volveretur temporis et dierum, tanto major esset numerus
sepulcrorum, propter majorem numerum mortuorum.
Sed hoc videtur dolere, quod memoriae martyrum
nostrorum templis eorum delubrisque succederent:
ut videlicet qui haec legunt animo a nobis
averso atque perverso, putent a Paganis deos cultos
fuisse in templis, a nobis autem coli mortuos in sepulcris.
Tanta enim homines impii caecitate in montes
quodammodo offendunt, resque oculos suos ferientes
nolunt videre, ut non attendant in omnibus litteris
Paganorum aut non inveniri, aut vix inveniri deos,
qui non homines fuerint, mortuisque divini honores
delati sint. Omitto quod Varo dicit, omnes ab eis
mortuos existimari Manes deos, et probat per ea sacra,
quae omnibus fere mortuis exhibentur, ubi et ludos
commemorat funebres, tanquam hoc sit maximum
divinitatis indicium, quod non soleant ludi nisi numinibus
celebrari.</p>
          </div3>
<div3>
            <head>2.</head>
            <p>
 Hermes ipse, de quo nunc agitur, in ipso eodem
libro ubi quasi futura praenuntiando deplorans ait, <hi>Tunc terra ista sanctissima sedes delubrorum atque
templorum, sepulcrorum erit mortuorumque plenissima;</hi> 
deos Aegypti, homines mortuos esse testatur. Cum
enim dixisset proavos suos multum errantes circa
deorum rationem, incredulos et non animadvertentes
ad cultum religionemque divinam, invenisse artem
qua efficerent deos; <hi>Cui inventae,</hi> inquit, <hi>adjunxerunt
virtutem de mundi natura convenientem, eamque miscentes,
quoniam animas facere non poterant, evocantes
animas daemonum vel angelorum, eas indiderunt imaginibus
sanctis divinisque mysteriis, per quas idola et
bene faciendi, et male, vires habere potuissent:</hi> deinde
sequitur tanquam hoc exemplis probaturus, et dicit, <hi>Avus enim tuus, o Asclepi, medicinae primus inventor,
cui templum consecratum est in monte Libyae circa littus
Crocodilorum, in quo ejus jacet mundanus homo,
id est corpus: reliquus enim, vel potius totus, si est
homo totus in sensu vitae, melior remeavit in coelum,
omnia etiam nunc hominibus adjumenta praestans infirmis
numine nunc suo; quae ante solebat medicinae arte
<pb n="0254"/>
praebere.</hi>  
 Ecce dixit mortuum coli pro deo in eo loco
ubi habebat sepulcrum: falsus ac fallens, quod remeavit
in coelum. Adjungens deinde aliud: <hi>Hermes,</hi> 
inquit, <hi>cujus avitum mihi nomen est, nonne in sibi
cognomine patria consistens, omnes mortales undique
venientes adjuvat atque conservat?</hi>  Hic enim Hermes
major, id est Mercurius, quem dicit avum suum
fuisse, in Hermopoli, hoc est in sui nominis civitate,
esse perhibetur. Ecce duos deos dicit homines
fuisse, Aesculapium et Mercurium. Sed de Aesculapio
et Graeci et Latini hoc idem sentiunt; Mercurium
autem multi non putant fuisse mortalem, quem tamen
iste avum suum fuisse testatur. At enim alius
est ille, alius iste, quamvis eodem nomine nuncupentur.
Non multum pugno, alius ille sit, alius iste: verum
et iste, sicut Aesculapius, ex homine deus secundum
testimonium tanti apud suos viri, hujus Trismegisti,
nepotis sui.</p>
          </div3>
<div3>
            <head>3.</head>
            <p>
 Adhuc addit, et dicit: <hi>Isin vero uxorem Osiris
quam multa bona praestare propitiam, quantis obesse
scimus iratam?</hi>  Deinde ut ostenderet ex hoc genere
esse deos, quos illa arte homines faciunt: unde dat
intelligi daemones se opinari ex hominum mortuorum
animis exstitisse, quos per artem, quam invenerunt
homines multum errantes, increduli et irreligiosi, ait
inditos simulacris, quia hi qui tales deos faciebant,
animas facere non utique poterant: cum de Iside
dixisset, quod commemoravi, quantis obesse scimus
iratam, secutus adjunxit, <hi>Terrenis etenim diis atque
mundanis facile est irasci, utpote qui sint ab hominibus
ex utraque natura facti atque compositi.</hi>  Ex utraque
natura dicit, ex anima et corpore: ut pro anima sit
daemon, pro corpore simulacrum. <hi>Unde contigit,</hi> inquit, <hi>ab Aegyptiis haec sancta animalia nuncupari, colique
per singulas civitates eorum animas, quorum sunt
consecratae viventes</hi>,
 <hi>ita ut eorum legibus incolantur,
et eorum nominibus nuncupentur.</hi>  Ubi est illa velut
querela luctuosa, quod terra Aegyptii sanctissima
sedes delubrorum atque templorum, sepulcrorum
futura esset mortuorumque plenissima? Nempe spiritus
fallax, cujus instinctu Hermes ista dicebat, per
eum ipsum coactus est confiteri jam tunc illam terram
sepulcrorum et mortuorum, quos pro diis colebant,
fuisse plenissimam. Sed dolor daemonum per
eum loquebatur, qui suas futuras poenas apud sanctorum
<pb n="0255"/>
martyrum memorias imminere moerebant. In
multis enim talibus locis torquentur et confitentur,
et de possessis hominum corporibus ejiciuntur.
</p>
          </div3>
        </div2>

<div2>
          <head>CAPUT XXVII.-- <hi>De modo honoris, quem Christiani martyribus impendunt.</hi> </head>
<div3>
            <head>1.</head>
            <p>
 Nec tamen nos eisdem martyribus templa, sacerdotia,
sacra et sacrificia constituimus: quoniam
non ipsi, sed Deus eorum nobis est Deus. Honoramus
sane memorias eorum tanquam sanctorum hominum
Dei, qui usque ad mortem corporum suorum
pro veritate certarunt, ut innotesceret vera religio,
falsis fictisque convictis: quod etiam si qui antea
sentiebant, timendo reprimebant. Quis autem audivit
aliquando fidelium stantem sacerdotem ad altare etiam
super sanctum corpus martyris ad Dei honorem cultumque
constructum, dicere in precibus, Offero tibi
sacrificium, Petre, vel Paule, vel Cypriane; cum apud
eorum memorias offeratur Deo, qui eos et homines
et martyres fecit; et sanctis suis Angelis coelesti honore
sociavit; ut ea celebritate et Deo vero de illorum
victoriis gratias agamus, et nos ad imitationem talium
coronarum atque palmarum eodem invocato
in auxilium ex illorum memoriae renovatione adhortemur?
Quaecumque igitur adhibentur religiosorum
obsequia in martyrum locis, ornamenta sunt memoriarum,
non sacra vel sacrificia mortuorum tanquam
deorum. Quicumque etiam epulas suas
eo deferunt, quod quidem a christianis melioribus
non fit, et in plerisque terrarum nulla talis est
consuetudo; tamen quicumque id faciunt, quas cum
apposuerint, orant, et auferunt, ut vescantur, vel ex
eis etiam indigentibus largiantur, sanctificari sibi
eas volunt per merita martyrum in nomine Domini
martyrum. Non autem esse ista sacrificia martyrum
novit qui novit unum, quod etiam illic offertur, Sacrificium
Christianorum.</p>
          </div3>
<div3>
            <head>2.</head>
            <p>
 Nos itaque martyres nostros nec divinis honoribus,
<pb n="0256"/>
nec humanis criminibus colimus, sicut colunt
illi deos suos: nec sacrificia illis offerimus, nec eorum
probra in eorum sacra convertimus. Nam de
Iside uxore Osiris, Aegyptia dea, et de parentibus
eorum, qui omnes reges fuisse scribuntur, quibus
parentibus suis illa cum sacrificaret, invenit hordei
segetem, atque inde spicas marito regi et ejus consiliario
Mercurio demonstravit, unde eamdem et Cererem
volunt, quae et quanta mala, non a poetis, sed
mysticis corum litteris memoriae mandata sint, sicut,
Leone sacerdote prodente, ad Olympiadem matrem
scribit Alexander, legant qui volunt vel possunt,
et recolant qui legerunt; et videant quibus hominibus
mortuis, vel de quibus eorum factis tanquam diis
sacra fuerint instituta. Absit ut eos, quamvis deos
habeant, sanctis martyribus nostris, quos tamen deos
non habemus, ulla ex parte audeant comparare. Sic
enim non constituimus sacerdotes, nec offerimus
sacrificia martyribus nostris; quia incongruum, indebitum,
illicitum est, atque uni Deo tantummodo
debitum: ut nec criminibus suis, nec ludis eos turpissimis
oblectemus, ubi vel flagitia isti celebrant
deorum suorum, si, cum homines essent, talia
commiserunt; vel conficta delectamenta daemonum
noxiorum, si homines non fuerunt. Ex isto genere
daemonum Socrates non haberet deum, si haberet
Deum: sed fortasse homini ab illa arte faciendi deos
alieno et innocenti, illi importaverint talem deum,
qui eadem arte excellere voluerunt. Quid ergo plura?
Non esse spiritus istos colendos propter vitam beatam
quae post mortem futura est, nullus vel mediocriter
prudens ambigit. Sed fortasse dicturi sunt,
deos quidem esse omnes bonos, daemones autem alios
malos, alios bonos: et eos per quos ad vitam in aeternum
beatam perveniamus colendos esse censebunt,
quos bonos opinantur. Quod quale sit, jam in volumine
sequenti videndum est.
</p>
          </div3>
        </div2>
      </div1>

<div1>
        <head> <hi>LIBER NONUS.</hi> Postquam dixit in superiore libro de abjiciendo daemonum cultu, quippe qui spiritus malos se ipsi prodant tam multis argumentis; in isto jam libro iis occurrit Augustinus, qui daemonum differentiam afferunt aliorum malorum, aliorum bonorum: qua ipse explosa differentia probat nulli omnino daemoni, sed uni Christo munus mediatoris hominum ad beatitudinem posse competere.</head>
<div2>
          <head>CAPUT PRIMUM.-- <hi>Ad quem articulum disputatio praemissa pervenerit, et quid discutiendum sit de residua quaestione.</hi> </head>
<pb n="0255"/>
          <p>Et bonos et malos deos esse quidam opinati sunt:
quidam vero de diis meliora sentientes, tantum eis
honoris laudisque tribuerunt, ut nullum deorum
malum credere auderent. Sed illi qui deos quosdam
bonos, quosdam malos esse dixerunt, daemones quoque
appellaverunt nomine deorum: quanquam et
deos, sed rarius, nomine daemonum; ita ut ipsum
<pb n="0256"/>
Jovem, quem volunt esse regem ac principem caeterorum,
ab Homero fateantur daemonem nuncupatum.
Hi autem, qui omnes deos nonnisi bonos esse asserunt,
et longe praestantiores eis hominibus qui boni perhibentur
merito, moventur daemonum factis, quae negare
non possunt, eaque nullo modo a diis, quos omnes
bonos volunt, committi posse existimantes, differentiam
inter deos et daemones adhibere coguntur; ut quidquid
<pb n="0257"/>
eis merito displicet in operibus vel affectibus
pravis, quibus vim suam manifestant occulti spiritus,
id credant esse daemonum, non deorum. Sed quia
eosdem daemones inter homines et deos ita medios
constitutos putant, tanquam nullus deus homini
misceatur ut hinc perferant desiderata, inde referant
impetrata; atque hoc Platonici praecipui philosophorum
ac nobilissimi sentiunt, cum quibus velut cum excellentioribus
placuit istam examinare quaestionem, utrum
cultus plurimorum deorum prosit ad consequendam
vitam beatam, quae post mortem futura est: libro superiore
quaesivimus, quo pacto daemones, qui talibus
gaudent, qualia boni et prudentes homines aversantur
et damnant, id est sacrilega, flagitiosa, facinorosa,
non de quolibet homine, sed de ipsis diis figmenta
poetarum, et magicarum artium sceleratam
puniendamque violentiam, possint quasi propinquiores
et amiciores diis bonis conciliare homines bonos;
et hoc nulla ratione posse, compertum est.</p>
</div2>

<div2>
          <head>CAPUT II.-- <hi>An inter daemones, quibus dii superiores sunt, sit aliqua pars bonorum, quorum praesidio ad veram beatitudinem possit humana anima pervenire.</hi> </head>
<p>Proinde hic liber, sicut in illius fine promisimus,
disputationem continere debebit de differentia (si quam
volunt esse), non deorum inter se, quos omnes bonos
dicunt; nec de differentia deorum et daemonum,
quorum illos ab hominibus longe lateque sejungunt,
istos inter deos et homines collocant; sed de differentia
ipsorum daemonum, quod ad praesentem pertinet
quaestionem. [II.] Apud plerosque enim usitatum est
dici alios bonos, alios malos daemones: quae sive sit
etiam Platonicorum, sive quorumlibet sententia, nequaquam
ejus est negligenda discussio, ne quisquam
velut daemones bonos sequendos sibi esse arbitretur,
per quos tanquam medios, diis quos omnes bonos credit,
dum conciliari affectat et studet, ut quasi cum
eis possit esse post mortem, irretitus malignorum
spirituum deceptusque fallacia, longe aberret a vero
Deo, cum quo solo, et in quo solo, et de quo solo, anima
humana, id est rationalis et intellectualis, beata est.</p>
</div2>

<div2>
          <head>CAPUT III.-- <hi>Quae daemonibus Apuleius adscribat; quibus cum rationem non subtrahat, nihil virtutis assignat.</hi> </head>
<p>Quae igitur est differentia daemonum bonorum et
malorum? quandoquidem Platonicus Apuleius, de his
universaliter disserens, et tam multa loquens de aeriis
eorum corporibus, de virtutibus tacuit animorum,
quibus essent praediti, si boni essent. Tacuit
ergo beatitudinis causam; indicium vero miseriae tacere
non potuit, confitens eorum mentem, qua rationales
esse perhibuit, non saltem imbutam munitamque
virtute, passionibus animi irrationabilibus nequaquam
cedere, sed ipsam quoque, sicut stultarum
mentium mos est, procellosis quodammodo perturbationibus
agitari. Verba namque ejus de hac re ista
sunt: <hi>Ex hoc ferme daemonum numero,</hi> inquit, <hi>poetae
solent, haudquaquam procul a veritate, osores et
amatores quorumdam hominum deos fingere; hos prosperare
et evehere, illos contra adversari et affligere,
<pb n="0258"/>
Igitur et misereri, et indignari, et angi, et laetari, omnemque
humani animi faciem pati, simili motu cordis
et salo mentis, per omnes cogitationum aestus fluctuare.
Quae omnes turbellae tempestatesque procul a deorum coelestium
tranquillitate exsulant (Apuleius in libro De deo
Socratis</hi> ). Num est in his verbis ulla dubitatio, quod
non animorum aliquas inferiores partes, sed ipsas daemonum
mentes, quibus rationalia sunt animalia, velut
procellosum salum dixit passionum tempestate turbari?
ut ne hominibus quidem sapientibus comparandi
sint, qui hujusmodi perturbationibus animorum,
a quibus humana non est immunis infirmitas, etiam
cum eas hujus vitae conditione patiuntur, mente imperturbata
resistunt, non eis cedentes ad aliquid approbandum
vel perpetrandum, quod exorbitet ab itinere
sapientiae et lege justitiae: sed stultis mortalibus
et injustis, non corporibus, sed moribus similes (ut
non dicam deteriores, eo quo vetustiores et debita poena
insanabiles), ipsius quoque mentis, ut iste appellavit,
salo fluctuant; nec in veritate atque virtute, qua turbulentis
et pravis affectionibus repugnatur, ex ulla animi
parte consistunt.</p>
</div2>

<div2>
          <head>CAPUT IV.-- <hi>De perturbationibus quae animo accidunt, quae sit Peripateticorum Stoicorumque sententia.</hi> </head>
<div3>
            <head>1.</head>
            <p>
 Duae sunt sententiae philosophorum, de his animi
motibus, quae Graeci <foreign xml:lang="greek">πάθη</foreign>, nostri autem quidam,
sicut Cicero <note>(De Finibus, lib. 3, cap. 20; Tuscul.
Quaest. lib. 3, cap. 4; lib. 4, capp. 5, 6, alibique)</note>,
perturbationes, quidam affectiones, vel affectus,
quidam vero, sicut iste de graeco expressius, passiones
vocant. Has ergo perturbationes, sive affectiones,
sive passiones quidam philosophi dicunt etiam in sapientem
cadere, sed moderatas rationique subjectas,
ut eis leges quodammodo, quibus ad necessarium redigantur
modum, dominatio mentis imponat. Hoc qui
sentiunt, Platonici sunt sive Aristotelici, cum Aristoteles
discipulus Platonis fuerit, qui sectam Peripateticam
condidit. Aliis autem, sicut Stoicis, cadere
ullas omnino hujuscemodi passiones in sapientem
non placet. Hos autem, id est Stoicos, Cicero
in libris de Finibus bonorum et malorum, verbis magis
quam rebus adversus Platonicos seu Peripateticos
certare convincit: quandoquidem Stoici nolunt bona
appellare, sed commoda corporis et externa; eo quod
nullum bonum volunt esse hominis praeter virtutem,
tanquam artem bene vivendi, quae nonnisi in animo
est. Haec autem isti simpliciter et ex communi loquendi
consuetudine appellant bona; sed in comparatione
virtutis, qua recte vivitur, parva et exigua. Ex quo
fit, ut ab utrisque quodlibet vocentur, seu bona, seu
commoda, pari tamen aestimatione pensentur, nec in
hac quaestione Stoici delectentur, nisi novitate verborum.
Videtur ergo mihi etiam in hoc, ubi quaeritur
utrum accidant sapienti passiones animi, an ab eis
<pb n="0259"/>
sit prorsus alienus, de verbis eos potius quam de rebus
facere controversiam. Nam et ipsos nihil hinc aliud
quam Platonicos et Peripateticos sentire existimo,
quantum ad vim rerum attinet, non ad vocabulorum
sonum.</p>
          </div3>
<div3>
            <head>2.</head>
            <p>
 Ut enim alia omittam quibus id ostendam, ne
longum faciam, aliquid unum quod sit evidentissimum
dicam. In libris quibus titulus est Noctium Atticarum,
scribit A. Gellius, vir elegantissimi eloquii, et multae
ac facundae scientiae, se navigasse aliquando cum
quodam philosopho nobili Stoico. Is philosophus, sicut
latius et uberius, quod ego breviter attingam,
narrat A. Gellius <note>(Lib. 19, cap. 1)</note>, cum illud navigium
horribili coelo et mari periculosissime jactaretur,
vi timoris expalluit. Id animadversum est ab eis qui
aderant, quamvis in mortis vicinia, curiosissime attentis,
utrumne philosophus animo turbaretur. Deinde
tempestate transacta, mox ut securitas praebuit colloquendi
vel etiam garriendi locum, quidam ex his,
quos navis illa portabat, dives luxuriosus Asiaticus
philosophum compellat, illudens quod extimuisset atque
palluisset, cum ipse mansisset intrepidus in eo
quod impendebat exitio. At ille Aristippi Socratici responsum
retulit, qui cum in re simili eadem verba ab
homine simili audisset, respondit illum pro anima nequissimi
nebulonis merito non fuisse sollicitum, se
autem pro Aristippi anima timere debuisse. Hac illo
divite responsione depulso, postea quaesivit A. Gellius
a philosopho, non exagitandi animo, sed discendi,
quaenam illa ratio esset pavoris sui. Qui ut doceret
hominem sciendi studio naviter accensum, protulit
statim de sarcinula sua Stoici Epicteti librum, in
quo ea scripta essent, quae congruerent decretis Zenonis
et Chrysippi, quos fuisse Stoicorum principes
novimus. In eo libro se legisse dicit A. Gellius, hoc
Stoicis placuisse, quod animi visa, quas appellant
phantasias, nec in potestate est utrum et quando incidant
animo; cum veniunt ex terribilibus et formidabilibus
rebus, necesse est etiam sapientis animum
moveant; ita ut paulisper vel pavescat metu, vel tristitia
contrahatur, tanquam his passionibus praevenientibus
mentis et rationis officium: nec ideo tamen
in mente fieri opinionem mali, nec approbari ista,
eisque consentiri. Hoc enim esse volunt in potestate,
idque interesse censent inter animum sapientis et stulti,
quod stulti animus eisdem passionibus cedit, atque
accommodat mentis assensum; sapientis autem,
quamvis eas necessitate patiatur, retinet tamen de
his quae appetere vel fugere rationabiliter debet,
veram et stabilem inconcussa mente sententiam.
Haec ut potui, non quidem commodius A. Gellio,
sed certe brevius, et, ut puto, planius exposui,
quae ille se in Epieteti libro legisse commemorat,
eum ex decretis Stoicorum dixisse atque sensisse.</p>
          </div3>
<div3>
            <head>3.</head>
            <p>
 Quae si ita sunt, aut nihil, aut pene nihil distat
<pb n="0260"/>
inter Stoicorum aliorumque philosophorum opinionem
de passionibus et perturbationibus animorum: utrique
enim mentem rationemque sapientis ab earum dominatione
defendunt. Et ideo fortasse dicunt eas in sapientem
non cadere Stoici, quia nequaquam ejus sapientiam,
qua utique sapiens est, ullo errore obnubilant,
aut labe subvertunt. Accidunt autem animo
sapientis, salva serenitate sapientiae, propter illa,
quae commoda vel incommoda appellant, quamvis ea
nolint dicere bona vel mala. Nam profecto si nihili
penderet eas res ille philosophus, quas amissurum se
naufragio sentiebat, sicuti est vita ista salusque corporis;
non ita illud periculum perhorresceret, ut palloris
etiam testimonio proderetur. Verumtamen et illam
poterat permotionem pati, et fixam tenere mente
sententiam, vitam illam salutemque corporis, quorum
amissionem minabatur tempestatis immanitas,
non esse bona quae illos, quibus inessent, facerent
bonos, sicut facit justitia. Quod autem aiunt ea nec
bona appellanda esse, sed commoda; verborum certamini,
non rerum examini deputandum est. Quid
enim interest, utrum aptius bona vocentur, an commoda;
dum tamen ne his privetur, non minus Stoicus,
quam Peripateticus pavescat et palleat; ea non
aequaliter appellando, sed aequaliter aestimando? Ambo
sane, si bonorum istorum seu commodorum periculis
ad flagitium vel facinus urgeantur, ut aliter
ea retinere non possint, malle se dicunt haec amittere
quibus natura corporis salva et incolumis habetur,
quam illa committere quibus justitia violatur.
Ita mens, ubi fixa est ista sententia, nullas
perturbationes, etiamsi accidant inferioribus animi
partibus, in se contra rationem praevalere permittit:
quin imo eis ipsa dominatur, eisque non
consentiendo, sed potius resistendo regnum virtutis
exercet. Talem describit etiam Virgilius Aeneam,
ubi ait:
</p>
            <l>Mens immota manet, lacrymae volvuntur inanes.</l>
            <p>  <note>(Aeneid. lib. 4, vers. 449.)</note> 
</p>
          </div3>
        </div2>

<div2>
          <head>CAPUT V.-- <hi>Quod passiones, quae christianos animos afficiunt, non in vitium trahant, sed virtutem exerceant.</hi> </head>
<p>Non est nunc necesse copiose ac diligenter ostendere,
quid de istis passionibus doceat Scriptura divina,
qua christiana eruditio continetur. Deo quippe
illam ipsam mentem subjicit regendam et juvandam,
mentique passiones ita moderandas atque frenandas,
ut in usus justitiae convertantur. Denique in disciplina
nostra non tam quaeritur utrum pius animus
irascatur, sed quare irascatur; nec utrum sit tristis,
sed unde sit tristis; nec utrum timeat, sed quid
timeat. Irasci enim peccanti, ut corrigatur; constristari
pro afflicto, ut liberetur; timere periclitanti, ne
pereat; nescio utrum quisquam sana consideratione
reprehendat. Nam et misericordiam Stoicorum est
solere culpare: sed quanto honestius ille Stoicus
misericordia perturbaretur hominis liberandi, quam
timore naufragii! Longe melius et humanius, et piorum
sensibus accommodatius Cicero in Caesaris laude
locutus est, ubi ait: <hi>Nulla de virtutibus tuis nec admirabilior,
<pb n="0261"/>
nec gratior misericordia est <note>(Orat. pro Q. Ligario,
cap. 12)</note>
            </hi>. Quid est autem misericordia, nisi
alienae miseriae quaedam in nostro corde compassio,
qua utique, si possumus, subvenire compellimur?
Servit autem motus iste rationi, quando ita praebetur
misericordia, ut justitia conservetur, sive cum indigenti
tribuitur, sive cum ignoscitur poenitenti. Hanc
Cicero, locutor egregius, non dubitavit appellare virtutem,
quam Stoicos inter vitia numerare non pudet:
qui tamen, ut docuit liber Epicteti nobilissimi Stoici,
ex decretis Zenonis et Chrysippi, qui hujus sectae
primas habuerunt, hujusmodi passiones in animum
sapientis admittunt, quem vitiis omnibus liberum
volunt. Unde fit consequens, ut haec ipsa non putent
vitia, quando sapienti sic accidunt, ut contra virtutem
mentis rationemque nihil possint, et una sit eademque
sententia Peripateticorum, vel etiam Platonicorum,
et ipsorum Stoicorum: sed, ut ait Tullius, verbi controversia
jam diu torqueat homines Graeculos contentionis
cupidiores, quam veritatis <note>(De oratore, lib. I, c. 11, § 47)</note>.
Sed adhuc merito quaeri potest, utrum ad vitae praesentis
pertineat infirmitatem, etiam in quibusque bonis
officiis hujuscemodi perpeti affectus: sancti vero Angeli
et sine ira puniant quos accipiunt aeterna Dei lege puniendos,
et miseris sine miseriae compassione subveniant,
et periclitantibus eis quos diligunt, sine timore
opitulentur; et tamen istarum nomina passionum
consuetudine locutionis humanae etiam in eos usurpentur,
propter quamdam operum similitudinem, non
propter affectionum infirmitatem: sicut ipse Deus
secundum Scripturas irascitur, nec tamen ulla passione
turbatur. Hoc enim verbum vindictae usurpavit
effectus, non illius turbulentus affectus.</p>
</div2>

<div2>
          <head>CAPUT VI.-- <hi>Quibus passionibus daemones, confitente Apuleio, exagitentur, quorum ope homines apud deos asserit adjuvari.</hi> </head>
<p>Qua interim de sanctis Angelis quaestione dilata,
videamus quemadmodum dicant Platonici medios
daemones inter deos et homines constitutos istis passionum
aestibus fluctuare. Si enim mente ab his libera
eisque dominante motus hujuscemodi paterentur,
non eos diceret Apuleius simili motu cordis et salo
mentis per omnes cogitationum aestus fluctuare ( <hi>De deo
Socratis</hi> ). Ipsa igitur mens eorum, id est pars animi
superior, qua rationales sunt, in qua virtus et sapientia,
si ulla eis esset, passionibus turbulentis inferiorum
animi partium regendis moderandisque dominaretur;
ipsa, inquam, mens eorum, sicut iste Platonicus confitetur,
salo perturbationum fluctuat. Subjecta est ergo
mens daemonum passionibus libidinum, formidinum,
irarum, atque hujuscemodi caeteris. Quae igitur pars in
eis libera est composque sapientiae, qua placeant diis, et
<pb n="0262"/>
ad bonorum morum similitudinem hominibus consulant;
cum eorum mens passionum vitiis subjugata et
oppressa, quidquid rationis naturaliter habet, ad fallendum
et decipiendum tanto acrius intendat, quanto
eam magis possidet nocendi cupiditas?</p>
</div2>

<div2>
          <head>CAPUT VII.-- <hi>Quod Platonici figmentis poetarum infamatos asserant deos de contrariorum studiorum certamine, cum hae partes daemonum, non deorum sint.</hi> </head>
<p>Quod si quisquam dicit, non ex omnium, sed ex
malorum daemonum numero esse, quos poetae quorumdam
hominum osores et amatores deos non procul
a veritate confingunt: hos enim dixit Apuleius,
salo mentis per omnes cogitationum aestus fluctuare:
quomodo istud intelligere poterimus, quando, cum
hoc diceret, non quorumdam, id est malorum, sed
omnium daemonum medietatem propter acria corpora,
inter deos et homines describebat? Hoc enim ait fingere
poetas, quod ex istorum daemonum numero deos
faciunt, et eis deorum nomina imponunt, et quibus
voluerint hominibus ex his amicos inimicosque distribuunt
ficti carminis impunita licentia; cum deos ab
his daemonum moribus, et coelesti loco et beatitudinis
opulentia remotos esse perhibeant ( <hi>De deo Socratis</hi> ).
Haec est ergo fictio poetarum, deos dicere qui dii non
sunt, eosque sub deorum nominibus inter se decertare
propter homines, quos pro studio partium diligunt
vel oderunt. Non procul autem a veritate dicit hanc
esse fictionem; quoniam deorum appellati vocabulis
qui dii non sunt, tales tamen describuntur daemones,
quales sunt. Denique hinc esse dicit Homericam illam
Minervam, <hi>quae mediis coetibus Graiûm cohibendo
Achilli intervenit <note>(Ibid.)</note>
            </hi>. Quod ergo Minerva illa fuerit,
poeticum vult esse figmentum; eo quod Minervam
deam putat, eamque inter deos, quos omnes bonos
beatosque credit, in alta aetheria sede collocat, procul
a conversatione mortalium. Quod autem aliquis daemon
fuerit Graecis favens Trojanisque contrarius,
sicut alius adversus Graecos Trojanorum opitulator,
quem Veneris seu Martis nomine idem poeta commemorat,
quos deos iste talia non agentes in coelestibus
habitationibus ponit; et hi daemones pro eis quos
amabant, contra eos quos oderant, inter se decertaverint,
hoc non procul a veritate poetas dixisse confessus
est. De his quippe ista dixerunt, quos hominibus
simili motu cordis et salo mentis per omnes
cogitationum aestus fluctuare testatur, ut possent
amores et odia, non pro justitia, sed sicut populus
similis eorum in venatoribus et aurigis, secundum
suarum studia partium, pro aliis adversus alios exercere.
Id enim videtur philosophus curasse Platonicus,
ne, cum haec a poetis canerentur, non a daemonibus
mediis, sed ab ipsis diis, quorum nomina
poetae fingendo ponunt, fieri crederentur.</p>
</div2>

<div2>
          <head>CAPUT VIII.-- <hi>De diis coelestibus et daemonibus aeriis hominibusque terrenis Apuleii Platonici definitio.</hi> </head>

<pb n="0263"/>
<p processing="manual">Quid illa ipsa definitio daemonum, parumne intuenda
est (ubi certe omnes determinando complexus
est), quod ait daemones esse genere animalia, animo
passiva, mente rationalia, corpore aeria, tempore
aeterna <note>(Ibid.)</note>? In quibus quinque commemoratis,
nihil dixit omnino, quod daemones cum bonis saltem
hominibus id viderentur habere commune, quod non
esset in malis. Nam ipsos homines cum aliquanto
latius describendo complecteretur, suo loco de illis
dicens tanquam de infimis atque terrenis, cum prius
dixisset de coelestibus diis; ut commendatis duabus
partibus ex summo et infimo ultimis, tertio loco de
mediis daemonibus loqueretur: <hi>Igitur homines,</hi> inquit, <hi>ratione cluentes</hi>,
 <hi>oratione pollentes, immortalibus animis,
moribundis membris, levibus et anxiis mentibus,
brutis et obnoxiis corporibus, dissimilibus moribus,
similibus erroribus, pervicaci audacia, pertinaci spe,
casso labore, fortuna caduca, singillatim mortales, cuncti
tamen universo genere perpetui, vicissim sufficienda
prole mutabiles, volucri tempore, tarda sapientia, cita
morte, querula vita terras incolunt (De deo Socratis).</hi>  
Cum hic tam multa diceret, quae ad plurimos homines
pertinent, numquid etiam illud tacuit, quod
noverat esse paucorum, ubi ait <hi>tarda sapientia?</hi> </p>
          <p> quod
si praetermisisset, nullo modo recte genus humanum
descriptionis hujus tam intenta diligentia terminasset.
Cum vero deorum excellentiam commendaret, ipsam
beatitudinem, quo volunt homines per sapientiam
pervenire, in eis affirmavit excellere. Proinde si aliquos
daemones bonos vellet intelligi, aliquid etiam
in ipsorum descriptione poneret, unde vel cum diis
aliquam beatitudinis partem, vel cum hominibus qualemcumque
sapientiam putarentur habere communem.
Nunc vero nullum bonum eorum commemoravit, quo
boni discernuntur a malis. Quamvis et eorum malitiae
liberius exprimendae pepercerit, non tam ne ipsos,
quam ne cultores eorum, apud quos loquebatur,
offenderet: significavit tamen prudentibus, quid de
illis sentire deberent; quandoquidem deos, quos
omnes bonos beatosque credi voluit, ab eorum passionibus,
atque, ut ait ipse, turbellis omni modo separavit,
sola illos corporum aeternitate conjungens;
animo autem non diis, sed hominibus similes daemones
apertissime inculcans: et hoc non sapientiae bono,
cujus et homines possunt esse participes; sed perturbatione
passionum, quae stultis malisque dominatur,
a sapientibus vero et bonis ita regitur, ut malint
eam non habere, quam vincere. Nam si non corporum,
<pb n="0264"/>
sed animorum aeternitatem cum diis habere
daemones vellet intelligi, non utique homines ab hujus
rei consortio separaret: quia et hominibus aeternos
esse animos, procul dubio, sicut Platonicus, sentit.
Ideo cum hoc genus animantium describeret, immortalibus
animis, moribundis membris dixit esse homines.
Ac per hoc si propterea communem cum diis
aeternitatem non habent homines, quia corpore sunt
mortales: propterea ergo daemones habent, quia corpore
sunt immortales.
</p>
        </div2>

<div2>
          <head>CAPUT IX.-- <hi>An amicitia coelestium deorum per intercessionem daemonum possit homini provideri.</hi> </head>
<p>Quales igitur mediatores sunt inter homines et deos,
per quos ad deorum amicitias homines ambiant, qui
hoc cum hominibus habent deterius, quod est in animante
melius, id est animum; hoc autem habent cum
diis melius, quod est in animante deterius, id est
corpus? Cum enim animans, id est animal, ex anima
constet et corpore, quorum duorum anima est utique
corpore melior; etsi vitiosa et infirma, melior certe
corpore etiam sanissimo atque firmissimo; quoniam
ejus natura excellentior nec labe vitiorum postponitur
corpori; sicut aurum etiam sordidum argento seu
plumbo, licet purissimo, carius aestimatur: isti mediatores
deorum et hominum, per quos interpositos
divinis humana junguntur, cum diis habent corpus
aeternum, vitiosum autem cum hominibus animum;
quasi religio, qua volunt diis homines per daemones
jungi, in corpore sit, non in animo, constituta. Quaenam
tandem istos mediatores falsos atque fallaces
quasi capite deorsum nequitia vel poena suspendit,
ut inferiorem animalis partem, id est corpus, cum
superioribus, superiorem vero, id est animum, cum
inferioribus habeant, et cum diis coelestibus in parte
serviente conjuncti, cum hominibus autem terrestribus
in parte dominante sint miseri? Corpus quippe
servum est, sicut etiam Sallustius ait: <hi>Animi imperio,
corporis servitio magis utimur.</hi>  Adjunxit autem ille, <hi>Alterum nobis cum diis, alterum cum belluis commune
est 
 <note>(Sallust. in Catil., cap. 1)</note>
            </hi>: quoniam de hominibus
loquebatur, quibus, sicut belluis, mortale corpus
est. Isti autem, quos inter nos et deos mediatores nobis
philosophi providerunt, possunt quidem dicere
de animo et corpore, Alterum nobis cum diis, alterum
cum hominibus commune est: sed, sicut dixi, tanquam
in perversum ligati atque suspensi, servum corpus
cum diis beatis, dominum animum cum hominibus
miseris habentes, parte inferiore exaltati, superiore
dejecti. Unde etiam si quisquam propter hoc
eos putaverit aeternitatem habere cum diis, quia nulla
morte, sicut animalium terrestrium, animi eorum
solvuntur a corpore: nec sic existimandum est eorum
corpus tanquam honoratorum aeternum vehiculum,
sed aeternum vinculum damnatorum.</p>
</div2>

<div2>
          <head>CAPUT X.-- <hi>Quod secundum Plotini sententiam, minus miseri sint homines in corpore mortali, quam daemones in aeterno.</hi> </head>

<pb n="0265"/>
<p>Plotinus certe nostrae memoriae vicinis temporibus,
Platonem caeteris excellentius intellexisse laudatur.
Is cum de humanis animis ageret, <hi>Pater,</hi> 
inquit, <hi>misericors mortalia illis vincula faciebat <note>(Enneadis
4 libro 3, cap. 12)</note>
            </hi>. Ita hoc ipsum quod mortales
sunt homines corpore, ad misericordiam Dei
patris pertinere arbitratus est, ne semper hujus vitae
miseria tenerentur. Hac misericordia indigna judicata
est iniquitas daemonum, quae in animi passivi
miseria, non mortale, sicut homines, sed aeternum
corpus accepit. Essent quippe feliciores hominibus,
si mortale cum eis haberent corpus, et cum diis beatum
animum. Essent autem pares hominibus, si cum
animo misero corpus saltem mortale cum eis habere
meruissent; si tamen acquirerent aliquid pietatis, ut
ab aerumnis vel in morte requiescerent. Nunc vero
non solum feliciores hominibus non sunt animo misero,
sed etiam miseriores sunt perpetuo corporis
vinculo. Non enim aliqua pietatis et sapientiae disciplina
proficientes, intelligi voluit ex daemonibus fieri
deos, cum apertissime dixerit daemones aeternos.</p>
</div2>

<div2>
          <head>CAPUT XI.-- <hi>De opinione Platonicorum, qua putant animas hominum daemones esse post corpora.</hi> </head>
<p>Dicit quidem et animas hominum daemones esse,
et ex hominibus fieri Lares, si boni meriti sunt; Lemures,
si mali, seu Larvas: Manes autem deos dici,
si incertum est bonorum eos, seu malorum esse meritorum.
In qua opinione, quantam voraginem aperiant
sectandis perditis moribus, quis non videat, si vel
paululum attendat? Quandoquidem quamlibet nequam
fuerint homines, vel Larvas se fieri dum opinantur,
vel dum Manes deos; tanto pejores fiunt,
quanto sunt nocendi cupidiores: ut etiam quibusdam
sacrificiis tanquam divinis honoribus post mortem se
invitari opinentur, ut noceant: Larvas quippe dicit
esse noxios daemones ex hominibus factos. Sed hinc
alia quaestio est. Inde autem perhibet appellari graece
beatos <foreign xml:lang="greek">εὐδαίμονας,</foreign> quod boni sint animi, hoc est boni
daemones; animos quoque hominum daemones esse
confirmans.</p>
</div2>

<div2>
          <head>CAPUT XII.-- <hi>De ternis contrariis, quibus secundum Platonicos daemonum et hominum natura distinguitur.</hi> </head>
<p>Sed nunc de his agimus, quos in natura propria
descripsit inter deos et homines genere animalia,
mente rationalia, animo passiva, corpore aeria, tempore
aeterna. Nempe cum prius deos in sublimi coelo,
homines autem in terra infima disjunctos locis, et
naturae dignitate secerneret, ita conclusit: <hi>Habetis,</hi> 
inquit, <hi>interim bina animalia; deos ab hominibus plurimum
<pb n="0266"/>
differentes, loci sublimitate, vitae perpetuitate,
naturae perfectione; nullo inter se propinquo communicatu,
cum et habitacula summa ab infimis tanta intercapedo
fastigii dispescat</hi>; <hi>et vivacitas illic aeterna et
indefecta sit, hic caduca et subcisiva; et ingenia illa ad
beatitudinem sublimata, haec ad miserias infimata (De deo
Socratis</hi> ). Hic terna video commemorata contraria de
duabus naturae partibus ultimis, id est summis atque
infimis. Nam tria quae proposuit de diis laudabilia,
eadem repetivit, aliis quidem verbis, ut eis alia tria
adversa ex hominibus redderet. Tria deorum haec
sunt: loci sublimitas, vitae perpetuitas, perfectio naturae.
Haec aliis verbis ita repetivit, ut eis tria contraria
humanae conditionis opponeret: <hi>Cum et habitacula,</hi> 
inquit, <hi>summa ab infimis tanta intercapedo fastigii
dispescat:</hi> quia dixerat loci sublimitatem. <hi>Et vivacitas
illic,</hi> inquit, <hi>aeterna et indefecta sit, hic caduca
et subcisiva:</hi> quia dixerat vitae perpetuitatem. <hi>Et ingenia
illa,</hi> inquit, <hi>ad beatitudinem sublimata, haec ad
miserias infimata:</hi> quia dixerat naturae perfectionem.
Tria igitur ab eo posita sunt deorum, id est, locus
sublimis, aeternitas, beatitudo: et his contraria tria
hominum, id est, locus infimus, mortalitas, miseria.</p>
</div2>

<div2>
          <head>CAPUT XIII.-- <hi>Quomodo daemones, si nec cum diis beati, nec cum hominibus sunt miseri, inter utramque partem sine utriusque communione sint medii.</hi> </head>
<div3>
            <head>1.</head>
            <p>
 Inter haec terna deorum et hominum, quoniam
daemones medios posuit, de loco nulla est controversia:
inter sublimem quippe et infimum, medius
locus aptissime habetur et dicitur. Caetera bina restant,
quibus cura attentior adhibenda est, quemadmodum
vel aliena esse a daemonibus ostendantur, vel
sic eis distribuantur, ut medietas videtur exposcere.
Sed ab eis aliena esse non possunt. Non enim, sicut
dicimus locum medium nec esse summum, nec infimum,
ita daemones cum sint animalia rationalia,
nec beatos esse, nec miseros, sicuti sunt arbusta vel
pecora, quae sunt sensus vel rationis expertia, recte
possumus dicere. Quorum ergo ratio mentibus inest,
aut miseros esse, aut beatos necesse est. Item non
possumus recte dicere, nec mortales esse daemones,
nec aeternos. Omnia namque viventia aut in aeternum
vivunt, aut finiunt morte quod vivunt. Jam vero iste
tempore aeternos daemones dixit. Quid igitur restat,
nisi ut hi medii de duobus summis unum habeant,
et de duobus infimis alterum? Nam si utraque de
imis habebunt, aut utraque de summis, medii non
erunt, sed in alterutram partem vel resiliunt, vel recumbunt.
Quia ergo his binis, sicut demonstratum
est, carere utrisque non possunt, acceptis ex utraque
parte singulis mediabuntur. Ac per hoc quia de infimis
habere non possunt aeternitatem, quae ibi non est,
unum hoc de summis habent: et ideo non est alterum
ad complendam medietatem suam, quod de infimis
habeant, nisi miseriam.</p>
          </div3>
<div3>
            <head>2.</head>
            <p>
 [XIII.] Est itaque, secundum Platonicos, sublimium
deorum vel beata aeternitas, vel aeterna beatitudo;
<pb n="0267"/>
hominum vero infirmorum vel miseria mortalis,
vel mortalitas misera: daemonum autem mediorum
vel misera aeternitas, vel aeterna miseria. Nam et
quinque illis, quae in definitione daemonum posuit,
non eos medios, sicut promittebat, ostendit; quoniam
tria dixit eos habere nobiscum, quod genere
animalia, quod mente rationalia, quod animo passiva
sunt; cum diis autem unum, quod tempore aeterna;
et unum proprium, quod corpore aeria. Quomodo
ergo medii, quando unum habent cum summis, tria
cum infimis? Quis non videat, relicta medietate, quantum
inclinentur et deprimantur ad infima? Sed plane
ibi etiam medii possunt ita inveniri, ut unum habeant
proprium, quod est corpus aerium, sicut et illi de
summis atque infimis singula propria, dii corpus aetherium,
hominesque terrenum; duo vero communia
sint omnibus, quod genere sunt animalia, et mente
rationalia. Nam et ipse cum de diis et hominibus loqueretur,
 « Habetis »  inquit,  « bina animalia. »  Et
non solent isti deos nisi rationales mente perhibere.
Duo sunt residua, quod sunt animo passiva, et tempore
aeterna: quorum habent unum cum infimis, cum
summis alterum, ut proportionali ratione librata medietas
neque sustollatur in summa, neque in infima
deprimatur. Ipsa est autem illa daemonum misera
aeternitas, vel aeterna miseria. Qui enim ait, animo
passiva, etiam misera dixisset, nisi eorum cultoribus
erubuisset. Porro quia providentia summi Dei, sicut
etiam ipsi fatentur, non fortuita temeritate regitur
mundus, nunquam esset istorum aeterna miseria, nisi
esset magna malitia.</p>
          </div3>
<div3>
            <head>3.</head>
            <p>
 Si igitur beati recte dicuntur eudaemones, non
sunt eudaemones daemones, quos inter homines et
deos isti in medio locaverunt. Quis ergo est locus bonorum
daemonum, qui supra homines, infra deos,
istis praebeant adjutorium, illis ministerium? Si enim
boni aeternique sunt, profecto et beati sunt. Aeterna
autem beatitudo medios eos esse non sinit, quia multum
diis comparat, multumque ab hominibus separat.
Unde frustra isti conabuntur ostendere, quomodo
daemones boni, si et immortales sunt et beati, recte
medii constituantur inter deos immortales ac beatos
et homines mortales ac miseros. Cum enim utrumque
habeant cum diis, et beatitudinem scilicet et immortalitatem,
nihil autem horum cum hominibus et
miseris et mortalibus; quomodo non potius remoti
sunt ab hominibus, diisque conjuncti, quam inter
utrosque medii constituti? Tunc enim medii essent,
si haberent et ipsi duo quaedam sua, non cum binis
alterutrorum, sed cum singulis utrorumque communia:
sicut homo medium quiddam est, sed inter pecora
et Angelos; ut, quia pecus est animal irrationale
atque mortale, angelus autem rationale et immortale,
medius homo esset, inferior Angelis, superior pecoribus,
habens cum pecoribus mortalitatem, rationem
cum Angelis, animal rationale mortale. Ita ergo cum
quaerimus medium inter beatos immortales miserosque
<pb n="0268"/>
mortales, hoc invenire debemus, quod aut mortale
sit beatum, aut immortale sit miserum.
</p>
          </div3>
        </div2>

<div2>
          <head>CAPUT XIV.-- <hi>An homines, cum sint mortales, possint vera beatitudine esse felices.</hi> </head>
<p>Utrum autem et beatus et mortalis homo esse possit,
magna est inter homines quaestio. Quidam enim
conditionem suam humilius inspexerunt, negaveruntque
hominem capacem esse posse beatitudinis,
quamdiu mortaliter vivit: quidam vero extulerunt se,
et ausi sunt dicere, sapientiae compotes, beatos
esse posse mortales. Quod si ita est, cur non ipsi potius
medii constituuntur inter mortales miseros et
immortales beatos, beatitudinem habentes cum immortalibus
beatis, mortalitatem cum mortalibus miseris?
Profecto enim si beati sunt, invident nemini:
(nam quid miserius invidentia)? et ideo mortalibus miseris,
quantum possunt, ad consequendam beatitudinem
consulunt; ut et etiam immortales valeant
esse post mortem, et Angelis immortalibus beatisque
conjungi.</p>
</div2>

<div2>
          <head>CAPUT XV.-- <hi>De Mediatore Dei et hominum, homine Christo Jesu.</hi> </head>
<div3>
            <head>1.</head>
            <p>
 Si autem, quod multo credibilius et probabilius
disputatur, omnes homines, quamdiu mortales sunt,
etiam miseri sint necesse est, quaerendus est medius,
qui non solum homo, verum etiam Deus sit; ut homines
ex mortali miseria ad beatam immortalitatem
hujus medii beata mortalitas interveniendo perducat.
Quem neque non fieri mortalem oportebat, neque
permanere mortalem. Mortalis quippe factus est, non
infirmata Verbi divinitate, sed carnis infirmitate suscepta:
non autem permansit in ipsa carne mortalis,
quam resuscitavit a mortuis: quoniam ipse fructus
est mediationis ejus, ut nec ipsi, propter quos liberandos
mediator effectus est, in perpetua vel carnis
morte remanerent. Proinde mediatorem inter nos et
Deum, et mortalitatem habere oportuit transeuntem,
et beatitudinem permanentem: ut per id quod transit,
congrueret morituris; et ad id quod permanet, transferret
ex mortuis. Boni igitur Angeli inter miseros
mortales et beatos immortales medii esse non possunt;
quia ipsi quoque et beati et immortales sunt:
possunt autem medii esse angeli mali quia immortales
sunt cum illis, miseri cum istis. His contrarius
est Mediator bonus, qui adversus eorum immortalitatem
et miseriam, et mortalis esse ad tempus voluit,
et beatus in aeternitate persistere potuit: ac sic eos
et immortales superbos, et miseros noxios, ne immortalitatis
jactantia seducerent ad miseriam, et suae
mortis humilitate et suae beatitudinis benignitate destruxit
in eis, quorum corda per suam fidem mundans,
ab illorum immundissima dominatione liberavit.</p>
          </div3>
<div3>
            <head>2.</head>
            <p>
 Homo itaque mortalis et miser longe sejunctus
ab immortalibus et beatis, quid eligat medium, per
quod immortalitati et beatitudini copuletur? Quod
possit delectare in daemonum immortalitate, miserum
<pb n="0269"/>
est: quod possit offendere in Christi mortalitate,
jam non est. Ibi ergo cavenda est miseria sempiterna:
hic mors timenda non est, quae esse non potuit sempiterna,
et beatitudo amanda est sempiterna. Ad hoc
quippe se interponit medius immortalis et miser, ut ad
immortalitatem beatam transire non sinat, quoniam
persistit quod impedit, id est ipsa miseria: ad hoc autem
se interposuit mortalis et beatus, ut mortalitate
transacta, et ex mortuis faceret immortales, quod
in se resurgendo monstravit, et ex miseris beatos,
unde nunquam ipse discessit. Alius est ergo medius
malus, qui separat amicos; alius bonus, qui
reconciliat inimicos. Et ideo multi sunt medii separatores,
quia multitudo quae beata est, unius
Dei participatione fit beata; cujus participationis
privatione misera multitudo malorum angelorum,
quae se opponit potius ad impedimentum, quam interponit
ad beatitudinis adjutorium, etiam ipsa multitudine
obstrepit quodammodo, ne possit ad illud
unum beatificum bonum perveniri, ad quod ut perduceremur,
non multis, sed uno mediatore opus
erat; et hoc eo ipso, cujus participatione simus
beati, hoc est Verbo Dei non facto, per quod facta
sunt omnia. Nec tamen ob hoc mediator est, quia
Verbum: maxime quippe immortale et maxime beatum
Verbum longe est a mortalibus miseris; sed mediator
per quod homo: eo ipso utique ostendens ad
illud non solum beatum, verum etiam beatificum
bonum non oportere quaeri alios mediatores, per
quos arbitremur nobis perventionis gradus esse moliendos;
quia beatus et beatificus Deus factus
particeps humanitatis nostrae compendium praebuit
participandae divinitatis suae. Neque enim nos
a mortalitate et miseria liberans ad Angelos immortales
beatosque ita perducit, ut eorum participatione
etiam nos immortales et beati simus; sed ad
illam Trinitatem, cujus et Angeli participatione beati
sunt. Ideo quando in forma servi <note>(Philipp. II, 7)</note>, ut
mediator esset, infra Angelos esse voluit, in forma
Dei supra Angelos mansit: idem in inferioribus via
vitae, qui in superioribus vita.
</p>
          </div3>
        </div2>

<div2>
          <head>CAPUT XVI.-- <hi>An rationabiliter Platonici definierint deos coelestes, declinantes terrena contagia, hominibus non misceri, quibus ad amicitiam deorum daemones suffragentur.</hi> </head>
<div3>
            <head>1.</head>
            <p>
 Non enim verum est, quod idem Platonicus ait
dixisse Platonem, <hi>Nullus deus miscetur homini.</hi>  Et
hoc praecipuum eorum sublimitatis ait esse specimen,
quod nulla attrectatione hominum contaminantur
<note>( <hi>Apuleius, de deo Socratis.</hi> )</note>. Ergo daemones contami
nari fatetur: et ideo eos a quibus contaminantur,
mundare non possunt, omnesque immundi pariter
fiunt, et daemones contrectatione hominum, et homines
cultu daemonum. Aut, si et contrectari miscerique
hominibus, nec tamen contaminari, daemones
possunt, diis profecto meliores sunt: quia illi, si
miscerentur, contaminarentur. Nam hoc deorum dicitur
esse praecipuum, ut eos sublimiter separatos
humana contrectatio contaminare non possit. Deum
<pb n="0270"/>
quidem summum omnium creatorem, quem nos verum
Deum dicimus, sic a Platone praedicari asseverat,
quod ipse sit solus qui non possit penuria sermonis
humani quavis oratione vel modice comprehendi;
vix autem sapientibus viris, cum se vigore animi,
quantum licuit, a corpore removerint, intellectum hujus
Dei, et id quoque interdum velut in altissimis
tenebris rapidissimo coruscamine lumen candidum
intermicare ( <hi>De deo Socratis</hi> ). Si ergo supra omnia vere
summus Deus intelligibili et ineffabili quadam praesentia,
etsi interdum, etsi tanquam rapidissimo coruscamine
lumen candidum intermicans, adest tamen
sapientium mentibus, cum se, quantum licuit, a
corpore removerint, nec ab eis contaminari potest;
quid est quod isti dii propterea constituuntur longe
in sublimi loco, ne contrectatione contaminentur
humana? Quasi vero aliud corpora illa aetheria quam
videre sufficiat, quorum luce terra, quantum sufficit,
illustratur. Porro si non contaminantur sidera,
cum videntur, quos deos omnes visibiles dicit; nec
daemones hominum contaminantur aspectu, quamvis
de proximo videantur. An forte vocibus humanis contaminarentur,
qui acie non contaminantur oculorum;
et ideo daemones medios habent, per quos eis voces
hominum nuntientur, a quibus longe absunt, ut incontaminatissimi
perseverent? Quid jam de caeteris
sensibus dicam? Non enim olfaciendo contaminari vel
dii possent, si adessent, vel cum adsunt daemones,
possunt vivorum corporum vaporibus humanorum,
si tantis sacrificiorum cadaverinis non contaminantur
nidoribus. In gustandi autem sensum nulla necessitate
reficiendae mortalitatis urgentur, ut fame
adacti cibos ab hominibus quaerant. Tactus vero in
potestate est. Nam licet ab eo potissimum sensu contrectatio
dicta videatur, hactenus tamen, si vellent,
miscerentur hominibus, ut viderent et viderentur,
audirent et audirentur: tangendi autem quae necessitas?
nam neque homines id concupiscere auderent,
cum deorum vel daemonum bonorum conspectu vel
colloquio fruerentur: et, si in tantum curiositas progrederetur,
ut vellent; quonam pacto quispiam posset
invitum tangere deum, vel daemonem, qui nisi
captum non potest passerem?</p>
          </div3>
<div3>
            <head>2.</head>
            <p>
 Videndo igitur visibusque se praebendo et loquendo
et audiendo, dii corporaliter misceri hominibus
possent. Hoc autem modo daemones si miscentur,
ut dixi, et non contaminantur, dii autem
contaminarentur, si miscerentur; incontaminabiles
dicunt daemones, et contaminabiles deos. Si autem
contaminantur et daemones, quid conferunt hominibus
ad vitam post mortem beatam, quos contaminati
mundare non possunt, ut eos mundos diis incontaminatis
possint adjungere, inter quos et illos medii
constituti sunt? Aut si hoc eis beneficii non conferunt,
quid prodest hominibus daemonum amica mediatio?
<pb n="0271"/>
an ut post mortem non ad deos homines per
daemones transeant, sed simul vivant utrique contaminati,
ac per hoc neutri beati? Nisi forte quis dicat
more spongiarum vel hujuscemodi rerum mundare
daemones amicos suos, ut tanto ipsi sordidiores
fiant, quanto fiunt homines eis velut tergentibus
mundiores. Quod si ita est, contaminatioribus dii
miscentur daemonibus, qui ne contaminarentur,
hominum propinquitatem contrectationemque vitarunt.
An forte dii possunt ab hominibus contaminatos
mundare daemones, nec ab eis contaminari, et eo
modo non possent et homines? Quis talia sentiat,
nisi quem fallacissimi daemones deceperunt? Quid,
quod si videri et videre contaminat, videntur ab hominibus
dii, quos visibiles dicit ( <hi>De deo Socratis),
clarissima mundi lumina <note>(Virgil. Georg. lib. 1, vers.
5, 6)</note>
            </hi> et caetera sidera, tutioresque sunt daemones
ab ista hominum contaminatione, qui non possunt
videri, nisi velint? Aut si non videri, sed videre
contaminat, negent ab istis clarissimis mundi luminibus,
quos deos opinantur, videri homines, cum
radios suos terras usque pertendant. Qui tamen eorum
radii per quaeque immunda diffusi non contaminantur:
et dii contaminarentur, si hominibus miscerentur,
etiamsi esset necessarius in subveniendo contactus?
Nam radiis solis et lunae terra contingitur,
nec istam contaminat lucem.
</p>
          </div3>
        </div2>

<div2>
          <head>CAPUT XVII.-- <hi>Ad consequendam vitam beatam, quae in participatione est summi boni, non tali mediatore indigere hominem qualis est daemon, sed tali qualis unus est Christus.</hi> </head>
<p>Miror autem plurimum tam doctos homines, qui
cuncta corporea et sensibilia, prae incorporalibus
et intelligibilibus, postponenda judicaverunt,
cum agitur de beata vita, corporalium contrectationum
facere mentionem. Ubi est illud Plotini,
ubi ait, <hi>Fugiendum est igitur ad charissimam patriam, et ibi pater, et ibi omnia? Quae igitur,</hi> 
 inquit, <hi>classis aut fuga? Similem deo fieri 
 <note>(Enneadis 1
lib. 6, cap. 8; lib. 2, cap. 3)</note>
            </hi>. Si ergo deo quanto
similior, tanto fit quisque propinquior; nulla est ab
illo alia longinquitas quam ejus dissimilitudo. Incorporali
vero illi aeterno et incommutabili tanto est
anima hominis dissimilior, quanto rerum temporalium
mutabiliumque cupidior. [XVII.] Hoc ut sanetur,
quoniam immortali puritati, quae in summo est,
ea quae in imo sunt mortalia et immunda convenire
non possunt, opus est quidem mediatore; non tamen
tali qui corpus quidem habeat immortale propinquum
summis, animum autem morbidum similem infimis;
quo morbo nobis invideat potius ne sanemur, quam
adjuvet ut sanemur: sed tali qui nobis infimis ex
corporis mortalitate coaptatus, immortali spiritus
justitia, per quam non locorum distantia, sed similitudinis
excellentia mansit in summis, mundandis
liberandisque nobis vere divinum praebeat adjutorium.
<pb n="0272"/>
Qui profecto incontaminabilis Deus absit ut
contaminationem timeret ex homine quo indutus est,
aut ex hominibus inter quos in homine conversatus
est. Non enim parva sunt haec interim duo, quae
salubriter sua incarnatione monstravit, nec carne
posse contaminari veram divinitatem, nec ideo putandos
daemones nobis esse meliores, quia non habent
carnem. Hic est, sicut eum praedicat sancta
Scriptura, <hi>Mediator Dei et hominum, homo Christus
Jesus <note>(I Tim. II, 5)</note>
            </hi>, de cujus et divinitate, qua Patri
est semper aequalis, et humanitate, qua nobis
factus est similis, non hic locus est ut competenter
pro nostra facultate dicamus.</p>
</div2>

<div2>
          <head>CAPUT XVIII. <hi>Quod fallacia daemonum, dum sua intercessione viam spondet ad Deum, hoc annitatur, ut homines a via veritatis avertat.</hi> </head>
<p>Falsi autem illi fallacesque mediatores daemones,
qui cum per spiritus immunditiam miseri ac maligni
multis effectibus clareant, per corporalium tamen locorum
intervalla et per aeriorum corporum levitatem
a provectu animorum nos avocare atque avertere moliuntur,
non viam praebent ad Deum; sed, ne via teneatur,
impediunt. Quandoquidem et in ipsa via corporali,
quae falsissima est et plenissima erroris, qua
non iter agit justitia; quoniam non per corporalem
altitudinem, sed per spiritualem, hoc est incorporalem,
similitudinem ad Deum debemus ascendere; in
ipsa tamen corporali via, quam daemonum amici per
elementorum gradus ordinant, inter aetherios deos et
terrenos homines aeriis daemonibus mediis constitutis,
hoc deos opinantur habere praecipuum, ut propter
hoc intervallum locorum contrectatione non contaminentur
humana. Ita daemones contaminari potius ab
hominibus, quam homines mundari a daemonibus
credunt, et deos ipsos contaminari potuisse, nisi loci
altitudine munirentur. Quis tam infelix est, ut ista
via mundari se existimet, ubi homines contaminantes
daemones contaminati, dii contaminabiles praedicantur;
et non potius eligat viam, ubi contaminantes
magis daemones evitentur, et ab incontaminabili Deo
ad ineundam societatem incontaminatorum Angelorum
homines a contaminatione mundentur?</p>
</div2>

<div2>
          <head>CAPUT XIX.-- <hi>Quod appellatio daemonum jam nec apud cultores eorum assumatur in significationem alicujus boni.</hi> </head>
<p>Sed ne de verbis etiam nos certare videamur, quoniam
nonnulli istorum, ut ita dixerim, daemonicolarum,
in quibus et Labeo est, eosdem perhibent ab
aliis angelos dici, quos ipsi daemones nuncupant, jam
mihi de bonis Angelis aliquid video disserendum,
quos isti esse non negant, sed eos bonos daemones
vocare quam Angelos malunt. Nos autem, sicut Scriptura
loquitur, secundum quam christiani sumus, Angelos

<pb n="0273"/>
quidem partim bonos, partim malos, nunquam
vero bonos daemones legimus: sed ubicumque
illarum Litterarum hoc nomen positum
reperitur, sive daemones, sive daemonia dicantur,
nonnisi maligni significantur spiritus. Et hanc loquendi
consuetudinem in tantum populi usquequaque secuti
sunt, ut eorum etiam qui Pagani appellantur, et deos
multos ac daemones colendos esse contendunt, nullus
fere sit tam litteratus et doctus, qui audeat in laude
vel servo suo dicere, Daemonem habes: sed cuilibet
hoc dicere voluerit, non se aliter accipi, quam
maledicere voluisse, dubitare non possit. Quae igitur
nos causa compellit, ut post offensionem aurium
tam multarum, ut jam pene sint omnium, quae hoc
verbum nonnisi in malam partem audire consueverunt,
quod diximus cogamur exponere, cum possimus
Angelorum nomine adhibito, eamdem offensionem,
quae nomine daemonum fieri poterat, evitare?</p>
</div2>

<div2>
          <head>CAPUT XX.-- <hi>De qualitate scientiae, quae daemones superbos facit.</hi> </head>
<p>Quanquam etiam ipsa origo hujus nominis, si divinos
intueamur Libros, aliquid affert cognitione dignissimum. <foreign xml:lang="greek">Δαίμονες</foreign>
 enim dicuntur, quoniam vocabulum
graecum est, ob scientiam nominati. Apostolus
autem Spiritu sancto locutus ait, <hi>Scientia inflat, charitas
vero aedificat <note>(I Cor. VIII, 1)</note>
            </hi>. Quod recte aliter non
intelligitur, nisi scientiam tunc prodesse, cum charitas
inest; sine hac autem inflare, id est in superbiam
inanissimae quasi ventositatis extollere. Est ergo in
daemonibus scientia sine charitate, et ideo tam inflati,
id est tam superbi, sunt, ut honores divinos et religionis
servitutem, quam vero Deo deberi sciunt, sibi
sategerint exhiberi, et quantum possunt, et apud
quos possunt, adhuc agunt. Contra superbiam porro
daemonum, qua pro meritis possidebatur genus humanum,
Dei humilitas, quae in forma servi apparuit,
quantam virtutem habeat, animae hominum nesciunt
immunditia elationis inflatae, daemonibus similes superbia,
non scientia.</p>
</div2>

<div2>
          <head>CAPUT XXI.-- <hi>Ad quem modum Dominus voluerit daemonibus innotescere.</hi> </head>
<p>Ipsi autem daemones etiam hoc ita sciunt, ut eidem
Domino infirmitate carnis induto dixerint: <hi>Quid nobis
et tibi, Jesu Nazarene? venisti ante tempus perdere nos <note>(Marc. I, 24; et Matth. VIII, 29)</note>
            </hi>?
Clarum est in his
verbis, quod in eis et tanta scientia erat, et charitas
non erat. Poenam quippe suam formidabant ab illo, non
in illo justitiam diligebant. Tantum vero eis innotuit,
quantum voluit: Tantum autem voluit, quantum oportuit.
<pb n="0274"/>
Sed innotuit, non sicut Angelis sanctis, qui ejus
secundum id quod Dei Verbum est, participata aeternitate
perfruuntur; sed sicut eis terrendis innotescendum
fuit, ex quorum tyrannica quodammodo potestate
fuerat liberaturus praedestinatos in suum regnum
et gloriam semper veracem et veraciter sempiternam.
Innotuit ergo daemonibus, non per id quod
est vita aeterna, et lumen incommutabile quod illuminat
pios, cui videndo per fidem, quae in illo est,
corda mundantur; sed per quaedam temporalia suae
virtutis effecta et occultissimae signa praesentiae, quae
angelicis sensibus etiam malignorum spirituum potius
quam infirmitati hominum possent esse conspicua.
Denique quando ea paululum supprimenda judicavit,
et aliquanto altius latuit, dubitavit de illo daemonum
princeps, eumque tentavit, an Christus esset explorans,
quantum se tentari ipse permisit, ut hominem
quem gerebat, ad nostrae imitationis temperaret exemplum.
Post illam vero tentationem, cum Angeli, sicut
scriptum est, ministrarent ei <note>(Matth. IV, 3-11)</note>, boni
utique et sancti, ac per hoc spiritibus immundis metuendi
et tremendi, magis magisque innotescebat daemonibus
quantus esset, ut ei jubenti, quamvis in illo
contemptibilis videretur carnis infirmitas, resistere
nullus auderet.</p>
</div2>

<div2>
          <head>CAPUT XXII.-- <hi>Quid intersit inter scientiam sanctorum Angelorum, et scientiam daemonum.</hi> </head>
<p>His igitur Angelis bonis omnis corporalium temporaliumque
rerum scientia, qua inflantur daemones,
vilis est: non quod earum ignari sint, sed quod illis
Dei, qua sanctificantur, charitas chara est, prae cujus
non tantum incorporali, verum etiam incommutabili
et ineffabili pulchritudine, cujus sancto amore inardescunt,
omnia quae infra sunt, et quod illud est non
sunt, seque ipsos inter illa contemnunt, ut ex toto, quod
boni sunt, eo bono, ex quo boni sunt, perfruantur. Et ideo
certius etiam temporalia et mutabilia ista noverunt; quia
eorum principales causas in Verbo Dei conspiciunt, per
quod factus est mundus: quibus causis quaedam probantur,
quaedam reprobantur, cuncta ordinantur. Daemones
autem non aeternas temporum causas et quodammodo
cardinales in Dei Sapientia contemplantur; sed quorumdam
signorum nobis occultorum majore experientia
multo plura quam homines futura prospiciunt.
Dispositiones quoque suas aliquando praenuntiant.
Denique saepe isti, nunquam illi omnino falluntur.
Aliud est enim temporalibus temporalia et mutabilibus
mutabilia conjectare, eisque temporalem et mutabilem
modum suae voluntatis et facultatis inserere, quod
daemonibus certa ratione permissum est: aliud autem
in aeternis atque incommutabilibus Dei legibus, quae
in ejus Sapientia vivunt, mutationes temporum praevidere,
Deique voluntatem, quae tam certissima quam
potentissima est omnium, Spiritus ejus participatione
<pb n="0275"/>
cognoscere; quod sanctis Angelis recta discretione
donatum est. Itaque non solum aeterni, verum
etiam beati sunt. Bonum autem quo beati sunt, Deus
illis est, a quo creati sunt. Illius quippe indeclinabiliter
participatione et contemplatione perfruuntur.</p>
</div2>

<div2>
          <head>CAPUT XXIII.-- <hi>Nomen deorum falso adscribi diis Gentium, quod tamen et Angelis sanctis et hominibus justis ex divinarum Scripturarum auctoritate commune est.</hi> </head>
<div3>
            <head>1.</head>
            <p>
 Hos si Platonici malunt deos quam daemones
dicere, eisque annumerare, quos a summo Deo conditos
deos scribit eorum auctor et magister Plato ( <hi>In
Timaeo</hi> ); dicant quod volunt: non enim cum eis de
verborum controversia laborandum est. Si enim sic
immortales, ut tamen a summo Deo factos, etsi non
per se ipsos, sed ei, a quo facti sunt, adhaerendo, beatos
esse dicunt; hoc dicunt quod dicimus, quolibet
eos nomine appellent. Hanc autem Platonicorum esse
sententiam, sive omnium, sive meliorum, in eorum
litteris inveniri potest. Nam et de ipso nomine, quo
hujusmodi immortalem beatamque creaturam deos
appellant; ideo inter nos et ipsos pene nulla dissensio
est, quia et in nostris sacris Litteris legitur, <hi>Deus
deorum Dominus locutus est <note>(Psal. XLIX, 1)</note>
            </hi>: et alibi, <hi>Confitemini Deo deorum 
 <note>(Psal. CXXXV, 2)</note>
            </hi>. Et alibi, <hi>Rex magnus super omnes deos 
 <note>(Psal. XCIV, 3)</note>
            </hi>. Illud autem
ubi scriptum est, <hi>Terribilis est super omnes deos;</hi> 
cur dictum sit, deinceps ostenditur. Sequitur enim, <hi>Quoniam omnes dii gentium daemonia, Dominus autem
coelos fecit 
 <note>(Psal. XCV, 4, 5)</note>
            </hi>. <hi>Super omnes</hi> ergo <hi>deos</hi> 
dixit, sed <hi>gentium,</hi> id est, quos gentes pro diis habent,
quae sunt <hi>daemonia:</hi> ideo <hi>terribilis,</hi> sub quo terrore
Domino dicebant, <hi>Venisti perdere nos <note>(Marc. I,
24)</note>
            </hi>? Illud vero ubi dicitur, <hi>Deus deorum,</hi> non potest
intelligi Deus daemoniorum: et <hi>Rex magnus super
omnes deos,</hi> absit ut dicatur Rex magnus super omnia
daemonia. Sed homines quoque in populo Dei, eadem
Scriptura deos appellat. <hi>Ego,</hi> inquit, <hi>dixi, Dii estis,
et filii Excelsi omnes <note>(Psal. LXXXI, 6)</note>
            </hi>. Potest itaque
intelligi horum deorum Deus, qui dictus est <hi>Deus deorum:</hi> 
et super hos deos Rex magnus, qui dictus est <hi>Rex magnus super omnes deos.</hi>  </p>
          </div3>
<div3>
            <head>2.</head>
            <p>
 Verumtamen cum a nobis quaeritur, si homines
dicti sunt dii, quod in populo Dei sunt, quem per Angelos
vel per homines alloquitur Deus; quanto magis
immortales eo nomine digni sunt, qui ea fruuntur
beatitudine, ad quam Deum colendo cupiunt homines
pervenire? quid respondebimus, nisi non frustra in
Scripturis sanctis expressius homines nuncupatos
deos, quam illos immortales et beatos, quibus nos
aequales futuros in resurrectione promittitur, ne scilicet
propter illorum excellentiam aliquem eorum nobis
constituere deum infidelis auderet infirmitas?
<pb n="0276"/>
Quod in homine facile est evitare. Et evidentius dici
debuerunt homines dii in populo Dei, ut certi ac fidentes
fierent, eum esse Deum suum, qui dictus est <hi>Deus deorum:</hi> 
 quia, etsi appellentur dii immortales
illi et beati, qui in coelis sunt; non tamen dicti
sunt dii deorum, id est dii hominum in populo Dei
constitutorum, quibus est dictum, <hi>Ego dixi, Dii estis,
et filii Excelsi omnes.</hi>  Hinc est quod ait Apostolus: <hi>Etsi
sunt qui dicuntur dii, sive in coelo, sive in terra; sicuti
sunt dii multi, et domini multi: nobis tamen unus Deus
Pater, ex quo omnia, et nos in ipso; et unus Dominus
Jesus Christus, per quem omnia, et nos per ipsum <note>(I
Cor. VIII, 5, 6)</note>
            </hi>.</p>
          </div3>
<div3>
            <head>3.</head>
            <p>
 Non multum ergo de nomine disceptandum est,
cum res ipsa ita clareat, ut a scrupulo dubitationis
aliena sit. Illud vero, quod nos ex eorum immortalium
beatorum numero missos Angelos esse dicimus,
qui Dei voluntatem hominibus annuntiarent, illis autem
 non placet, quia hoc ministerium non per illos
quos deos appellant, id est immortales et beatos, sed
per daemones fieri credunt, quos immortales tantum,
non etiam beatos audent dicere; aut certe ita immortales
ac beatos, ut tamen daemones bonos, non deos
sublimiter collocatos et ab humana contrectatione
semotos: quamvis nominis controversia videatur, tamen
ita detestabile est nomen daemonum, ut hoc modis
omnibus a sanctis Angelis nos removere debeamus.
Nunc ergo ita liber iste claudatur, ut sciamus
immortales ac beatos, quodlibet vocentur, qui tamen
facti et creati sunt, medios non esse ad immortalem
beatitudinem perducendis mortalibus miseris,
a quibus utraque differentia separantur. Qui autem
medii sunt communem habendo immortalitatem cum
superioribus, miseriam cum inferioribus, quoniam
merito malitiae sunt miseri, beatitudinem quam non
habent, invidere nobis possunt potius quam praebere.
Unde nihil habent amici daemonum quod nobis dignum
afferant, cur eos tanquam adjutores colere debeamus,
quos potius ut deceptores evitare debemus.
Quos autem bonos, et ideo non solum immortales,
verum etiam beatos deorum nomine sacris et sacrificiis
propter vitam beatam post mortem adipiscendam
colendos putant, qualescumque illi sint, et quolibet
vocabulo digni sunt, non eos velle per tale religionis
obsequium nisi unum Deum coli, a quo creati et cujus
participatione beati sunt, adjuvante ipso, in sequenti
libro diligentius disseremus.
</p>
          </div3>
        </div2>
      </div1>

<div1>
        <head> <hi>LIBER DECIMUS.</hi> In quo docet Augustinus divinum honorem, qui latriae cultus dicitur et sacrificiis agitur, nolle Angelos bonos exhiberi nisi uni Deo, cui et ipsi serviunt. De principio subinde ac via purgandae ac liberandae animae disputat contra Porphyrium.</head>
<div2>
          <head>CAPUT PRIMUM.-- <hi>Veram beatitudinem sive Angelis, sive hominibus, per unum Deum tribui, etiam Platonicos definisse: sed utrum hi, quos ob hoc ipsum colendos putant, uni tantum Deo, an etiam sibi sacrificari velint, esse quaerendum.</hi> </head>
<div3>
            <head>1.</head>
            <p>
 Omnium certa sententia est, qui ratione quoquo
<pb n="0277"/>modo uti possunt, beatos esse omnes homines velle.
Qui autem sint, vel unde fiant, dum mortalium quaerit
infirmitas, multae magnaeque controversiae concitatae
sunt, in quibus philosophi sua studia et otia
contriverunt; quas in medium adducere atque discutere,
et longum est, et non necessarium. Si enim recolit
qui haec legit, quid in libro egerimus octavo in
eligendis philosophis, cum quibus haec de beata vita,
quae post mortem futura est, quaestio tractaretur,
utrum ad eam uni Deo vero, qui etiam est deorum
effector, an plurimis diis religione sacrisque serviendo,
pervenire possimus; non etiam hic eadem repeti
exspectat, praesertim cum possit relegendo, si forte
oblitus est, adminiculari memoriam. Elegimus enim
Platonicos omnium philosophorum merito nobilissimos:
propterea, quia sicut sapere potuerunt, licet
immortalem ac rationalem vel intellectualem hominis
animam, nisi participato lumine illius Dei, a quo et
ipsa et mundus factus est, beatam esse non posse;
ita illud quod omnes homines appetunt, id est vitam
beatam, quemquam isti assecuturum negant, qui non
illi uni optimo, qui est incommutabilis Deus, puritate
casti amoris adhaeserit. Sed quia ipsi quoque sive cedentes
vanitati errorique populorum, sive, ut ait Apostolus,
evanescentes in cogitationibus suis <note>(Rom. I,
21)</note>, multos deos colendos ita putaverunt, vel putari
voluerunt, ut quidam eorum etiam daemonibus divinos
honores sacrorum et sacrificiorum deferendos
esse censerent, quibus jam non parva ex parte respondimus:
nunc videndum ac disserendum est, quantum
Deus donat, immortales ac beati in coelestibus sedibus,
dominationibus, principatibus, potestatibus constituti,
quos isti deos, et ex quibus quosdam vel bonos
daemones, vel nobiscum Angelos nominant, quomodo
credendi sint velle a nobis religionem pietatemque
servari; hoc est, ut apertius dicam, utrum etiam
sibi, an tantum Deo suo, qui etiam noster est, placeat
eis ut sacra faciamus et sacrificemus, vel aliqua
nostra seu nos ipsos religionis ritibus consecremus.</p>
          </div3>
<div3>
            <head>2.</head>
            <p>
 Hic est enim divinitati vel, si expressius dicendum
est, deitati debitus cultus, propter quem uno verbo
significandum, quoniam mihi satis idoneum non occurrit
latinum, graeco ubi necesse est insinuo quid velim
<pb n="0278"/>
dicere. <foreign xml:lang="greek">Λατρείαν</foreign> quippe nostri, ubicumque sanctarum
Scripturarum positum est, interpretati sunt Servitutem.
Sed ea servitus, quae debetur hominibus, secundum
quam praecipit Apostolus, servos dominis suis subditos
esse debere <note>(Ephes. VI, 5)</note>, alio nomine graece nuncupari
solet: <foreign xml:lang="greek">λατρεία</foreign> vero secundum consuetudinem
qua locuti sunt qui nobis divina eloquia condiderunt,
aut semper, aut tam frequenter ut pene semper,
ea dicitur servitus quae pertinet ad colendum
Deum. Proinde si tantummodo Cultus ipse dicatur,
non soli Deo deberi videtur. Dicimur enim colere
etiam homines, quos honorifica vel recordatione vel
praesentia frequentamus. Nec solum ea quibus nos religiosa
humilitate subjicimus, sed quaedam etiam quae
subjecta sunt nobis, coli perhibentur. Nam ex hoc
verbo et agricolae et coloni et incolae vocantur: et
ipsos deos non ob aliud appellant coelicolas, nisi quod
coelum colant; non utique venerando, sed inhabitando;
tanquam coeli quosdam colonos: non sicut
appellantur coloni, qui conditionem debent genitali solo
propter agriculturam sub dominio possessorum;
sed, sicut ait quidam latini eloquii magnus auctor,
</p>
            <l>Urbs antiqua fuit, Tyrii tenuere coloni.</l>
            <p>  <note>(Virg. Aeneid. l. 1, v. 12.)</note> 
Ab incolendo enim colonos vocavit, non ab agricultura.
Hinc et civitates a majoribus civitatibus velut
populorum examinibus conditae, coloniae nuncupantur.
Ac per hoc cultum quidem non deberi nisi
Deo, propria quadam notione verbi hujus omnino
verissimum est: sed quia et aliarum rerum dicitur
cultus, ideo latine uno verbo significari cultus Deo
debitus non potest.</p>
          </div3>
<div3>
            <head>3.</head>
            <p>
 Nam et ipsa Religio quamvis distinctius non quemlibet,
sed Dei cultum significare videatur; unde isto
nomine interpretati sunt nostri eam quae grece <foreign xml:lang="greek">θρησκεία</foreign>
dicitur: tamen quia latina loquendi consuetudine,
non imperitorum, verum etiam doctissimorum, et
<pb n="0279"/>
cognationibus humanis atque affinitatibus et quibusque
necessitudinibus dicitur exhibenda religio; non
eo vocabulo vitatur ambiguum, cum de cultu deitatis
vertitur quaestio, ut fidenter dicere valeamus, religionem
non esse nisi Dei cultum; quoniam videtur hoc verbum
a significanda observantia propinquitatis humanae
insolenter auferri. Pietas quoque proprie Dei cultus
intelligi solet, quam Graeci <foreign xml:lang="greek">εὐσέβειαν</foreign> vocant. Haec tamen
et erga parentes officiose haberi dicitur. More autem
vulgi hoc nomen etiam in operibus misericordiae frequentatur:
quod ideo arbitror evenisse, quia haec fieri
praecipue Deus mandat, eaque sibi vel pro sacrificiis, vel
prae sacrificiis placere testatur. Ex qua loquendi consuetudine
factum est, ut et Deus ipse dicatur pius <note>(II Par.
XXX, 9; Eccli. XI, 13; Judith. VII, 20)</note>: quem sane Graeci
nullo suo sermonis usu <foreign xml:lang="greek">εὐσεβεῖν</foreign> vocant; quamvis <foreign xml:lang="greek">εὐσέβειαν</foreign>
pro misericordia illorum etiam vulgus usurpet. Unde
in quibusdam Scripturarum locis, ut distinctio certior
appareret, non <foreign xml:lang="greek">εὐσέβειαν,</foreign> quod ex bono cultu, sed <foreign xml:lang="greek">θεοσέβειαν,</foreign>
 quod ex Dei cultu compositum resonat, dicere
maluerunt. Utrumlibet autem horum nos uno
verbo enuntiare non possumus. Quae itaque <foreign xml:lang="greek">λατρεία</foreign>
graece nuncupatur, et latine interpretatur Servitus,
sed ea qua colimus Deum: vel quae <foreign xml:lang="greek">θρησκεία</foreign> graece,
latine autem Religio dicitur, sed ea quae nobis est erga
Deum: vel quam illi <foreign xml:lang="greek">θεοσέβειαν,</foreign> nos vero non uno verbo
exprimere, sed Dei cultum possumus appellare; hanc
ei tantum Deo deberi dicimus, qui verus est Deus, facitque
suos cultores deos <note>(Psal. LXXXI, 6; Joan. X, 34, 35)</note>.
Quicumque igitur sunt in coelestibus habitationibus immortales
et beati, si nos non amant nec beatos esse nos
volunt, colendi utique non sunt. Si autem amant et beatos
volunt, profecto inde volunt, unde et ipsi sunt:
an aliunde ipsi beati, aliunde nos?
</p>
          </div3>
        </div2>

<div2>
          <head>CAPUT II.-- <hi>De superna illuminatione quid Plotinus Platonicus senserit.</hi> </head>
<p>Sed non est nobis ullus cum his excellentioribus
philosophis in hac quaestione conflictus. Viderunt enim,
suisque litteris multis modis copiosissime mandaverunt,
hinc illos, unde et nos, fieri beatos, objecto
quodam lumine intelligibili, quod Deus est illis, et
aliud est quam illi, a quo illustrantur, ut clareant,
atque ejus participatione perfecti beatique subsistant.
Saepe multumque Plotinus asserit sensum Platonis explanans,
ne illam quidem, quam credunt esse universitatis
animam, aliunde beatum esse quam nostram:
idque esse lumen quod ipsa non est, sed a quo creata
est, et quo intelligibiliter illuminante intelligibiliter lucet.
Dat etiam similitudinem ad illa incorporea de his
coelestibus conspicuis amplisque corporibus, tanquam
ille sit sol, et ipsa sit luna. Lunam quippe solis objectu
illuminari putant. Dicit ergo ille magnus Platonicus,
animam rationalem (sive potius intellectualis dicenda
sit, ex quo genere etiam immortalium beatorumque
animas esse intelligit, quos in coelestibus sedibus habitare
<pb n="0280"/>
non dubitat) non habere supra se naturam nisi
Dei, qui fabricatus est mundum, a quo et ipsa facta
est: nec aliunde illis supernis praeberi vitam beatam,
et lumen intelligentiae veritatis, quam unde praebetur
et nobis; consonans Evangelio, ubi legitur, Fuit homo
missus a Deo, cui nomen erat Joannes: hic venit in testimonium,
ut testimonium perhiberet de lumine, ut omnes
crederent per eum. Non erat ille lumen, sed ut testimonium
perhiberet de lumine. Erat lumen verum, quod illuminat
omnem hominem venientem in hunc mundum. 
In qua differentia satis ostenditur, animam rationalem
vel intellectualem, qualis erat in Joanne, sibi lumen
esse non posse, sed alterius veri luminis participatione
lucere. Hoc et ipse Joannes fatetur, ubi ei perhibens
testimonium dicit: <hi>Nos omnes de plenitudine ejus accepimus <note>(Joan. I, 6-9, 16)</note>
            </hi>.</p>
</div2>

<div2>
          <head>CAPUT III.-- <hi>De vero Dei cultu, a quo Platonici, quamvis creatorem universitatis intellexerint, deviarunt colendo angelos sive bonos sive malos honore divino.</hi> </head>
<div3>
            <head>1.</head>
            <p>
 Quae cum ita sint, si Platonici, vel quicumque alii
ista senserunt, cognoscentes Deum, sicut Deum glorificarent,
et gratias agerent, neb evanescerent in cogitationibus
suis, nec populorum erroribus partim auctores
fierent, partim resistere non auderent; profecto
confiterentur, et illis immortalibus ac beatis, et nobis
mortalibus ac miseris, ut immortales ac beati esse
possimus, unum Deum deorum colendum, qui et noster
est et illorum.</p>
          </div3>
<div3>
            <head>2.</head>
            <p>
 [IV.] Huic nos servitutem, quae <foreign xml:lang="greek">λατρεία</foreign> graece
dicitur, sive in quibusque sacramentis, sive in nobis
ipsis debemus. Hujus enim templum simul omnes,
et singuli templa sumus <note>(I Cor. III, 16, 17)</note>; quia
et omnium concordiam, et singulos inhabitare dignatur:
non in omnibus quam in singulis major; quoniam
nec mole distenditur, nec partitione minuitur. Cum ad
illum sursum est, ejus est altare cor nostrum: ejus
Unigenito eum sacerdote placamus: ei cruentas victimas
caedimus, quando usque ad sanguinem pro ejus
veritate certamus: ei suavissimum adolemus incensum,
cum in ejus conspectu pio sanctoque amore
flagramus: ei dona ejus in nobis, nosque ipsos vovemus,
et reddimus: ei beneficiorum ejus solemnitatibus
festis et diebus statutis dicamus sacramusque memoriam,
ne volumine temporum ingrata subrepat oblivio:
ei sacrificamus hostiam humilitatis et laudis in
ara cordis igne fervidae charitatis. Ad hunc videndum,
sicut videri potest, eique cohaerendum, ab omni
peccatorum et cupiditatum malarum labe mundamur,
et ejus nomine consecramur. Ipse enim fons nostrae
beatitudinis, ipse omnis appetitionis est finis. Hunc
eligentes, vel potius religentes, amiseramus enim negligentes:
hunc ergo religentes, unde et religio dicta
perhibetur, ad eum dilectione tendimus, ut perveniendo
<pb n="0281"/>
quiescamus: ideo beati, quia illo fine perfecti.
Bonum enim nostrum, de cujus fine inter philosophos
magna contentio est, nullum est aliud, quam illi cohaerere:
cujus unius anima intellectualis incorporeo,
si dici potest, amplexu, veris impletur fecundaturque
virtutibus. Hoc bonum diligere in toto corde, in tota
anima, et in tota virtute praecipimur. Ad hoc bonum
debemus, et a quibus diligimur duci, et quos diligimus
ducere. Sic complentur duo illa praecepta, in quibus
tota Lex pendet et Prophetae: <hi>Diliges Dominum Deum
tuum in toto corde tuo, et in tota anima tua, et in tota
mente tua;</hi> et, <hi>Diliges proximum tuum tanquam te ipsum <note>(Matth. XXII, 37-40)</note>
            </hi>.
Ut enim homo sese diligere nosset,
constitutus est ei finis quo referret omnia quae
ageret, ut beatus esset. Non enim qui se diligit, aliud
esse vult quam beatus. Hic autem finis est adhaerere
Deo <note>(Psal. LXXII, 28)</note>. Jam igitur scienti diligere se
ipsum, cum mandatur de proximo diligendo sicut se
ipsum, quid aliud mandatur, nisi ut ei, quantum potest,
commendet diligendum Deum? Hic est Dei
cultus, haec vera religio, haec recta pietas, haec tantum
Deo debita servitus. Quaecumque igitur immortalis
potestas quantalibet virtute praedita, si nos diligit
sicut se ipsam, ei vult esse subditos, ut beati simus,
cui et ipsa subdita beata est. Si ergo non
colit Deum, misera est, quia Deo privatur: si autem
colit Deum, non vult se coli pro Deo. Illi enim potius
divinae sententiae suffragatur, et dilectionis viribus
favet, qua scriptum est: <hi>Sacrificans diis eradicabitur,
nisi Domino soli <note>(Exod. XXII, 20)</note>
            </hi>.
</p>
          </div3>
        </div2>

<div2>
          <head>CAPUT IV.-- <hi>Quod uni vero Deo sacrificium debeatur.</hi> </head>
<p>Nam, ut alia nunc taceam, quae pertinent ad religionis
obsequium, quo colitur Deus; sacrificium certe
nullus hominum est qui audeat dicere deberi, nisi
Deo. Multa denique de cultu divino usurpata sunt,
quae honoribus deferrentur humanis, sive humilitate
nimia, sive adulatione pestifera; ita tamen ut quibus
ea deferrentur, homines haberentur, qui dicuntur colendi
et venerandi; si autem eis multum additur, et
adorandi: quis vero sacrificandum censuit, nisi ei
quem Deum aut scivit, aut putavit, aut finxit? Quam
porro antiquus sit in sacrificando Dei cultus, duo illi
fratres Cain et Abel satis indicant, quorum majoris
Deus reprobavit sacrificium, minoris aspexit.</p>
</div2>

<div2>
          <head>CAPUT V.-- <hi>De sacrificiis quae Deus non requirit, sed ad significationem eorum observari voluit quae requirit.</hi> </head>
<p>Quis autem ita desipiat, ut existimet aliquibus usibus
Dei esse necessaria quae in sacrificiis offeruntur?
Quod cum multis locis divina Scriptura testetur, ne
longum faciamus, breve illud de Psalmo commemorare
suffecerit: <hi>Dixi Domino, Deus meus es tu; quoniam
bonorum meorum mon eges <note>(Psal. XV, 2)</note>
            </hi>. Non solum
<pb n="0282"/>
igitur pecore, vel qualibet alia re corruptibili atque
terrena, sed ne ipsa quidem justitia hominis Deus
egere credendus est, totumque quod recte colitur Deus,
homini prodesse, non Deo. Neque enim fonti se quisquam
dixerit profuisse, si biberit; aut luci, si viderit.
Nec quod ab antiquis patribus talia sacrificia facta
sunt in victimis pecorum, quae nunc Dei populus
legit, non facit, aliud intelligendum est, nisi rebus
illis eas res fuisse significatas, quae aguntur in nobis,
ad hoc ut inhaereamus Deo, et ad eumdem finem
proximo consulamus. Sacrificium ergo visibile invisibilis
sacrificii sacramentum, id est sacrum signum,
est. Unde ille poenitens apud prophetam, vel ipse propheta
quaerens Deum peccatis suis habere propitium: <hi>Si voluisses,</hi> 
 inquit, <hi>sacrificium, dedissem utique; holocaustis
non delectaberis. Sacrificium Deo spiritus contribulatus;
cor contritum et humiliatum Deus non spernet 
 <note>(Psal. L, 18, 19)</note>
            </hi>. Intueamur quemadmodum ubi
Deum dixit nolle sacrificium, ibi Deum ostendit velle
sacrificium. Non vult ergo sacrificium trucidati pecoris,
sed vult sacrificium contriti cordis. Illo igitur quod
eum nolle dicit, hoc significatur quod eum velle subjecit.
Sic itaque illa Deum nolle dixit, quomodo ab
stultis ea velle creditur, velut suae gratia voluptatis.
Nam si ea sacrificia quae vult, quorum hoc unum est,
cor contritum et humiliatum dolore poenitendi, nollet
eis sacrificiis significari, quae velut sibi delectabilia
desiderare putatus est, non utique de his offerendis
in Lege vetere praecepisset. Et ideo mutanda erant
opportuno certoque jam tempore, ne ipsi Deo desiderabilia,
vel certe in nobis acceptabilia, ac non potius
quae his significata sunt, crederentur. Hinc et alio
loco psalmi alterius: <hi>Si esuriero,</hi> inquit, <hi>non dicam
tibi; meus est enim orbis terrae, et plenitudo ejus. Numquid
manducabo carnes taurorum, aut sanguinem hircorum
potabo <note>(Psal. XLIX, 12 et 13)</note>
            </hi>? tanquam diceret,
Utique si mihi necessaria essent, non a te peterem,
quae habeo in potestate. Deinde subjungens quid illa
significent: <hi>Immola,</hi> inquit, <hi>Deo sacrificium laudis, et
redde Altissimo vota tua. Et invoca me in die tribulationis,
et eximam te, et glorificabis me <note>(Ibid., 14, 15)</note>
            </hi>.
Item apud alium prophetam: <hi>In quo,</hi> inquit, <hi>apprehendam
Dominum, assumam Deum meum excelsum?
Si apprehendam illum in holocaustis, in vitulis anniculis?
si acceptaverit Dominus in millibus arietum,
aut in denis millibus hircorum pinguium? si dedero
primogenita mea pro impietate mea</hi>, <hi>fructum
ventris mei pro peccato animae meae? si annuntiatum est
tibi, homo, bonum, aut quid Dominus exquirat a te, nisi
facere judicium</hi>, <hi>et diligere misericordiam, et paratum
esse ire cum Domino Deo tuo (Michaeae VI, 6-8)</hi>? Et in
<pb n="0283"/>
hujus prophetae verbis utrumque distinctum est, satisque
declaratum, illa sacrificia per se ipsa non requirere
Deum, quibus significantur haec sacrificia quae
requirit Deus. In Epistola quae inscribitur ad Hebraeos,
 <hi>Bene facere,</hi> inquit, <hi>et communicatores esse
nolite oblivisci: talibus enim sacrificiis placetur Deo <note>(Hebr. XIII, 16)</note>
            </hi>.
Ac per hoc ubi scriptum est, <hi>Misericordiam
volo quam sacrificium (Oseae VI, 6)</hi>; nihil
aliud quam sacrificio sacrificium praelatum oportet
intelligi: quoniam illud quod ab omnibus appellatur
sacrificium, signum est veri sacrificii. Porro autem
misericordia verum sacrificium est: unde dictum est
quod paulo ante commemoravi, <hi>Talibus enim sacrificiis
placetur Deo.</hi>  Quaecumque igitur in ministerio tabernaculi
sive templi multis modis de sacrificiis leguntur
divinitus esse praecepta, ad dilectionem Dei et
proximi significandam referuntur. <hi>In his</hi> enim <hi>duobus
praeceptis,</hi> ut scriptum est, <hi>tota Lex pendet et Prophetae <note>(Matth. XXII, 40)</note>
            </hi>.</p>
</div2>

<div2>
          <head>CAPUT VI.-- <hi>De vero perfectoque sacrificio.</hi> </head>
<p>Proinde verum sacrificium est omne opus, quod
agitur, ut sancta societate inhaereamus Deo, relatum
scilicet ad illum finem boni, quo veraciter beati esse
possimus. Unde et ipsa misericordia qua homini subvenitur,
si propter Deum non fit, non est sacrificium.
Etsi enim ab homine fit vel offertur, tamen sacrificium
res divina est: ita ut hoc quoque vocabulo id
Latini veteres appellaverint. Unde ipse homo Dei nomine
 consecratus, et Deo votus, in quantum mundo
moritur ut Deo vivat, sacrificium est. Nam et hoc ad
misericordiam pertinet, quam quisque in se ipsum
facit. Propterea scriptum est: <hi>Miserere animae tuae
placens Deo <note>(Eccli. XXX, 24)</note>
            </hi>. Corpus etiam nostrum
cum per temperantiam castigamus, si hoc, quemadmodum
debemus, propter Deum facimus, ut non exhibeamus
membra nostra arma iniquitatis peccato,
sed arma justitiae Deo <note>(Rom. VI, 13)</note>, sacrificium est.
Ad quod exhortans Apostolus ait: <hi>Obsecro itaque vos,
fratres, per miserationem Dei, ut exhibeatis corpora vestra
hostiam vivam, sanctam, Deo placentem, rationabile
obsequium vestrum.</hi>  Si ergo corpus, quo inferiore tanquam
famulo, vel tanquam instrumento utitur anima,
cum ejus bonus et rectus usus ad Deum refertur, sacrificium
est; quanto magis anima ipsa cum se refert
ad Deum, ut igne amoris ejus accensa, formam concupiscentiae
saecularis amittat, eique tanquam incommutabili
formae subdita reformetur, hinc ei placens,
<pb n="0284"/>
quod ex ejus pulchritudine acceperit, fit sacrificium?
Quod idem apostolus consequenter adjungens: <hi>Et nolite,</hi> 
inquit, <hi>conformari huic saeculo: sed reformamini
in novitate mentis vestrae, ad probandum vos quae sit
voluntas Dei, quod bonum et beneplacitum, et perfectum <note>(Rom. XII, 1, 2)</note>
            </hi>.
Cum igitur vera sacrificia opera sint
misericordiae, sive in nos ipsos, sive in proximos, quae
referuntur ad Deum; opera vero misericordiae non
ob aliud fiunt, nisi ut a miseria liberemur, ac per hoc
ut beati simus; quod non fit, nisi bono illo de quo
dictum est, <hi>Mihi autem adhaerere Deo bonum est <note>(Psal.
LXXII, 28)</note>
            </hi>: profecto efficitur, ut tota ipsa redempta
civitas, hoc est congregatio societasque sanctorum,
universale sacrificium offeratur Deo per sacerdotem
magnum, qui etiam se ipsum obtulit in passione pro
nobis, ut tanti capitis corpus essemus, secundum formam
servi. Hanc enim obtulit, in hac oblatus est;
quia secundum hanc mediator est, in hac sacerdos,
in hac sacrificium est. Cum itaque nos hortatus esset
Apostolus, ut exhibeamus corpora nostra hostiam vivam,
sanctam, Deo placentem, rationabile obsequium
nostrum, et non conformemur huic saeculo, sed reformemur
in novitate mentis nostrae; ad probandum
quae sit voluntas Dei, quod bonum et beneplacitum
et perfectum, quod totum sacrificium ipsi nos sumus: <hi>Dico enim,</hi> 
 inquit, <hi>per gratiam Dei, quae data est mihi,
omnibus qui sunt in vobis, non plus sapere, quam oportet
sapere, sed sapere ad temperantiam; sicut unicuique
Deus partitus est fidei mensuram. Sicut enim in uno
corpore multa membra habemus, omnia autem membra
non eosdem actus habent: ita multi unum corpus sumus
in Christo; singuli autem, alter alterius membra, habentes
dona diversa secundum gratiam, quae data est nobis <note>(Rom. XII, 3-6)</note>
            </hi>.
Hoc est sacrificium Christianorum: <hi>multi unum corpus in Christo.</hi>  
 Quod etiam Sacramento
altaris fidelibus noto frequentat Ecclesia, ubi ei demonstratur,
quod in ea re quam offert, ipsa offeratur.</p>
</div2>

<div2>
          <head>CAPUT VII.-- <hi>Quod sanctorum Angelorum ea sit in nos dilectio, ut nos non suos, sed unius veri Dei velint esse cultores.</hi> </head>
<p>Merito illi in coelestibus sedibus constituti, immortales
et beati, qui Creatoris sui participatione congaudent,
cujus aeternitate firmi, cujus veritate certi,
cujus munere sancti sunt; quoniam nos mortales et
miseros, ut immortales beatique simus, misericorditer
diligunt, nolunt nos sibi sacrificare; sed ei, cujus
et ipsi nobiscum sacrificium se esse noverunt. Cum
ipsis enim sumus una civitas Dei, cui dicitur in Psalmo, <hi>Gloriosa 
 dicta sunt de te, civitas Dei <note>(Psal.
LXXXVI, 3)</note>
            </hi>: cujus pars in nobis peregrinatur, pars in
illis opitulatur. De illa quippe superna civitate, ubi
Dei voluntas intelligibilis atque incommutabilis lex
est, de illa superna quodammodo curia (geritur namque
<pb n="0285"/>
ibi cura de nobis) ad nos ministrata per Angelos
sancta illa Scriptura descendit, ubi legitur: <hi>Sacrificans
diis eradicabitur, nisi Domino soli <note>(Exod. XXII,
20)</note>
            </hi>. Huic Scripturae, huic legi, talibus praeceptis tanta
sunt attestata miracula, ut satis appareat, cui nos
sacrificare velint immoratales ac beati, qui hoc nobis
volunt esse quod sibi.</p>
</div2>

<div2>
          <head>CAPUT VIII.-- <hi>De miraculis quae Deus ad corroborandam fidem piorum, etiam per Angelorum ministerium, promissis suis adhibere dignatus est.</hi> </head>
<p>Nam nimis vetera si commemorem, longius quam
sat est revolvere videbor, quae miracula facta sint attestantia
promissis Dei, quibus ante annorum millia
praedixit Abrahae, quod in semine ejus omnes gentes
benedictionem fuerant habiturae <note>(Gen. XVIII, 18)</note>. Quis
enim non miretur eidem Abrahae filium peperisse conjugem
sterilem, eo tempore senectutis, quo parere
nec fecunda jam posset <note>(Id. XXI, 2)</note>; atque in ejusdem
Abrahae sacrificio flammam coelitus factam inter
divisas
victimas cucurrisse <note>(Id. XV, 17)</note>; eidemque
Abrahae praedictum ab Angelis coeleste incendium Sodomorum,
quos Angelos hominibus similes hospitio
susceperat, et per eos de prole ventura Dei promissa
tenuerat <note>(Id. XVIII, 20, 14)</note>; ipsoque imminente jam
incendio, miram de Sodomis per eosdem Angelos liberationem
Lot filii fratris ejus; cujus uxor in via
retro respiciens, atque in salem repente conversa <note>(Id.
XIX, 17, 26)</note>, magno admonuit sacramento, neminem
in via liberationis suae praeterita desiderare debere?
Illa vero quae et quanta sunt, quae jam per Moysen
pro populo Dei de jugo servitutis eruendo in Aegypto
mirabiliter gesta sunt, ubi magi Pharaonis, hoc est
regis Aegypti, qui populum illum dominatione deprimebat,
ad hoc facere quaedam mira permissi sunt, ut
mirabilius vincerentur? Illi enim faciebant veneficiis
et incantationibus magicis, quibus sunt mali angeli,
hoc est daemones, dediti: Moyses autem tanto potentius,
quanto justius in nomine Domini, qui fecit coelum
et terram, servientibus Angelis, eos facile superavit <note>(Exod. VII-VIII, 7)</note>.
Denique in tertia plaga deficientibus
magis, decem plagae per Moysen magna mysteriorum
dispositione completae sunt; quibus ad Dei populum
dimittendum, Pharaonis et Aegyptiorum dura corda
cesserunt <note>(Id. VIII-XII)</note>. Moxque poenituit, et cum abscedentes
Hebraeos consequi conarentur, illis diviso
mari per siccum transeuntibus, unda hinc atque hinc
in sese redeunte cooperti et oppressi sunt <note>(Id. XIV)</note>.
Quid de illis miraculis dicam, quae cum in deserto
idem populus ductaretur, stupenda divinitate crebruerunt;
aquas quae bibi non poterant, misso in eas,
sicut Deus praeceperat, ligno, amaritudine caruisse,
sitientesque satiasse <note>(Id. XV, 23-25)</note>: manna esurientibus
venisse de coelo; et cum esset colligentibus constituta
<pb n="0286"/>
mensura, quidquid amplius quisque collegerat,
exortis vermibus putruisse; ante diem vero sabbati
duplum collectum, quia sabbato colligere non licebat,
nulla putredine violatum: desiderantibus carne vesci,
quae tanto populo nulla sufficere posse videbatur,
volatilibus castra completa, et cupiditatis ardorem
fastidio satietatis exstinctum <note>(Exod. XVI; Num. XI, 31-34)</note>:
obvios hostes transitumque prohibentes atque
praeliantes, orante Moyse, manibusque ejus in figuram
crucis extentis, nullo Hebraeorum cadente prostratos <note>(Exod. XVII, 8-16)</note>:
seditiosos in populo Dei, ac sese
ab ordinata divinitus societate dividentes, ad exemplum
visibile invisibilis poenae, vivos terra dehiscente
submersos <note>(Num. XVI, 23-34)</note>: virga percussam petram
tantae multitudini abundantia fluenta fudisse <note>(Exod. XVII, 6, 7; Num. XX, 8-11)</note>:
serpentum morsus
mortiferos, poenam justissimam peccatorum, in ligno
exaltato atque prospecto aeneo serpente sanatos, ut et
populo subveniretur afflicto, et mors morte destructa,
velut crucifixae mortis similitudine signaretur <note>(Num.
XXI, 6-9)</note>? Quem sane serpentem propter facti memoriam
reservatum, cum postea populus errans tanquam
idolum colere coepisset, Ezechias rex religiosa potestate
Deo serviens, cum magna pietatis laude contrivit <note>(IV Reg. XVIII, 4)</note>.</p>
</div2>

<div2>
          <head>CAPUT IX.-- <hi>De illicitis artibus erga daemonum cultum, in quibus Porphyrius Platonicus, quaedam probando, quaedam quasi improbando, versatur.</hi> </head>
<div3>
            <head>1.</head>
            <p>
 Haec et alia multa hujuscemodi, quae omnia
commemorare nimis longum est, fiebant ad commendandum
unius Dei veri cultum, et multorum
falsorumque prohibendum. Fiebant autem simplici
fide atque fiducia pietatis, non incantationibus
et carminibus nefariae curiositatis arte compositis,
quam vel magiam, vel detestabiliore nomine goetiam,
vel honorabiliore theurgiam vocant qui
quasi conantur ista discernere, et illicitis artibus deditos
alios damnabiles, quos et maleficos vulgus appellat
(hos enim ad goetiam pertinere dicunt); alios
autem laudabiles videri volunt, quibus theurgiam deputant;
cum sint utrique ritibus fallacibus daemonum
obstricti sub nominibus angelorum.</p>
          </div3>
<div3>
            <head>2.</head>
            <p>
 Nam et Porphyrius quamdam quasi purgationem
animae per theurgiam, cunctanter tamen et pudibunda
quodammodo disputatione promittit; reversionem
vero ad Deum hanc artem praestare cuiquam negat:
ut videas eum inter vitium sacrilegae curiositatis et
philosophiae professionem sententiis alternantibus
fluctuare. Nunc enim hanc artem tanquam fallacem
et in ipsa actione periculosam et legibus prohibitam,
cavendam monet: nunc autem velut ejus laudatoribus
<pb n="0287"/>
cedens, utilem dicit esse mundandae parti
animae, non quidem intellectuali, qua rerum intelligibilium
percipitur veritas, nullas habentium similitudines
corporum; sed spirituali, qua corporalium
rerum capiuntur imagines. Hanc enim dicit per
quasdam consecrationes theurgicas, quas teletas
vocant, idoneam fieri atque aptam susceptioni spirituum
et Angelorum, et ad videndos deos. Ex quibus
tamen theurgicis teletis fatetur intellectuali animae
nihil purgationis accedere, quod eam faciat idoneam
ad videndum Deum suum, et perspicienda ea quae
vere sunt. Ex quo intelligi potest, qualium deorum
vel qualem visionem fieri dicat theurgicis consecrationibus,
in qua non ea videntur quae vere sunt. Denique
animam rationalem, sive quod magis amat dicere,
intellectualem, in superna posse dicit evadere,
etiamsi quod ejus spirituale est, nulla theurgica fuerit
arte purgatum: porro autem a theurgo spiritualem
purgari hactenus, ut non ex hoc ad immortalitatem
aeternitatemque perveniat. Quanquam itaque
discernat a daemonibus Angelos, aeria esse loca daemonum,
aetheria vel empyrea disserens Angelorum,
et admoneat utendum alicujus daemonis amicitia, quo
subvectante vel paululum possit elevari a terra quisque
post mortem, aliam vero viam esse perhibeat ad
Angelorum superna consortia: cavendam tamen daemonum
societatem expressa quodammodo confessione
testatur, ubi dicit animam post mortem luendo
poenas, cultum daemonum a quibus circumveniebatur
horrescere; ipsamque theurgiam, quam velut conciliatricem
Angelorum deorumque commendat, apud
tales agere potestates negare non potuit, quae vel
ipsae invideant purgationi animae, vel artibus serviant
invidorum, querelam de hac re Chaldaei nescio
cujus expromens: <hi>Conqueritur,</hi> inquit, <hi>vir in Chaldaea
bonus, purgandae animae magno in molimine frustratos
sibi esse successus, cum vir ad eadem potens tactus invidia
adjuratas sacris precibus potentias alligasset, ne
postulata concederent. Ergo et ligavit ille,</hi> inquit, <hi>et
iste non solvit.</hi>  Quo indicio dixit apparere theurgiam
esse tam boni conficiendi quam mali et apud deos et
apud homines disciplinam; pati etiam deos, et ad
illas perturbationes passionesque deduci, quas communiter
daemonibus et hominibus Apuleius attribuit,
deos tamen ab eis aetheriae sedis altitudine separans,
et Platonis asserens in illa discretione sententiam.</p>
          </div3> </div2> 

<div2>
          <head>CAPUT X.-- <hi>De theurgia, quae falsam purgationem animis daemonum invocatione promittit.</hi> </head>

<pb n="0288"/>
<p>Ecce nunc alius Platonicus, quem doctiorem ferunt,
Porphyrius, per nescio quam theurgicam disciplinam
etiam ipsos deos obstrictos passionibus et
perturbationibus dicit: quoniam sacris precibus adjurari
terrerique potuerunt, ne praestarent animae
purgationem, et ita terreri ab eo qui imperabat malum,
ut ab illo qui poscebat bonum, per eamdem
artem theurgicam solvi illo timore non possent, et ad
dandum beneficium liberari. Quis non videat haec
omnia fallacium daemonum esse commenta, nisi eorum
miserrimus servus et a gratia veri liberatoris
alienus? Nam si haec apud deos agerentur bonos,
plus ibi utique valeret beneficus purgator animae,
quam malevolus impeditor. Aut si diis justis homo,
pro quo agebatur, purgatione videbatur indignus, non
utique ab invido territi, nec, sicut ipse dicit, per metum
valentioris numinis impediti, sed judicio libero id
negare debuerunt. Mirum est autem, quod benignus
ille Chaldaeus, qui theurgicis sacris animam purgare
cupiebat, non invenit aliquem superiorem deum, qui
vel plus terreret atque ad benefaciendum cogeret territos
deos, vel ab eis terrentem compesceret, ut libere
benefacerent: si tamen theurgo bono sacra defuerunt,
quibus ipsos deos, quos invocabat animae purgatores,
prius ab illa timoris peste purgaret. Quid enim
causae est, cur deus potentior adhiberi possit a quo
terreantur, nec possit a quo purgentur? An invenitur
deus qui exaudiat invidum, et timorem diis incutiat ne
benefaciant; nec invenitur Deus qui exaudiat benevolum,
et timorem diis auferat ut benefaciant? O theurgia
praeclara! o animae praedicanda purgatio! ubi plus
imperat immunda invidentia, quam impetrat pura beneficentia:
imo vero malignorum spirituum cavenda
et detestanda fallacia, et salutaris audienda doctrina.
Quod enim qui has sordidas purgationes sacrilegis ritibus
operantur, quasdam mirabiliter pulchras, sicut
iste commemorat, vel Angelorum imagines vel
deorum, tanquam purgato spiritu vident (si tamen
vel tale aliquid vident), illud est quod Apostolus
dicit, quoniam <hi>satanas transfigurat se velut angelum
lucis <note>(II Cor. XI, 14)</note>
            </hi>. Ejus enim sunt illa phantasmata,
qui miseras animas multorum falsorumque
deorum fallacibus sacris cupiens irretire, et a vero
veri Dei cultu, quo solo mundantur et sanantur, avertere,
sicut de Proteo dictum est,
<l>Formas se vertit in omnes,</l> <note>(Virgil. Georg. lib. 4, vers. 411.)</note> 
hostiliter insequens, fallaciter subveniens, utrobique
nocens.</p>
</div2>

<div2>
          <head>CAPUT XI.-- <hi>De epistola Prophyrii ad Anebontem Aegyptium, in qua petit de diversitate daemonum se doceri.</hi> </head>
<div3>
            <head>1.</head>
            <p>
 Melius sapuit iste Porphyrius, cum ad Anebontem
scripsit Aegyptium, ubi consulenti similis et
<pb n="0289"/>
quaerenti, et prodit artes sacrilegas et evertit. Et ibi
quidem omnes daemones reprobat, quos dicit ob imprudentiam
trahere humidum vaporem, et ideo non
in aethere, sed in aere esse sub luna, atque in ipso
lunae globo: verumtamen non audet omnes fallacias
et malitias et ineptias, quibus merito movetur, omnibus
daemonibus dare. Quosdam namque benignos
daemones more appellat aliorum, cum omnes generaliter
imprudentes esse fateatur. Miratur autem quod
non solum dii alliciantur victimis, sed etiam compellantur
atque cogantur facere quod homines volunt:
et si corpore et incorporalitate dii a daemonibus distinguntur,
quomodo deos esse existimandum sit solem
et lunam, et visibilia caetera in coelo, quae corpora
esse non dubitat; et si dii sunt, quomodo alii
benefici, alii malefici esse dicantur; et quomodo incorporabilibus,
cum sint corporei, conjungantur.
Quaerit etiam veluti dubitans, utrum in divinantibus
et quaedam mira facientibus animae sint potentiores,
an aliqui spiritus extrinsecus veniant, per quos haec
valeant. Et potius venire extrinsecus conjicit, eo quod
lapidibus et herbis adhibitis, et alligent quosdam, et
aperiant clausa ostia, vel aliquid ejusmodi mirabiliter
operentur. Unde dicit alios opinari esse quoddam
genus, cui exaudire sit proprium, natura fallax, omniforme,
multimodum, simulans deos et daemones et
animas defunctorum; et hoc esse quod efficiat haec
omnia quae videntur bona esse vel prava; caeterum
circa ea quae vere bona sunt nihil opitulari, imo vero
ista nec nosse, sed et male conciliare, et insimulare
atque impedire nonnunquam virtutis sedulos sectatores,
et plenum esse temeritatis et fastus, gaudere
nidoribus, adulationibus capi, et caetera quae de hoc
genere fallacium malignorumque spirituum, qui
extrinsecus in animam veniunt, humanosque sensus
sopitos vigilantesve deludunt, non tanquam sibi persuasa
confirmat, sed tam tenuiter suspicatur aut dubitat,
ut haec alios asserat opinari. Difficile quippe
fuit tanto philosopho cunctam diabolicam societatem
vel nosse, vel fidenter arguere, quam quaelibet anicula
christiana nec nosse cunctatur, et liberrime detestatur.
Nisi forte iste, et ipsum, ad quem scribit,
Anebontem tanquam talium sacrorum praeclarissimum
antistitem, et alios talium operum tanquam divinorum
et ad deos colendos pertinentium admiratores
verecundatur offendere.</p>
          </div3>
<div3>
            <head>2.</head>
            <p>
 Sequitur tamen, et ea velut inquirendo commemorat,
quae sobrie considerata tribui non possunt
nisi malignis et fallacibus potestatibus. Quaerit
enim cur tanquam melioribus invocatis, quasi pejoribus
imperetur, ut injusta hominis praecepta exsequantur:
cur attrectatum re venerea non exaudiant
imprecantem, cum ipsi ad incestos quosque concubitus
quoslibet ducere non morentur: cur animantibus
suos antistites oportere abstinere denuntient,
<pb n="0290"/>
ne vaporibus profecto corporeis polluantur, ipsi
vero et aliis vaporibus illiciantur et nidoribus
hostiarum; cumque a cadaveris contactu prohibeatur
inspector, plerumque illa cadaveribus celebrentur:
quid sit, quod non daemoni vel alicui
animae defuncti, sed ipsi soli et lunae aut cuicumque
coelestium, homo vitio cuilibet obnoxius intendit
minas, eosque territat falso, ut eis extorqueat veritatem.
Nam et coelum se collidere comminatur, et caetera
similia homini impossibilia, ut illi dii tanquam
insipientissimi pueri falsis et ridiculis comminationibus
territi, quod imperatur efficiant. Dicit etiam
scripsisse Chaeremonem quemdam, talium sacrorum vel
potius sacrilegiorum peritum, ea quae apud Aegyptios
sunt celebrata rumoribus, vel de Iside, vel de Osiride
marito ejus, maximam vim habere cogendi deos,
ut faciant imperata, quando ille qui carminibus cogit,
ea se prodere vel evertere comminatur, ubi se etiam
Osiridis membra dissipaturum terribiliter dicit, si
facere jussa neglexerint. Haec atque hujusmodi vana
et insana hominem diis minari, nec quibuslibet, sed
ipsis coelestibus et siderea luce fulgentibus, nec sine
effectu, sed violenta potestate cogentem, atque his
terroribus ad facienda quae voluerit perducentem,
merito Porphyrius admiratur: imo vero sub specie
mirantis et causas rerum talium requirentis, dat intelligi
illos haec agere spiritus, quorum genus superius
sub aliorum opinatione descripsit, non, ut ipse
posuit, natura, sed vitio fallaces, qui simulant deos
et animas defunctorum, daemones autem non, ut ait
ipse, simulant, sed plane sunt. Et quod ei videtur
herbis et lapidibus et animantibus et sonis certis quibusdam
ac vocibus, et figurationibus atque figmentis,
quibusdam etiam observatis in coeli conversione motibus
siderum, fabricari in terra ab hominibus potestates
idoneas variis effectibus exsequendis; totum
hoc ad eosdem ipsos daemones pertinet ludificatores
animarum sibimet subditarum, et voluptuaria sibi ludibria
de hominum erroribus exhibentes. Aut ergo
revera dubitans et inquirens ista Porphyrius, ea tamen
commemorat, quibus convincantur et redarguantur,
nec ad eas potestates quae nobis ad beatam
vitam capessendam favent, sed ad deceptores daemones
pertinere monstrentur: aut, ut meliora de philosopho
suspicemur, eo modo voluit hominem Aegyptium
talibus erroribus deditum, et aliqua magna se
scire opinantem, non superba quasi auctoritate doctoris
offendere, nec aperte adversantis altercatione
turbare, sed quasi quaerentis et discere cupientis humilitate
ad ea cogitanda convertere, et quam sint
contemnenda vel etiam devitanda monstrare. Denique
prope ad epistolae finem petit se ab eo doceri,
quae sit ad beatitudinem via ex Aegyptia sapientia.
Caeterum illos quibus conversatio cum diis ad hoc
esset, ut ob inveniendum fugitivum vel praedium
comparandum, vel propter nuptias vel mercaturam
vel quid hujusmodi, mentem divinam inquietarent,
<pb n="0291"/>
frustra eos videri dicit coluisse sapientiam. Illa etiam
ipsa numina cum quibus conversarentur, etsi de caeteris
rebus vera praedicerent, quoniam tamen de
beatitudine nihil cautum nec satis idoneum monerent,
nec deos illos esse, nec benignos daemones, sed
aut illum qui dicitur fallax, aut humanum omne commentum.
</p>
          </div3>
        </div2>

<div2>
          <head>CAPUT XII.-- <hi>De miraculis quae per sanctorum Angelorum ministerium Deus verus operatur.</hi> </head>
<p>Verum quia tanta et talia geruntur his artibus, ut
universum modum humanae facultatis excedant:
quid restat, nisi ut ea quae mirifice tanquam divinitus
praedici vel fieri videntur, nec tamen ad unius Dei
cultum referuntur, cui simpliciter inhaerere, fatentibus
quoque Platonicis et permulta testantibus, solum
beatificum bonum est, malignorum daemonum ludibria
et seductoria impedimenta, quae vera pietate
cavenda sunt, prudenter intelligantur? [XII.] Porro
autem quaecumque miracula, sive per Angelos, sive
quocumque modo ita divinitus fiunt, ut Dei unius, in
quo solo beata vita est, cultum religionemque commendent,
ea vere ab eis vel per eos, qui nos secundum
veritatem pietatemque diligunt, fieri, ipso Deo
in illis operante, credendum est. Neque enim audiendi
sunt qui Deum invisibilem visibilia miracula
operari negant; cum ipse etiam secundum ipsos fecerit
mundum, quem certe visibilem negare non
possunt. Quidquid igitur mirabile fit in hoc mundo,
profecto minus est quam totus hic mundus, id est
coelum et terra et omnia quae in eis sunt, quae certe
Deus fecit. Sicut autem ipse qui fecit, ita modus quo
fecit occultus est et incomprehensibilis homini. Quamvis
itaque miracula visibilium naturarum videndi
assiduitate viluerint; tamen cum ea sapienter intuemur,
inusitatissimis rarissimisque majora sunt. Nam
et omni miraculo quod fit per hominem, majus miraculum
est homo. Quapropter Deus qui fecit visibilia
coelum et terram, non dedignatur facere visibilia
miracula in coelo vel in terra, quibus ad se invisibilem
colendum excitet animam adhuc visibilibus
deditam: ubi vero et quando faciat, incommutabile
consilium penes ipsum est, in cujus dispositione jam
tempora facta sunt quaecumque futura sunt. Nam
temporalia movens, temporaliter non movetur; nec
aliter novit facienda, quam facta; nec aliter invocantes
exaudit, quam invocaturos videt. Nam et cum
exaudiunt Angeli ejus, ipse in eis exaudit, tanquam
in vero, nec manufacto templo suo, sicut in hominibus
sanctis suis; ejusque temporaliter fiunt jussa,
aeterna ejus lege conspecta.</p>
</div2>

<div2>
          <head>CAPUT XIII.-- <hi>De invisibili Deo, qui se visibilem saepe praestiterit, non secundum quod est, sed secundum quod poterant ferre cernentes.</hi> </head>
<p>Nec movere debet, quod cum sit invisibilis, saepe
visibiliter Patribus apparuisse memoratur. Sicut enim
sonus quo auditur sententia in silentio intelligentiae
<pb n="0292"/>
constituta, non est hoc quod ipsa; ita et species qua
visus est Deus in natura invisibili constitutus, non
erat quod ipse. Verumtamen ipse in eadem specie
corporali videbatur, sicut illa sententia ipsa in sono
vocis auditur: nec illi ignorabant, invisibilem Deum
in specie corporali, quod ipse non erat, se videre.
Nam et loquebatur cum loquente Moyses, et ei tamen
dicebat, <hi>Si inveni gratiam ante te, ostende mihi temetipsum,
scienter ut videam te <note>(Exod. XXXIII, 13)</note>
            </hi>.
Cum igitur oporteret Dei legem in edictis Angelorum
terribiliter dari, non uni homini paucisve sapientibus,
sed universae genti et populo ingenti, coram eodem
populo magna facta sunt in monte, ubi lex per unum
dabatur, conspiciente multitudine metuenda ac tremenda
quae fiebant. Non enim populus Israel sic
Moysi credidit, quemadmodum suo Lycurgo Lacedaemonii,
quod a Jove seu Apolline leges, quas condidit,
accepisset. Cum enim lex dabatur populo, qua
coli unus jubebatur Deus, in conspectu ipsius populi,
quantum sufficere divina providentia judicabat, mirabilibus
rerum signis ac motibus apparebat, ad eamdem
legem dandam Creatori servire creaturam.</p>
</div2>

<div2>
          <head>CAPUT XIV.-- <hi>De uno Deo colendo, non solum propter aeterna, sed etiam propter temporalia beneficia, quia universa in ipsius providentiae potestate consistunt.</hi> </head>
<p>Sicut autem unius hominis, ita humani generis,
quod ad Dei populum pertinet, recta eruditio per
quosdam articulos temporum tanquam aetatum profecit
accessibus, ut a temporalibus ad aeterna capienda
et a visibilibus ad invisibilia surgeretur; ita
sane ut etiam illo tempore quo visibilia promittebantur
divinitus praemia, unus tamen colendus commendaretur
Deus, ne mens humana vel pro ipsis terrenis
vitae transitoriae beneficiis cuiquam nisi vero animae
Creatori ac Domino subderetur. Omnia quippe quae
praestare hominibus vel Angeli vel homines possunt,
in unius esse Omnipotentis potestate quisquis diffitetur,
insanit. De providentia certe Plotinus Platonicus
disputat, eamque a summo Deo, cujus est intelligibilis
atque ineffabilis pulchritudo, usque ad haec terrena
et ima pertingere, flosculorum atque foliorum
pulchritudine comprobat: quae omnia quasi adjecta
et velocissime pereuntia decentissimos formarum
suarum numeros habere non posse confirmat, nisi
inde formentur, ubi forma intelligibilis et incommutabilis
simul habens omnia perseverat <note>(Enneadis 3
lib. 2, cap. 13)</note>. Hoc Dominus Jesus ibi ostendit, ubi
ait: <hi>Considerate lilia agri</hi>, <hi>non laborant, neque nent.</hi>
Dico autem vobis, quia nec Salomon in tanta gloria
sua sic amictus est sicut unum ex eis. <hi>Quod si fenum
agri, quod hodie est et cras in clibanum mittitur, Deus
sic vestit; quanto magis vos, modicae fidei <note>(Matth. VI,
28-30)</note>
            </hi>? Optime igitur anima humana adhuc terrenis
<pb n="0293"/>
desideriis infirma, ea ipsa quae temporaliter exoptat
bona infima atque terrena vitae huic transitoriae necessaria,
et prae illius vitae sempiternis beneficiis
contemnenda, non tamen nisi ab uno Deo exspectare
consuescit, ut ab illius cultu etiam in istorum desiderio
non recedat, ad quem contemptu eorum et ab
eis aversione perveniat.</p>
</div2>

<div2>
          <head>CAPUT XV.-- <hi>De ministerio sanctorum Angelorum, quo providentiae Dei serviunt.</hi> </head>
<p>Sic itaque divinae providentiae placuit ordinare
temporum cursum, ut quemadmodum dixi, et in
Actibus Apostolorum legitur, lex in edictis Angelorum
daretur de unius veri Dei cultu <note>(Act. VII, 53)</note>, in
quibus et persona ipsius Dei, non quidem per suam
substantiam, quae semper corruptibilibus oculis invisibilis
permanet, sed certis indiciis per subjectam
Creatori creaturam visibiliter appareret, et syllabatim
per transitorias temporum morulas humanae
linguae vocibus loqueretur, qui in sua natura non
corporaliter, sed spiritualiter; non sensibiliter, sed
intelligibiliter; non temporaliter, sed, ut ita dicam
aeternaliter, nec incipit loqui, nec desinit: quod
apud illum sincerius audiunt, non corporis aure, sed
mentis, ministri ejus et nuntii, qui ejus veritate incommutabili
perfruuntur immortaliter beati; et quod
faciendum modis ineffabilibus audiunt, et usque in
ista visibilia atque sensibilia perducendum, incunctanter
atque indifficulter efficiunt. Haec autem lex
distributione temporum data est, quae prius haberet,
ut dictum est, promissa terrena, quibus tamen
significarentur aeterna, quae visibilibus sacramentis
celebrarent multi, intelligerent pauci. Unius tamen
Dei cultus apertissima illic et vocum et rerum omnium
contestatione praecipitur, non unius de turba, sed qui
fecit coelum et terram, et omnem animam, et omnem
spiritum qui non est quod ipse. Ille enim fecit, haec
facta sunt: atque ut sint et bene se habeant, ejus
indigent a quo facta sunt.</p>
</div2>

<div2>
          <head>CAPUT XVI.-- <hi>An de promerenda beata vita his angelis sit credendum, qui se coli exigunt honore divino; an vero illis, qui non sibi, sed uni Deo sancta praecipiunt religione serviri.</hi> </head>
<div3>
            <head>1.</head>
            <p>
 Quibus igitur Angelis de beata et sempiterna
vita credendum esse censemus? utrum eis qui se
religionis ritibus coli volunt, sibi sacra et sacrificia
flagitantes a mortalibus exhiberi; an eis qui hunc
omnem cultum uni Deo creatori omnium deberi dicunt,
eique reddendum vera pietate praecipiunt, cujus
et ipsi contemplatione beati sunt, et nos futuros esse
promittunt? Illa namque visio Dei tantae pulchritudinis
visio est, et tanto amore dignissima, ut sine hac
quibuslibet aliis bonis praeditum atque abundantem,
<pb n="0294"/>
non dubitet Plotinus infelicissimum dicere <note>(Enneadis
1 lib. 6, cap. 7)</note>. Cum ergo ad hunc unum quidam
Angeli, quidam vero ad se ipsos latria colendos signis
mirabilibus excitent; et hoc ita ut illi istos coli prohibeant,
isti autem illum prohibere non audeant;
quibus potius sit credendum, respondeant Platonici,
respondeant quicumque philosophi, respondeant
theurgi, vel potius periurgi: hoc enim sunt illae
omnes artes vocabulo digniores. Postremo respondeant
homines, si ullus naturae suae sensus, quo
rationales creati sunt, ex aliqua parte vivit in eis:
respondeant, inquam, eisne sacrificandum sit diis vel
angelis qui sibi sacrificari jubent, an illi uni, cui jubent
hi qui et sibi et istis prohibent? Si nec illi nec
isti ulla miracula facerent, sed tantum praeciperent,
alii quidem ut sibi sacrificaretur, alii vero id vetarent,
sed uni tantum juberent Deo; satis deberet pietas
ipsa discernere quid horum de fastu superbiae,
quid de vera religione descenderet. Plus etiam dicam:
si tantum hi mirabilibus factis humanas permoverent
mentes, qui sacrificia sibi expetunt, illi
autem qui hoc prohibent, et uni tantum Deo sacrificari
jubent, nequaquam ista visibilia miracula facere
dignarentur; profecto non sensu corporis, sed ratione
mentis praeponenda eorum esset auctoritas:
cum vero Deus id egerit ad commendanda eloquia
veritatis suae, ut per istos immortales nuntios, non
sui fastum, sed majestatem illius praedicantes, faceret
majora, certiora, clariora miracula, ne infirmis piis
illi qui sacrificia sibi expetunt, falsam religionem facilius
persuaderent, eo quod sensibus eorum quaedam
stupenda monstrarent; quem tandem ita desipere
libeat, ut non vera eligat quae sectetur, ubi et
ampliora invenit quae miretur?</p>
          </div3>
<div3>
            <head>2.</head>
            <p>
 Illa quippe miracula deorum gentilium, quae
commendat historia, non ea dico quae intervallis temporum
occultis ipsius mundi causis, verumtamen
sub divina providentia constitutis et ordinatis monstrosa
contingunt; quales sunt inusitati partus animalium,
et coelo terraque rerum insolita facies, sive
tantum terrens, sive etiam nocens, quae procurari
atque mitigari daemoniacis ritibus fallacissima eorum
astutia perhibentur: sed ea dico, quae vi ac potestate
eorum fieri satis evidenter apparet, ut est quod effigies
deorum Penatium quas de Troja Aeneas fugiens
advexit, de loco in locum migrasse referuntur;
quod cotem Tarquinius novacula secuit; quod
Epidaurius serpens Aesculapio naviganti Romam comes
adhaesit; quod navim qua simulacrum matris
Phrygiae vehebatur, tantis hominum boumque conatibus
<pb n="0295"/>
immobilem redditam, una muliercula zona alligatam,
ad suae pudicitiae testimonium movit et
traxit; quod virgo Vestalis, de cujus corruptione
quaestio vertebatur, aqua impleto cribro de Tiberi,
neque perfluente, abstulit controversiam. Haec
ergo atque alia hujusmodi nequaquam illis quae in
populo Dei facta legimus, virtute ac magnitudine
conferenda sunt: quanto minus ea quae illorum quoque
populorum, qui tales deos coluerunt, legibus
judicata sunt prohibenda atque plectenda, magica
scilicet vel theurgica? quorum pleraque specie tenus
mortalium sensus imaginaria ludificatione decipiunt,
quale est lunam deponere, <hi>donec suppositas,</hi> ut ait
Lucanus, <hi>propior despumet in herbas <note>(Phars. l. 6, vers.
503)</note>
            </hi> quaedam vero etsi nonnullis piorum factis videantur
opere coaequari, finis ipse quo discernuntur, incomparabiliter
haec nostra ostendit excellere. Illis enim
multi tanto minus sacrificiis colendi sunt, quanto magis
haec expetunt: his vero unus commendatur Deus,
qui se nullis talibus indigere, et Scripturarum suarum
testificatione, et eorumdem postea sacrificiorum
remotione demonstrat. Si ergo angeli sibi expetunt
sacrificium, praeponendi eis sunt illi qui non sibi,
sed Deo creatori omnium, cui serviunt. Hinc enim
ostendunt quam sincero amore nos diligunt, quando
per sacrificium non sibi, sed ei nos subdere volunt,
cujus et ipsi contemplatione beati sunt, et ad eum
nos pervenire, a quo ipsi non recesserunt. Si autem
angeli qui non uni, sed plurimis sacrificia fieri volunt,
non sibi, sed eis diis volunt, quorum deorum angeli
sunt; etiam sic eis praeponendi sunt illi qui unius
Dei deorum Angeli sunt, cui sacrificari sic jubent, ut
alicui alteri vetent; cum eorum nullus huic vetet,
cui uni isti sacrificari jubent. Porro si, quod magis
indicat eorum superba fallacia, nec boni, nec bonorum
deorum angeli sunt, sed daemones mali, qui non
unum solum ac summum Deum, sed se ipsos sacrificiis
coli volunt; quod majus quam unius Dei contra eos
eligendum est praesidium, cui serviunt Angeli boni,
qui non sibi, sed illi jubent ut sacrificio serviamus,
cujus nos ipsi sacrificium esse debemus?
</p>
          </div3>
        </div2>

<div2>
          <head>CAPUT XVII.-- <hi>De arca Testamenti miraculisque signorum, quae ad commendandam Legis ac promissionis auctoritatem divinitus facta sunt.</hi> </head>
<p>Proinde lex Dei, quae in edictis data est Angelorum,
in qua unus Deus deorum religione sacrorum jussus
est coli, alii vero quilibet prohibiti, in Arca erat
posita, quae Arca testimonii nuncupata est. Quo nomine
satis significatur, non Deum, qui per illa omnia
colebatur, circumcludi solere vel contineri loco, cum
responsa ejus et quaedam humanis sensibus darentur
signa ex illius Arcae loco, sed voluntatis ejus hinc
testimonia perhiberi. Quod etiam ipsa lex erat in tabulis
conscripta lapideis, et in Arca, ut dixi, posita;
<pb n="0296"/>
quam tempore peregrinationis in eremo, cum Tabernaculo
quod similiter appellatum est Tabernaculum
testimonii, cum debita sacerdotes veneratione
portabant: signumque erat, quod per diem nubes
apparebat, quae sicut ignis nocte fulgebat <note>(Exod. XIII,
21)</note> quae nubes cum moveretur, castra movebantur; et
ubi staret, castra ponebantur <note>(Id. XL, 34, 35)</note>. Reddita
sunt autem illi legi magni miraculi testimonia, praeter
ista quae dixi, et praeter voces quae ex illius Arcae loco
edebantur. Nam cum terram promissionis intrantibus
eadem Arca transiret Jordanem, fluvius ex parte superiore
subsistens, et ex inferiore decurrens, et ipsi et
populo siccum praebuit transeundi locum <note>(Josue III,
16, 17)</note>. Deinde civitatis, quae prima hostilis occurrit,
more Gentium deos plurimos colens, septies eadem
Arca circumacta, muri repente ceciderunt, nulla
manu oppugnati, nullo ariete percussi <note>(Id. VI, 20)</note>.
Post haec etiam cum jam in terra promissionis
essent, et eadem Arca propter eorum peccata fuisset
ab hostibus capta, hi qui eam ceperant, in templo
Dei sui, quem prae caeteris colebant, honorifice collocarunt,
abeuntesque clauserunt, apertoque postridie,
simulacrum cui supplicabant, invenerunt collapsum
deformiterque confractum. Deinde ipsi prodigiis
acti, deformiusque puniti, Arcam divini testimonii
populo, unde ceperant, reddiderunt. Ipsa autem redditio
qualis fuit? Imposuerunt eam plaustro, eique
juvencas, a quibus vitulos sugentes abstraxerant,
subjunxerunt, et eas quo vellent ire siverunt, etiam
hinc vim divinam explorare cupientes. At illae sine
homine duce atque rectore, ad Hebraeos viam pertinaciter
gradientes, nec revocatae mugitibus esurientium
filiorum, magnum sacramentum suis cultoribus reportarunt <note>(I Reg. IV-VI)</note>.
Haec atque hujusmodi Deo parva
sunt, sed magna terrendis salubriter erudiendisque
mortalibus. Si enim philosophi, praecipueque Platonici,
rectius caeteris sapuisse laudantur, sicut paulo ante
commemoravi, quod devinam providentiam haec quoque
rerum infirma atque terrena administrare docuerunt,
numerosarum testimonio pulchritudinum, quae
non solum in corporibus animalium, verum in herbis
etiam fenoque gignuntur: quanto evidentius haec attestantur
divinitati, quae ad horam praedicationis
ejus fiunt, ubi ea religio commendatur quae omnibus
coelestibus, terrestribus, infernis sacrificari vetat,
uni Deo tantum jubens, qui solus diligens et dilectus
beatos facit, eorumque sacrificiorum tempora imperata
praefiniens, eaque per meliorem sacerdotem in
melius mutanda praedicens, non ista se appetere,
sed per haec alia potiora significare testatur; non ut
ipse his honoribus sublimetur, sed ut nos ad eum
colendum, eique cohaerendum igne amoris ejus accensi,
quod nobis, non illi, bonum est, excitemur.</p>
</div2>

<div2>
          <head>CAPUT XVIII.-- <hi>Contra eos qui de miraculis, quibus Dei populus eruditus est, negant ecclesiasticis Libris esse credendum.</hi> </head>
<p>An dicet aliquis ista falsa esse miracula, nec fuisse
facta, sed mendaciter scripta? Quisquis hoc dicit, si
<pb n="0297"/>
de his rebus negat omnino ullis litteris esse credendum,
potest etiam dicere nec deos ullos curare mortalia.
Non enim se aliter colendos esse persuaserunt,
nisi mirabilium operum effectibus, quorum et historia
gentium testis est, quarum dii se ostentare mirabiles
potius quam utiles ostendere potuerunt. Unde
hoc opere nostro, cujus hunc jam decimum librum
habemus in manibus, non eos suscepimus refellendos,
qui vel ullam esse vim divinam negant, vel
humana non curare contendunt; sed eos qui nostro
Deo conditori sanctae et gloriosissimae civitatis deos
suos praeferunt, nescientes eum ipsum esse etiam
mundi hujus visibilis et mutabilis invisibilem et incommutabilem
conditorem, et vitae beatae non de his
quae condidit, sed de se ipso verissimum largitorem.
Ejus enim propheta veracissimus ait, <hi>Mihi autem adhaerere
Deo, bonum est <note>(Psal. LXXII, 28)</note>
            </hi>. De fine namque
boni inter philosophos quaeritur, ad quod adipiscendum
omnia officia referenda sunt. Nec dixit iste, Mihi autem
divitiis abundare, bonum est; aut insigniri purpura et
sceptro, vel diademate excellere; aut, quod nonnulli
etiam philosophorum dicere non erubuerunt, Mihi
voluptas corporis bonum est; aut, quod melius velut
meliores dicere visi sunt, Mihi virtus animi mei bonum
est: sed, <hi>Mihi,</hi> inquit, <hi>adhaerere Deo, bonum est.</hi>  
Hoc eum docuerat, cui uni tantummodo sacrificandum
sancti quoque Angeli ejus miraculorum etiam contestatione
monuerunt. Unde et ipse sacrificium ejus
factus erat, cujus igne intelligibili correptus ardebat,
et in ejus ineffabilem incorporeumque complexum
sancto desiderio ferebatur. Porro autem si multorum
deorum cultores (qualescumque deos suos
esse arbitrentur) ab eis facta esse miracula, vel
civilium rerum historiae, vel libris magicis, sive;
quod honestius putant, theurgicis credunt; quid
causae est, cur illis Litteris nolint credere, ista facta
esse, quibus tanto major debetur fides, quanto super
omnes est magnus, cui uni soli sacrificandum esse
praecipiunt?</p>
</div2>

<div2>
          <head>CAPUT XIX.-- <hi>Quae ratio sit visibilis sacrificii, quod uni vero et invisibili Deo offerri docet vera religio.</hi> </head>
<p>Qui autem putant haec visibilia sacrificia diis aliis
congruere, illi vero tanquam invisibili invisibilia, et
majora majori, meliorique meliora, qualia sunt purae
mentis et bonae voluntatis officia; profecto nesciunt,
haec ita esse signa illorum, sicut verba sonantia signa
sunt rerum. Quocirca, sicut orantes atque laudantes
ad eum dirigimus significantes voces, cui res ipsas
in corde quas significamus offerimus: ita sacrificantes
non alteri visibile sacrificium offerendum esse
noverimus, quam illi cujus in cordibus nostris invisibile
sacrificium nos ipsi esse debemus. Tunc nobis
favent, nobisque congaudent, atque ad hoc ipsum
nos pro suis viribus adjuvant Angeli quique Virtutesque
superiores et ipsa bonitate ac pietate potentiores.
Si autem illis haec exhibere voluerimus, non
libenter accipiunt, et cum ad homines ita mittuntur,
<pb n="0298"/>
ut eorum praesentia sentiatur, apertissime vetant.
Sunt exempla in Litteris sanctis. Putaverunt quidam
deferendum Angelis honorem, vel adorando, vel sacrificando,
qui debetur Deo, et eorum sunt admonitione
prohibiti, jussique hoc ei deferre, cui uni fas esse noverunt <note>(Judic. XIII, 16; Apoc. XXII, 8, 9)</note> 
 Imitati sunt Angelos
sanctos etiam sancti homines Dei. Nam Paulus et
Barnabas in Lycaonia facto quodam miraculo sanitatis
putati sunt dii, eisque Lycaonii immolare victimas voluerunt;
quod a se humili pietate removentes, eis in quem
crederent annuntiaverunt Deum <note>(Act. XIV)</note>. Nec ob aliud
fallaces illi superbe sibi hoc exigunt, nisi quia vero Deo
deberi sciunt. Non enim revera, ut ait Porphyrius et
nonnulli putant, cadaverinis nidoribus, sed divinis
honoribus gaudent. Copiam vero nidorum magnam
habent undique, et si amplius vellent, ipsi sibi poterant
exhibere. Qui ergo divinitatem sibi arrogant spiritus,
non cujuslibet corporis fumo, sed supplicantis
animo delectantur, cui decepto subjectoque dominentur,
intercludentes iter ad Deum verum, ne sit homo
illius sacrificium, dum sacrificatur cuipiam praeter
illum.</p>
</div2>

<div2>
          <head>CAPUT XX.-- <hi>De summo veroque sacrificio, quod ipse Dei et hominum Mediator effectus est.</hi> </head>
<p>Unde verus ille Mediator, in quantum formam servi
accipiens mediator effectus est Dei et hominum homo
Christus Jesus, cum in forma Dei sacrificium cum
Patre sumat, cum quo et unus Deus est, tamen in
forma servi sacrificium maluit esse quam sumere, ne
vel hac occasione quisquam existimaret cuilibet sacrificandum
esse creaturae. Per hoc et sacerdos est,
ipse offerens, ipse et oblatio. Cujus rei sacramentum
quotidianum esse voluit Ecclesiae sacrificium: quae
cum ipsius capitis corpus sit, se ipsam per ipsum discit
offerre. Hujus veri sacrificii multiplicia variaque
signa erant sacrificia prisca sanctorum, cum hoc
unum per multa figuraretur, tanquam verbis multis
res una diceretur, ut sine fastidio multum commendaretur.
Huic summo veroque sacrificio cuncta
sacrificia falsa cesserunt.</p>
</div2>

<div2>
          <head>CAPUT XXI.-- <hi>De modo potestatis daemonibus datae ad glorificandos sanctos per tolerantiam passionum</hi>, <hi>qui aerios spiritus non placando ipsos, sed in Deo permanendo vicerunt.</hi> </head>
<p>Moderatis autem praefinitisque temporibus, etiam
potestas permissa daemonibus, ut hominibus quos
possident excitatis, inimicitias adversus Dei civitatem
tyrannice exerceant, sibique sacrificia non solum
ab offerentibus sumant, et a volentibus expetant, verum
etiam ab invitis persequendo violenter extorqueant,
non solum perniciosa non est, sed etiam utilis
<pb n="0299"/>
invenitur Ecclesiae, ut martyrum numerus impleatur <note>(Avoc. VI, 11)</note>:
quos civitas Dei tanto clariores et honoratiores
cives habet, quanto fortius adversus impietatis
peccatum etiam usque ad sanguinem certant. Hos
multo elegantius, si ecclesiastica loquendi consuetudo
pateretur, nostros Heroas vocaremus. Hoc enim nomen
a Junone dicitur tractum, quod graece Juno <foreign xml:lang="greek">Ἥρα</foreign>
appellatur; et ideo nescio quis filius ejus secundum
Graecorum fabulas, Heros fuerit nuncupatus: hoc videlicet
veluti mysticum significante fabula, quod aer
Junoni deputetur, ubi volunt cum daemonibus heroas
habitare, quo nomine appellant alicujus meriti animas
defunctorum. Sed a contrario martyres nostri
heroes nuncuparentur, si, ut dixi, usus ecclesiastici
sermonis admitteret; non quod eis esset cum daemonibus
in aere societas, sed quod eosdem daemones,
id est, aerias vincerent potestates; et in eis ipsam,
quidquid putatur significare, Junonem, quae non usquequaque
inconvenienter a poetis inducitur inimica
virtutibus, et coelum petentibus viris fortibus invida.
Sed rursus ei succumbit infeliciter ceditque Virgilius,
ut cum apud eum illa dicat,
<l>Vincor ab Aenea!</l>  <note>(Aeneid. lib. 7, vers. 310.)</note> 
ipsum Aenean admoneat Helenus quasi consilio religioso,
et dicat,
<l>Junoni cane vota libens, dominamque potentem</l>
<l>Supplicibus supera donis.</l>  <note>(Aeneid. lib. 3, vers. 438, 439.)</note> 
Ex qua opinione Porphyrius, quamvis non ex sua
sententia, sed ex aliorum, bonum dicit deum vel genium
non venire in hominem, nisi malus fuerit ante
placatus: tanquam fortiora sint apud eos numina
mala quam bona; quandoquidem mala impediunt adjutoria
bonorum, nisi eis placata dent lecum, malisque
nolentibus bona prodesse non possunt; nocere
autem mala possunt, non sibi valentibus resistere
bonis. Non est ista verae veraciterque sanctae religionis
via: non sic Junonem, hoc est aerias potestates
piorum virtutibus invidentes, nostri martyres vincunt.
Non omnino, si dici usitate posset, heroes nostri
supplicibus donis, sed virtutibus divinis Heram superant.
Commodius quippe Scipio Africanus est cognominatus,
quod virtute Africam vicerit, quam si
hostes donis placasset, ut parcerent.</p>
</div2>

<div2>
          <head>CAPUT XXII.-- <hi>Unde sit sanctis adversum daemones potestas, et unde cordis vera purgatio.</hi> </head>
<p>Vera pietate homines Dei aeriam potestatem inimicam
contrariamque pietati exorcizando ejiciunt,
non placando; omnesque tentationes adversitatis
ejus vincunt orando, non ipsam, sed suum Deum
<pb n="0300"/>
adversus ipsam. Non enim aliquem vincit, aut subjugat,
nisi societate peccati. In ejus ergo nomine
vincitur, qui hominem assumpsit, egitque sine peccato,
ut in ipso sacerdote ac sacrificio fieret remissio
peccatorum, id est per Mediatorem Dei et hominum
hominem Christum Jesum, per quem facta peccatorum
purgatione reconciliamur Deo. Non enim nisi
peccatis homines separantur a Deo, quorum in hac
vita non fit nostra virtute, sed divina miseratione
purgatio; per indulgentiam illius, non per nostram
potentiam. Quia et ipsa quantulacumque virtus, quae
dicitur nostra, illius est nobis bonitate concessa.
Multum autem nobis in hac carne tribueremus, nisi
usque ad ejus depositionem sub venia viveremus.
Propterea ergo nobis per Mediatorem praestita est
gratia, ut polluti carne peccati carnis peccati similitudine
mundaremur. Hac Dei gratia, qua in nos
ostendit magnam misericordiam suam, et in hac vita
per fidem regimur, et post hanc vitam per ipsam
speciem incommutabilis veritatis ad perfectionem
plenissimam perducemur.</p>
</div2>

<div2>
          <head>CAPUT XXIII.-- <hi>De principiis, in quibus Platonici purgationem animae esse profitentur.</hi> </head>
<p>Dicit etiam Porphyrius divinis oraculis fuisse responsum,
non nos purgari lunae teletis atque solis:
ut hinc ostenderetur nullorum deorum teletis hominem
posse purgari. Cujus enim teletae purgant, si
lunae solisque non purgant, quos inter coelestes deos
praecipuos habent? Denique eodem dicit oraculo expressum,
principia posse purgare; ne forte cum
dictum esset non purgare teletas solis et lunae, alicujus
alterius dei de turba valere ad purgandum teletae
crederentur. Quae autem dicat esse principia tanquam
Platonicus, novimus. Dicit enim Deum Patrem
et Deum Filium, quem graece appellat paternum intellectum,
vel paternam mentem: de Spiritu autem
sancto, aut nihil, aut non aperte aliquid dicit:
quamvis quem alium dicat horum medium, non intelligo.
Si enim tertiam, sicut Plotinus, ubi de tribus
principalibus substantiis disputat <note>(Enneadis 5 lib. 1)</note>,
animae naturam etiam iste vellet intelligi, non utique
diceret horum medium, id est Patris et Filii medium.
Postponit quippe Plotinus animae naturam paterno
intellectui <note>(Ibid., cap. 6, et alibi)</note>: iste autem cum
dicit medium, non postponit, sed interponit. Et nimirum
hoc dixit ut potuit, sive ut voluit, quod nos
Spiritum sanctum, nec Patris tantum, nec Filii tantum,
sed utriusque Spiritum dicimus. Liberis enim
verbis loquuntur philosophi, nec in rebus ad intelligendum
difficillimis offensionem religiosarum aurium
pertimescunt. Nobis autem ad certam regulam loqui
fas est, ne verborum licentia etiam de rebus quae his
significantur, impiam gignat opinionem.</p>
</div2>

<div2>
          <head>CAPUT XXIV.-- <hi>De uno veroque principio, quod solum naturam humanam purgat et renovat.</hi> </head>
<p>Nos itaque ita non dicimus duo vel tria principia,
<pb n="0301"/>
cum de Deo loquimur, sicut nec duos deos vel tres
nobis licitum est dicere: quamvis de unoquoque loquentes,
vel de Patre, vel de Filio, vel de Spiritu
sancto, etiam singulum quemque Deum esse fateamur;
nec dicamus tamen quod haeretici Sabelliani,
eumdem esse Patrem, qui est et Filius, et eumdem
Spiritum sanctum, qui est et Pater et Filius; sed
Patrem esse Filii Patrem, et Filium Patris Filium,
et Patris et Filii Spiritum sanctum nec Patrem esse
nec Filium. Verum itaque dictum est, non purgari
hominem nisi principio, quamvis pluraliter sint apud
eos dicta principia. [XXIV.] Sed subditus Porphyrius
invidis potestatibus, de quibus et erubescebat, et eas
libere redarguere formidabat, noluit intelligere Dominum
Christum esse principium, cujus incarnatione
purgamur. Eum quippe in ipsa carne contempsit,
quam propter sacrificium nostrae purgationis assumpsit;
magnum scilicet sacramentum ea superbia non
intelligens, quam sua ille humilitate dejecit verus
benignusque Mediator, in ea se ostendens mortalitate
mortalibus, quam maligni fallacesque mediatores non
habendo se superbius extulerunt, miserisque hominibus
adjutorium deceptorium velut immortales mortalibus
promiserunt. Bonus itaque verusque Mediator
ostendit peccatum esse malum, non carnis substantiam
vel naturam; quae cum anima hominis et suscipi
sine peccato potuit, et haberi, et morte deponi, et in
melius resurrectione mutari: nec ipsam mortem,
quamvis esset poena peccati, quam tamen pro nobis
sine peccato ipse persolvit, peccando esse vitandam;
sed potius, si facultas datur, pro justitia perferendam.
Ideo enim solvere potuit moriendo peccata,
quia et mortuus est, et non pro suo peccato. Hunc
ille Platonicus non cognovit esse principium; nam
cognosceret purgatorium. Neque enim caro principium
est, aut anima humana; sed Verbum per quod
facta sunt omnia. Non ergo caro per se ipsam mundat,
sed per Verbum a quo suscepta est, cum <hi>Verbum
caro factum est, et habitavit in nobis <note>(Joan. I, 14)</note>
            </hi>.
Nam de carne sua manducanda mystice loquens, cum
hi qui non intellexerunt offensi recederent, dicentes, <hi>Durus est hic sermo, quis eum potest audire?</hi>  
 respondit
manentibus caeteris, <hi>Spiritus est qui vivificat, caro
autem non prodest quidquam <note>(Id. VI, 61, 64)</note>
            </hi>. Principium
ergo suscepta anima et carne et animam credentium
mundat et carnem. Ideo quaerentibus Judaeis
quis esset, respondit se esse principium <note>(Id. VIII,
25)</note>. Quod utique carnales, infirmi, peccatis obnoxii,
et ignorantiae tenebris obvoluti nequaquam percipere
possemus, nisi ab eo mundaremur atque sanaremur,
per hoc quod eramus et non eramus. Eramus enim
homines, sed justi non eramus: in illius autem
incarnatione natura humana erat, sed justa, non peccatrix
<pb n="0302"/>
erat. Haec est mediatio, qua manus lapsis
jacentibusque porrecta est: hoc est semen dispositum
per Angelos, in quorum edictis et lex dabatur <note>(Galat. III, 19)</note>,
qua et unus Deus coli jubebatur, et
hic Mediator venturus promittebatur.</p>
</div2>

<div2>
          <head>CAPUT XXV.-- <hi>Omnes sanctos et sub Legis tempore, et sub prioribus saeculis, in sacramento et fide Christi justificatos fuisse.</hi> </head>
<p>Hujus sacramenti fide etiam justi antiqui mundari
pie vivendo potuerunt, non solum antequam lex populo
Hebraeo daretur (neque enim eis praedicator
Deus vel Angeli defuerunt), sed ipsius quoque legis
temporibus, quamvis in figuris rerum spiritualium
habere videretur promissa carnalia, propter quod
vetus dicitur Testamentum. Nam et Prophetae tunc
erant, per quos, sicut per Angelos, eadem promissio
praedicata est: et ex illorum numero erat, cujus tam
magnam divinamque sententiam de boni humani
fine paulo ante commemoravi, <hi>Mihi autem adhaerere
Deo, bonum est.</hi>  In quo plane psalmo duorum Testamentorum,
quae dicuntur vetus et novum, satis est
declarata distinctio. Propter carnales enim terrenasque
promissiones, cum eas impiis abundare perspiceret,
dicit pedes suos pene fuisse commotos, et
effusos in lapsum propemodum gressus suos, tanquam
frustra Deo ipse servisset, cum ea felicitate,
quam de illo exspectabat, contemptores ejus florere
perspiceret; seque in rei hujus inquisitione laborasse,
volentem cur ita esset apprehendere, donec
intraret in sanctuarium Dei, et intelligeret in novissima
eorum, qui felices videbantur erranti. Tunc
eos intellexit in eo quod se extulerunt, sicut dicit,
fuisse dejectos, et defecisse ac perisse propter iniquitates
suas; totumque illud culmen temporalis
felicitatis ita eis factum tanquam somnium evigilantis,
qui se repente invenit suis quae somniabat fallacibus
gaudiis destitutum. Et quoniam in hac terra vel
civitate terrena magni sibi videbantur, <hi>Domine,</hi> inquit, <hi>in civitate tua imaginem eorum ad nihilum rediges.</hi>  
Quod huic tamen utile fuerit, etiam ipsa terrena
nonnisi ab uno vero Deo quaerere, in cujus potestate
sunt omnia, satis ostendit, ubi ait, <hi>Velut pecus factus
sum apud te, et ego semper tecum. Velut pecus</hi> dixit,
utique non intelligens. Ea quippe a te desiderare
debui, quae mihi cum impiis non possunt esse communia;
non ea quibus eos cum abundare cernerem,
putavi me incassum tibi servisse, quando et illi haec
haberent, qui tibi servire noluissent. Tamen <hi>ego semper
tecum,</hi> qui etiam in talium rerum desiderio deos
alios non quaesivi. Ac per hoc sequitur: <hi>Tenuisti
manum dexterae meae</hi>, <hi>et in voluntate tua deduxisti
me, et cum gloria assumpsisti me:</hi> tanquam ad sinistram
cuncta illa pertineant, quae abundare apud impios
cum vidisset, pene collapsus est. <hi>Quid enim mihi
est,</hi> inquit, <hi>in coelo? et a te quid volui super terram?</hi>  
<pb n="0303"/>
Reprehendit se ipsum, justeque sibi displicuit: quia
cum tam magnum bonum haberet in coelo (quod post
intellexit), rem transitoriam, fragilem, et quodammodo
luteam felicitatem a suo Deo quaesivit in terra. <hi>Defecit,</hi> 
 inquit, <hi>cor meum et caro mea, Deus cordis
mei:</hi> defectu utique bono ab inferioribus ad superna.
Unde in alio psalmo dicitur: <hi>Desiderat et deficit anima
mea in atria Domini <note>(Psal. LXXXIII, 3)</note>
            </hi>. Item in
alio: <hi>Defecit in salutare tuum anima mea <note>(Psal. CXVIII,
81)</note>
            </hi>. Tamen cum de utroque dixisset, id est de corde
et carne deficiente, non subjecit, Deus cordis et carnis
meae; sed, <hi>Deus cordis mei.</hi>  Per cor quippe caro
mundatur. Unde dicit Dominus: <hi>Mundate quae intus
sunt, et quae foris sunt munda erunt <note>(Matth. XXIII, 26)</note>
            </hi>.
Partem deinde suam dicit ipsum Deum, non aliquid
ab eo, sed ipsum: <hi>Deus,</hi> inquit, <hi>cordis mei, et pars
mea Deus in saecula:</hi> quod inter multa quae ab hominibus
eliguntur, ipse illi placuerit eligendus. <hi>Quia
ecce,</hi> inquit, <hi>qui longe se faciunt a te, peribunt: perdidisti
omnem qui fornicatur abs te;</hi> hoc est, qui multorum
deorum vult esse prostibulum. Unde sequitur
illud, propter quod et caetera de eodem psalmo dicenda
visa sunt: <hi>Mihi autem adhaerere Deo, bonum
est:</hi> non longe ire, non per plurima fornicari. Adhaerere
autem Deo tunc perfectum erit, cum totum
quod liberandum est, fuerit liberatum. Nunc vero fit
illud quod sequitur: Ponere in Deo spem meam. Spes
enim quae videtur, non est spes: quod enim videt quis,
quid sperat? ait Apostolus. <hi>Si autem quod non videmus
speramus, per patientiam exspectamus <note>(Rom. VIII,
24, 25)</note>
            </hi>. In hac autem spe nunc constituti agamus
quod sequitur, et simus nos quoque pro modulo nostro
angeli Dei, id est nuntii ejus, annuntiantes ejus
voluntatem, et gloriam gratiamque laudantes. Unde
cum dixisset, <hi>Ponere in Deo spem meam: ut annuntiem,</hi> 
inquit, <hi>omnes laudes tuas in portis filiae Sion <note>(Psal. LXXII)</note>
            </hi>.
Haec est gloriosissima civitas Dei; haec
unum Deum novit et colit: hanc Angeli sancti annuntiaverunt,
qui nos ad ejus societatem invitaverunt,
civesque suos in illa esse voluerunt; quibus
non placet ut eos colamus tanquam nostros deos,
sed cum eis et illorum et nostrum Deum; nec eis
sacrificemus, sed cum ipsis sacrificium Deo simus.
Nullo itaque dubitante, qui haec deposita maligna
obstinatione considerat, omnes immortales beati,
qui nobis non invident (neque enim, si inviderent,
essent beati), sed potius nos diligunt, ut et nos cum
ipsis beati simus; plus nobis favent, plus adjuvant,
quando unum Deum cum illis colimus, Patrem et
Filium et Spiritum sanctum, quam si eos ipsos per
sacrificia coleremus.</p>
</div2>

<div2>
          <head>CAPUT XXVI.-- <hi>De inconstantia Porphyrii inter confessionem veri Dei et cultum daemonum fluctuantis.</hi> </head>
<p>Nescio quomodo (quantum mihi videtur) amicis
suis theurgis erubescebat Porphyrius. Nam ista utcumque
sapiebat, sed contra multorum deorum cultum
<pb n="0304"/>
non libere defendebat . Et angelos quippe alios
esse dixit, qui deorsum descendentes hominibus theurgicis
divina pronuntient; alios autem qui in terris
ea quae Patris sunt, et altitudinem ejus profunditatemque
declarent. Num igitur hos angelos, quorum
ministerium est declarare voluntatem Patris, credendum
est velle nos subdi, nisi ei cujus nobis
annuntiant voluntatem? Unde optime admonet etiam
ipse Platonicus, imitandos eos potius quam invocandos.
Non itaque debemus metuere, ne immortales
et beatos uni Deo subditos non eis sacrificando offendamus.
Quod enim nonnisi uni vero Deo deberi sciunt,
cui et ipsi adhaerendo beati sunt, procul dubio neque
per ullam significantem figuram, neque per ipsam rem
quae sacramentis significatur, sibi exhiberi volunt.
Daemonum est haec arrogantia superborum atque miserorum,
a quibus longe diversa est pietas subditorum
Deo, nec aliunde quam illi cohaerendo beatorum. Ad
quod bonum percipiendum etiam nobis sincera benignitate
oportet ut faveant, neque sibi arrogent quo eis
subjiciamur; sed eum annuntient, sub quo eis in pace
sociemur. Quid adhuc trepidas, o philosophe, adversus
potestates et veris virtutibus et veri Dei muneribus
invidas habere liberam vocem? Jam distinxisti angelos
qui Patris annuntiant voluntatem, ab eis angelis qui ad
theurgos homines, nescio qua deducti arte, descendunt.
Quid adhuc eos honoras, ut dicas pronuntiare
divina? Quae tandem divina pronuntiant, qui non voluntatem
Patris nuntiant? Nempe illi sunt, quos sacris
precibus invidus alligavit, ne praestarent animae purgationem;
nec a bono, ut dicis, purgare cupiente ab
illis vinculis solvi et suae potestati reddi potuerunt.
Adhuc dubitas haec maligna esse daemonia; vel te fingis
fortasse nescire, dum non vis theurgos offendere,
a quibus curiositate deceptus, ista perniciosa et insana
pro magno beneficio didicisti? Audes istam
invidam, non potentiam, sed pestilentiam, et non
dicam dominam, sed quo tu fateris, ancillam potius
invidorum, isto aere transcenso levare in coelum,
et inter deos vestros etiam sidereos collocare, vel
ipsa quoque sidera his opprobriis infamare?</p>
</div2>

<div2>
          <head>CAPUT XXVII.-- <hi>De impietate Porphyrii, qua etiam Apuleii transcendit errorem.</hi> </head>
<p>Quanto humanius et tolerabilius consectaneus
tuus Platonicus Apuleius erravit, qui tantummodo
daemones a luna et infra ordinatos agitari morbis
passionum mentisque turbellis, honorans quidem eos,
sed volens nolensque confessus est; deos tamen coeli
<pb n="0305"/>
superiores ad aetheria spatia pertinentes, sive visibiles,
quos conspicuos lucere cernebat, solem ac
lunam et caetera ibidem lumina, sive invisibiles quos
putabat, ab omni labe istarum perturbationum
quanta potuit disputatione secrevit ( <hi>De deo Socratis</hi> ).
Tu autem hoc didicisti non a Platone, sed a Chaldeis
magistris, ut in aetherias vel empyreas mundi sublimitates
et firmamenta coelestia extolleres vitia humana,
ut possent dii vestri theurgis pronuntiare divina: quibus
divinis te tamen per intellectualem vitam facis
altiorem, ut tibi videlicet tanquam philosopho theurgicae
artis purgationes nequaquam necessariae videantur;
sed aliis eas tamen importas, ut hanc veluti
mercedem reddas magistris tuis, quod eos qui philosophari
non possunt, ad ista seducis, quae tibi tanquam
superiorum capaci esse inutilia confiteris; ut videlicet
quicumque a philosophiae virtute remoti sunt, quae
ardua nimis atque paucorum est, te auctore theurgos
homines, a quibus non quidem in anima intellectuali,
verum saltem in anima spirituali purgentur, inquirant;
et quoniam istorum quos philosophari piget,
incomparabiliter major est multitudo, plures ad secretos
et illicitos magistros tuos, quam ad scholas Platonicas
venire cogantur. Hoc enim tibi immundissimi
daemones, deos aetherios se esse fingentes,
quorum praedicator et angelus factus es, promiserunt;
quod in anima spirituali theurgica arte
purgati, ad Patrem quidem non redeunt, sed super
aerias plagas inter deos aetherios habitabunt. Non
audit ista hominum multitudo, propter quos a daemonum
dominatu liberandos Christus advenit. In illo
enim habent misericordissimam purgationem et mentis
et spiritus et corporis sui. Propterea quippe totum
hominem sine peccato ille suscepit, ut totum
quo constat homo, a peccatorum peste sanaret.
Quem tu quoque utinam cognovisses, eique te potius,
quam vel tuae virtuti, quae humana, fragilis et infirma
est, vel perniciosissimae curiositati sanandum tutius
commisisses. Non enim te decepisset, quem vestra,
ut tu ipse scribis, oracula sanctum immortalemque
confessa sunt. De quo etiam poeta nobilissimus,
poetice quidem, quia in alterius adumbrata persona,
veraciter tamen, si ad ipsum referas, dixit:
<l>Te duce, si qua manent sceleris vestigia nostri,</l>
<l>Irrita perpetua solvent formidine terras.</l>  <note>(Virgil. Eclog. 4, vers. 13, 14.)</note> 
Ea quippe dixit, quae etiam multum proficientium
in virtute justitiae possunt, propter hujus vitae infirmitatem,
etsi non scelera, scelerum tamen manere
vestigia, quae nonnisi ab illo Salvatore sanantur, de
quo iste versus expressus est. Nam hoc utique non
a se ipso se dixisse Virgilius in Eclogae ipsius quarto
ferme versu indicat, ubi ait:
<l>Ultima Cumaei venit jam carminis aetas.</l> 

<pb n="0306"/>
Unde hoc a Cumaea Sybilla dictum esse incunctanter
apparet. Theurgi vero illi, vel potius daemones, deorum
species figurasque fingentes, inquinant potius
quam purgant humanum spiritum falsitate phantasmatum
et deceptoria vanarum ludificatione formarum.
Quomodo enim purgent hominis spiritum, qui
immundum habent proprium? Alioquin nullo modo
carminibus invidi hominis ligarentur, ipsumque inane
beneficium quod praestaturi videbantur, aut metu
premerent, aut simili invidentia denegarent. Sufficit
quod purgatione theurgica, neque intellectualem
animam, hoc est mentem nostram, dicis posse purgari,
et ipsam spiritualem, id est nostrae animae partem
mente inferiorem, quam tali arte purgari posse
asseris, immortalem tamen aeternamque non posse
hac arte fieri confiteris. Christus autem vitam promittit
aeternam: unde ad eum mundus, vobis quidem
stomachantibus, mirantibus tamen stupentibusque
concurrit. Quid prodest quia negare non potuisti
errare homines theurgica disciplina, et quamplurimos
fallere per caecam insipientemque sententiam,
atque esse certissimum errorem, agendo et supplicando
ad principes angelosque decurrere; et rursum,
quasi ne operam perdidisse videaris ista discendo,
mittis homines ad theurgos, ut per eos anima spiritualis
purgetur illorum, qui non secundum intellectualem
animam vivunt?</p>
</div2>

<div2>
          <head>CAPUT XXVIII.-- <hi>Quibus persuasionibus Porphyrius obcaecatus non potuerit veram sapientiam, quod est Christus, agnoscere.</hi> </head>
<p>Mittis ergo homines in errorem certissimum. Neque
hoc tantum malum te pudet, cum virtutis et sapientiae
profitearis amatorem. Quam si vere ac fideliter
amasses, Christum Dei virtutem et Dei sapientiam
cognovisses, nec ab ejus saluberrima humilitate tumore
inflatus vanae scientiae resiluisses. Confiteris
tamen etiam spiritualem animam sine theurgicis artibus
et sine teletis, quibus frustra discendis elaborasti,
posse continentiae virtute purgari. Aliquando
etiam dicis, quod teletae non post mortem elevant
animam; ut jam nec eidem ipsi, quam spiritualem
vocas, aliquid post hujus vitae finem prodesse videantur:
et tamen versas haec multis modis et repetis,
ad nihil aliud, quantum existimo, nisi ut talium
quoque rerum quasi peritus appareas, et placeas
illicitarum artium curiosis, vel ad eas facias ipse
curiosos. Sed bene, quod metuendam dicis hanc
artem vel legum periculis, vel ipsius actionis
Atque utinam hoc saltem abs te miseri audiant, et
<pb n="0307"/>
inde, ne illic absorbeantur, abscedant, aut eo penitus
non accedant. Ignorantiam certe et propter eam
multa vitia per nullas teletas purgari dicis, sed per
solum <foreign xml:lang="greek">πατρικὸν νοῦν,</foreign> id est, paternam mentem sive
intellectum, qui paternae est voluntatis conscius.
Hunc autem Christum esse non credis: contemnis
enim eum propter corpus ex femina acceptum et
propter crucis opprobrium, excelsam videlicet sapientiam
spretis atque abjectis infimis idoneus de
superioribus carpere. At ille implet, quod Prophetae
sancti de illo veraciter praedixerunt: <hi>Perdam sapientiam
sapientium, et prudentiam prudentium reprobabo <note>(Isai. XXIX, 14)</note>
            </hi>.
Non enim suam in eis perdit et reprobat,
quam ipse donavit; sed quam sibi arrogant
qui non habent ipsius. Unde commemorato isto prophetico
testimonio, sequitur et dicit Apostolus: <hi>Ubi
sapiens? ubi scriba? ubi conquisitor hujus saeculi?</hi>
Nonne stultam fecit Deus sapientiam hujus mundi?
<hi>Nam quoniam in Dei sapientia non cognovit mundus
per sapientiam Deum, placuit Deo per stultitiam praedicationis
salvos facere credentes, Quoniam quidem
Judaei signa petunt, et Graeci sapientiam quaerunt: nos
autem,</hi> inquit, <hi>praedicamus Christum crucifixum;
Judaeis quidem scandalum, Gentibus autem stultitiam;
ipsis vero vocatis Judaeis et Graecis Christum Dei virtutem
et Dei sapientiam: quoniam stultum Dei sapientius
est hominibus, et infirmum Dei fortius est hominibus <note>(I Cor. I, 19-25)</note>
            </hi>.
Hoc quasi stultum et infirmum
tanquam sua virtute sapientes fortesque contemnunt.
Sed haec est gratia, quae sanat infirmos, non superbae
jactantes falsam beatitudinem suam, sed humiliter
potius veram miseriam confitentes.</p>
</div2>

<div2>
          <head>CAPUT XXIX.-- <hi>De incarnatione Domini nostri Jesu Christi, quam confiteri Platonicorum erubescit impietas.</hi> </head>
<div3>
            <head>1.</head>
            <p>
 Praedicas Patrem et ejus Filium, quem vocas paternum
intellectum seu mentem; et horum medium,
quem putamus te dicere Spiritum sanctum, et more
vostro appellas tres deos. Ubi, etsi verbis indisciplinatis
utimini, videtis tamen qualitercumque et quasi
per quaedam tenuis imaginationis umbracula, quo nitendum
sit: sed incarnationem incommutabilis Filii
Dei, qua salvamur, ut ad illa quae credimus, vel ex
quantulacumque parte intelligimus, venire possimus,
non vultis agnoscere. Itaque videtis utcumque, etsi de
longinquo, etsi acie caligante, patriam in qua manendum
est; sed viam qua eundum est, non tenetis. Confiteris
tamen gratiam, quandoquidem ad Deum per
virtutem intelligentiae pervenire, paucis dicis esse
concessum. Non enim dicis, Paucis placuit; vel, Pauci
voluerunt: sed cum dicis esse concessum, procul
dubio Dei gratiam, non hominis sufficientiam confiteris.
Uteris etiam hoc verbo apertius, ubi, Platonis
sententiam sequens, nec ipse dubitas, in hac
vita hominem nullo modo ad perfectionem sapientiae
<pb n="0308"/>
pervenire, secundum intellectum tamen viventibus
omne quod deest, providentia Dei et gratia, post
hanc vitam posse compleri. O si cognovisses Dei
gratiam per Jesum Christum Dominum nostrum,
ipsamque ejus incarnationem, qua hominis animam
corpusque suscepit, summum esse exemplum gratiae
videri potuisses. Sed quid faciam? Scio me frustra
loqui mortuo: sed quantum ad te attinet; quantum
autem ad eos, qui te magnipendunt, et te vel qualicumque
amore sapientiae, vel curiositate artium,
quas non debuisti discere, diligunt, quos potius in
tua compellatione alloquor, fortasse non frustra.
Gratia Dei non potuit gratius commendari, quam ut
ipse unicus Dei Filius in se incommutabiliter manens
indueret hominem, et spem dilectionis suae daret
hominibus, homine medio, quo ad illum ab hominibus
veniretur, qui tam longe erat immortalis a
mortalibus, incommutabilis a commutabilibus, justus
ab impiis, beatus a miseris. Et quia naturaliter indidit
nobis, ut beati immortalesque esse cupiamus,
manens beatus, suscipiensque mortalem, ut nobis
tribueret quod amamus, perpetiendo docuit contemnere
quod timemus.</p>
          </div3>
<div3>
            <head>2.</head>
            <p>
 Sed huic veritati ut possetis acquiescere, humilitate
opus erat, quae cervici vestrae difficillime
persuaderi potest. Quid enim incredibile dicitur, praesertim
vobis qui talia sapitis, quibus ad hoc credendum
vos ipsos admonere debeatis; quid, inquam,
vobis incredibile dicitur, cum Deus dicitur assumpsisse
humanam animam et corpus? Vos certe tantum
tribuitis animae intellectuali, quae anima utique humana
est, ut eam consubstantialem paternae illi menti,
quem Dei Filium confitemini, fieri posse dicatis.
Quid ergo incredibile est, si aliqua una intellectualis
anima modo quodam ineffabili et singulari pro multorum
salute suscepta est? Corpus vero animae cohaerere,
ut homo totus et plenus sit, natura nostra ipsa
teste cognoscimus. Quod nisi utitatissimum esset, hoc
profecto esset incredibilius: facilius quippe in fidem recipiendum
est, etsi humanum divino, etsi mutabilem
incommutabili, tamen spiritum spiritui, aut, ut verbis
utar quae in usu habetis, incorporeum incorporeo quam
corpus incorporeo cohaerere. An forte vos offendit inusitatus
corporis partus ex virgine? Neque hoc debet
offendere, imo potius ad pietatem suscipiendam debet
adducere, quod mirabilis mirabiliter natus est. An vero
quod ipsum corpus morte depositum, et in melius
resurrectione mutatum, jam incorruptibile, neque
mortale in superna subvexit? Hoc fortasse credere
recusatis, intuentes Porphyrium in his ipsis libris,
ex quibus multa posui, quos de regressu animae
scripsit, tam crebro praecipere, omne corpus esse
fugiendum, ut anima possit beata permanere cum
Deo. Sed ipse potius ista sentiens corrigendus fuit,
praesertim cum de anima mundi hujus visibilis et tam
ingentis corporeae molis, cum illo tam incredibilia
<pb n="0309"/>
sapiatis. Platone quippe auctore ( <hi>In Timaeo</hi> ), animal
esse dicitis mundum, et animal beatissimum, quod
vultis esse etiam sempiternum. Quomodo ergo nec
unquam solvetur a corpore, nec unquam carebit beatitudine,
si ut anima beata sit, corpus est omne fugiendum?
Solem quoque istum et caetera sidera, non
solum in libris vestris corpora esse fatemini, quod
vobiscum omnes homines et conspicere non cunctantur,
et dicere: verum etiam altiore, ut putatis, peritia,
haec esse animalia beatissima perhibetis, et cum
his corporibus sempiterna. Quid ergo est, quod cum
vobis fides christiana suadetur, tunc obliviscimini,
aut ignorare vos fingitis, quid disputare aut docere
soleatis? Quid causae est cur, propter opiniones vestras,
quas vos ipsi oppugnatis, christiani esse nolitis,
nisi quia Christus humiliter venit, et vos superbi
estis? Qualia sanctorum corpora in resurrectione
futura sint, potest aliquando scrupulosius
inter christianarum Scripturarum doctissimos disputari:
futura tamen sempiterna minime dubitamus;
et talia futura, quale sua resurrectione Christus demonstravit
exemplum. Sed qualiacumque sint, cum
incorruptibilia prorsus et immortalia, nihiloque animae
contemplationem, qua in Deo figitur, impedientia
praedicentur; vosque etiam dicatis esse in coelestibus
immortalia corpora immortaliter beatorum:
quid est quod ut beati simus, omne corpus fugiendum
esse opinamini, ut fidem christianam quasi rationabiliter
fugere videamini; nisi quia illud est,
quod iterum dico, Christus est humilis, vos superbi?
An forte corrigi pudet? Et hoc vitium nonnisi superborum
est. Pudet videlicet doctos homines ex discipulis
Platonis fieri discipulos Christi, qui piscatorem
suo Spiritu docuit sapere ac dicere, In principio erat
Verbum, et Verbum erat apud Deum, et Deus erat
Verbum: hoc erat in principio apud Deum. Omnia per
ipsum facta sunt, et sine ipso factum est nihil. Quod
factum est, in ipso vita erat; et vita erat lux hominum,
et lux in tenebris lucet, et tenebrae eam non comprehenderunt. 
Quod initium sancti Evangelii, cui nomen
est, Secundum Joannem, quidam Platonicus, sicut
a sancto sene Simpliciano, qui postea Mediolanensi
Ecclesiae praesedit episcopus, solebamus audire,
aureis litteris conscribendum, et per omnes Ecclesias
in locis eminentissimis proponendum esse dicebat.
Sed ideo viluit superbis Deus ille magister, quia <hi>Verbum caro factum est, et habitavit in nobis 
 <note>(Joan. I,
1-5, 14)</note>
            </hi>: ut parum sit miseris quod aegrotant, nisi
se in ipsa etiam aegritudine extollant, et de medicina
qua sanari poterant, erubescant. Non enim hoc faciunt
ut erigantur, sed ut cadendo gravius affligantur.
</p>
          </div3>
        </div2>

<div2>
          <head>CAPUT XXX.-- <hi>Quanta Platonici dogmatis Porphyrius refutaverit, et dissentiendo correxerit.</hi> </head>
<p>Si post Platonem aliquid emendare existimatur indignum,
cur ipse Porphyrius nonnulla et non parva
<pb n="0310"/>
emendavit? Nam Platonem, animas hominum post
mortem revolvi usque ad corpora bestiarum, scripsisse
certissimum est. Hanc sententiam Porphyrii
doctor tenuit et Plotinus <note>(Enneadis 3, lib. 4, cap.
2)</note>: Porphyrio tamen jure displicuit. In hominum
sane, non sua quae dimiserant, sed alia nova corpora
redire humanas animas arbitratus est. Puduit scilicet
illud credere, ne mater fortasse filium in mulam
revoluta vectaret: et non puduit hoc credere, ubi
revoluta mater in puellam filio forsitan nuberet.
Quanto creditur honestius quod sancti et veraces Angeli
docuerunt, quod Prophetae Dei Spiritu acti locuti
sunt, quod ipse quem venturum Salvatorem praemissi
nuntii praedixerunt, quod missi Apostoli qui
orbem terrarum Evangelio repleverunt? quanto, inquam,
honestius creditur, reverti semel animas ad
corpora propria, quam reverti toties ad diversa?
Verumtamen, ut dixi, ex magna parte correctus est
in hac opinione Porphyrius, ut saltem in solos homines
humanas animas praecipitari posse sentiret;
belluinos autem carceres evertere, minime dubitaret.
Dicit etiam, Deum ad hoc animam mundo dedisse,
ut materiae cognoscens mala, ad Patrem recurreret,
nec aliquando jam talium polluta contagione
teneretur. Ubi etsi aliquid inconvenienter sapit
(magis enim data est corpori, ut bona faceret; non
enim mala disceret, si non faceret), in eo tamen aliorum
Platonicorum opinionem, et non in re parva
emendavit, quod mundatam ab omnibus malis animam
et cum Patre constitutam, nunquam jam mala
mundi hujus passuram esse confessus est. Qua sententia
profecto abstulit, quod esse Platonicum maxime
perhibetur, ut mortuos ex vivis, ita vivos ex
mortuis semper fieri ( <hi>Plato in Phaedone</hi> ): falsumque
esse ostendit, quod Platonice videtur dixisse Virgilius,
in campos Elysios purgatas animas missas (quo
nomine tanquam per fabulam videntur significari
gaudia beatorum), ad fluvium Letheum evocari,
hoc est ad oblivionem praeteritorum:
<l>Scilicet immemores supera ut convexa revisant,</l>
<l>Rursus et incipiant in corpora velle reverti.</l>  <note>(Aeneid. lib. 6, vers. 750, 751.)</note> 
Merito displicuit hoc Porphyrio: quoniam revera
credere stultum est, ex illa vita, quae beatissima
esse non poterit nisi de sua fuerit aeternitate certissima,
desiderare animas corporum corruptibilium
labem, et inde ad ista remeare, tanquam hoc agat
summa purgatio, ut inquinatio requiratur. Si enim
<pb n="0311"/>
quod perfecte mundantur, hoc efficit, ut omnium
obliviscantur malorum, malorum autem oblivio facit
corporum desiderium, ubi rursus implicentur malis:
profecto erit infelicitatis causa, summa felicitas: et
stultitiae causa, perfectio sapientiae; et immunditiae
causa, summa mundatio. Nec veritate ibi beata erit
anima, quamdiucumque erit, ubi oportet fallatur, ut
beata sit. Non enim beata erit, nisi secura. Ut autem
secura sit, falso putabit semper se beatam fore: quoniam
aliquando erit et misera. Cui ergo gaudendi
causa falsitas erit, quomodo de veritate gaudebit?
Vidit hoc Porphyrius, purgatamque animam ob hoc
reverti dixit ad Patrem, ne aliquando jam malorum
polluta contagione teneatur. [XXXI.] Falso igitur a quibusdam
Platonicis est creditus quasi necessarius orbis
ille, ab eisdem abeundi et ad eadem revertendi. Quod
etiamsi verum esset, quid hoc scire prodesset, nisi forte
inde se nobis auderent praeferre Platonici, quia id nos in
hac vita jam nesciremus, quod ipsi in alia meliore vita
purgatissimi et sapientissimi fuerant nescituri, et
falsum credendo beati futuri? Quod si absurdissimum
et stultissimum est dicere, Porphyrii profecto est
praeferenda sententia, his qui animarum circulos alternante
semper beatitate et miseria suspicati sunt.
Quod si ita est, ecce Platonicus in melius a Platone
dissentit: ecce vidit, quod ille non vidit, nec post
talem ac tantum magistrum refugit correctionem, sed
homini praeposuit veritatem.</p>
</div2>

<div2>
          <head>CAPUT XXXI.-- <hi>Contra argumentum Platonicorum, quo animam humanam Deo asserunt esse coaeternam.</hi> </head>
<p>Cur ergo non potius divinitati credimus de his rebus,
quas humano ingenio pervestigare non possumus,
quae animam quoque ipsam non Deo coaeternam,
sed creatam dicit esse, quae non erat? Ut enim hoc
Platonici nollent credere, hanc utique causam idoneam
sibi videbantur afferre, quia nisi quod semper
antea fuisset, sempiternum deinceps esse non posset.
Quanquam et de mundo et de his quos in mundo deos
a Deo factos scribit Plato ( <hi>In Timaeo</hi> ), apertissime dicat
eos esse coepisse, et habere initium, finem tamen
non habituros, sed per Conditoris potentissimam voluntatem
in aeternum permansuros esse perhibeat.
Verum id quomodo intelligant, invenerunt, non esse
hoc videlicet temporis, sed substitutionis initium. <hi>Sicut enim,</hi> 
 inquiunt, <hi>si pes ex aeternitate semper fuisset
in pulvere, semper ei subesset vestigium; quod tamen
vestigium a calcante factum nemo dubitaret, nec
alterum altero prius esset, quamvis alterum ab altero
factum esset: sic,</hi> inquiunt, <hi>et mundus atque in illo dii
creati, et semper fuerunt semper existente qui fecit, et
tamen facti sunt.</hi>  Numquid ergo si anima semper
fuit, etiam miseria ejus semper fuisse dicenda est?
Porro si aliquid in illa, quod ex aeterno non fuit,
esse coepit ex tempore, cur non fieri potuerit, ut
ipsa esset ex tempore, quae antea non fuisset? Deinde
beatitudo quoque ejus post experimentum malorum
<pb n="0312"/>
firmior et sine fine mansura, sicut iste confitetur,
procul dubio coepit ex tempore, et tamen semper
erit, cum antea non fuerit. Illa igitur omnis argumentatio
dissoluta est, qua putatur nihil esse posse
sine fine temporis, nisi quod initium non habet temporis.
Inventa est enim animae beatitudo, quae cum
initium temporis habuerit, finem temporis non habebit.
Quapropter divinae auctoritati humana cedat infirmitas,
eisque beatis et immortalibus de vera religione
credamus, qui sibi honorem non expetunt,
quem Deo suo, qui etiam noster est, deberi sciunt;
nec jubent, ut sacrificium faciamus, nisi ei tantummodo,
cujus et nos cum illis, ut saepe dixi et saepe
dicendum est, sacrificium esse debemus, per eum
sacerdotem offerendi, qui in homine quem suscepit,
secundum quem et sacerdos esse voluit, etiam usque
ad mortem sacrificium pro nobis dignatus est fieri.</p>
</div2>

<div2>
          <head>CAPUT XXXII.-- <hi>De universali via animae liberandae, quam Porphyrius male quaerendo non reperit, et quam sola gratia christiana reseravit.</hi> </head>
<div3>
            <head>1.</head>
            <p>
 Haec est religio, quae universalem continet viam
animae liberandae; quoniam nulla nisi hac liberari
potest. Haec est enim quodam modo regalis via, quae
una ducit ad regnum, non temporali fastigio nutabundum,
sed aeternitatis firmitate securum. Cum autem
dicit Porphyrius in primo juxta finem de Regressu
animae libro, nondum receptam unam quamdam
sectam, quae universalem contineat viam animae
liberandae, vel a philosophia verissima aliqua, vel
ab Indorum moribus ac disciplina, aut inductione
Chaldaeorum, aut alia qualibet via, nondumque in
suam notitiam eamdem viam historiali cognitione
perlatam; procul dubio confitetur esse aliquam, sed
nondum in suam venisse notitiam. Ita ei non sufficiebat
quidquid de anima liberanda studiosissime didicerat,
sibique, vel potius aliis nosse ac tenere
videbatur. Sentiebat enim adhuc sibi deesse aliquam
praestantissimam auctoritatem, quam de re tanta sequi
oporteret. Cum autem dicit, vel a philosophia
verissima aliqua nondum in suam notitiam pervenisse
sectam quae universalem contineat viam animae liberandae;
satis, quantum arbitror, ostendit, vel eam
philosophiam, in qua ipse philosophatus est, non
esse verissimam, vel ea non contineri talem viam.
Et quomodo jam potest esse verissima, qua non
continetur haec via? Nam quae alia via est universalis
animae liberandae, nisi qua universae animae liberantur,
ac per hoc sine illa nulla anima liberatur? Cum
autem addit et dicit, <hi>Vel ab Indorum moribus et disciplina,
vel ab inductione Chaldaeorum, vel alia qualibet
via;</hi> manifestissima voce testatur, neque illis quae ab
Indis, neque illis quae a Chaldaeis didicerat, hanc
universalem viam animae liberandae contineri; et
<pb n="0313"/>
utique se a Chaldaeis oracula divina sumpsisse, quorum
assiduam commemorationem facit, tacere non
potuit. Quam vult ergo intelligi animae liberandae
universalem viam nondum receptam, vel ex aliqua
verissima philosophia, vel ex earum gentium doctrinis,
quae magnae velut in divinis rebus habebantur,
quia plus apud eas curiositas valuit quorumque angelorum
cognoscendorum et colendorum, nondumque
in suam notitiam historiali cognitione perlatam?
Quaenam ista est universalis via, nisi quae non suae
cuique genti propria, sed universis gentibus quae
communis esset, divinitus impertita est? Quam certe
iste homo non mediocri ingenio praeditus esse non
dubitat. Providentiam quippe divinam sine ista universali
via liberandae animae genus humanum relinquere
potuisse non credit. Neque enim ait non esse,
sed hoc tantum bonum tantumque adjutorium nondum
receptum, nondum in suam notitiam esse perlatum:
nec mirum. Tunc enim Porphyrius erat in
rebus humanis, quando ista liberandae animae universalis
via, quae non est alia quam religio christiana,
oppugnari permittebatur ab idolorum daemonumque
cultoribus regibusque terrenis, propter asserendum
et consecrandum martyrum numerum, hoc
est testium veritatis, per quos ostenderetur, omnia
corporalia mala pro fide pietatis et commendatione
veritatis esse toleranda. Videbat ergo ista Porphyrius,
et per hujusmodi persecutiones cito istam viam perituram,
et propterea non esse ipsam liberandae
animae universalem putabat, non intelligens hoc quod
eum movebat, et quod in ejus electione perpeti metuebat,
ad ejus confirmationem robustioremque commendationem
potius pertinere.</p>
          </div3>
<div3>
            <head>2.</head>
            <p>
 Haec est igitur animae liberandae universalis via,
id est universis gentibus divina miseratione concessa;
cujus profecto notitia ad quoscumque jam venit, et
ad quoscumque ventura est, nec debuit, nec debebit
ei dici, Quare modo? et quare sero? quoniam mittentis
consilium non est humano ingenio penetrabile.
Quod sensit etiam iste, cum dixit, nondum receptum
hoc donum Dei, et nondum in suam notitiam fuisse
perlatum. Nec enim propterea verum non esse judicavit,
quia nondum in suam fidem receptum fuerat,
vel in notitiam nondum pervenerat. Haec est,
inquam, liberandorum credentium universalis via,
de qua fidelis Abraham divinum accepit oraculum: <hi>In semine tuo benedicentur omnes gentes 
 <note>(Gen. XXII,
18)</note>
            </hi>. Qui fuit quidem gente Chaldaeus, sed ut talia
promissa perciperet, et ex illo propagaretur sesemen
dispositum per Angelos in manu Mediatoris <note>(Galat. III, 19)</note>,
in quo esset ista liberandae
animae universalis via, hoc est omnibus gentibus
data, jussus est discedere de terra sua et de cognatione
sua et de domo patris sui <note>(Gen. XII, 1)</note>. Tunc
ipse primitus a Chaldaeorum superstitionibus liberatus,
unum verum Deum sequendo coluit, cui
<pb n="0314"/>
haec promittenti fideliter credidit. Haec est universalis
via, de qua in sancta prophetia dictum est: <hi>Deus misereatur
nostri, et benedicat nos; illuminet vultum suum
super nos, et misereatur nostri: ut cognoscamus in terra
viam tuam, in omnibus gentibus salutare tuum <note>(Psal.
LXVI, 2 et 3)</note>
            </hi>. Unde tanto post ex Abrahae semine
carne suscepta, de se ipso ait ipse Salvator: <hi>Ego
sum via, et veritas, et vita <note>(Joan. XIV, 6)</note>
            </hi>. Haec est universalis
via, de qua tanto ante tempore prophetatum
est: <hi>Erit in novissimis diebus manifestus mons domus
Domini</hi>, <hi>paratus in cacumine montium, et extolletur
super colles; et venient ad eum universae gentes, et ingredientur
nationes multae, et dicent: Venite, ascendamus
in montem Domini, et in domum Dei Jacob; et
annuntiabit nobis viam suam, et ingrediemur in ea.
Ex Sion enim prodiet lex, et Verbum Domini ab Jerusalem <note>(Isai. II, 2 et 3)</note>
            </hi>.
Via ergo ista non est unius
gentis, sed universarum gentium. Et lex verbumque
Domini non in Sion et Jerusalem remansit; sed inde
processit, ut se per universa diffunderet. Unde ipse
Mediator post resurrectionem suam discipulis trepidantibus
ait: <hi>Oportebat impleri quae scripta sunt in
Lege, et Prophetis, et Psalmis de me. Tunc aperuit
illis sensum, ut intelligerent Scripturas, et dixit eis,
Quia oportebat Christum pati, et resurgere a mortuis
tertio die, et praedicari in nomine ejus poenitentiam et
remissionem peccatorum per omnes gentes, incipientibus
ab Jerusalem <note>(Luc. XXIV, 44-47)</note>
            </hi>. Haec est igitur universalis
animae liberandae via, quam sancti Angeli
sanctique Prophetae prius in paucis hominibus ubi
potuerunt Dei gratiam reperientibus, et maxime in
Hebraea gente, cujus erat ipsa quodammodo sacrata
respublica, in prophetationem et praenuntiationem
civitatis Dei ex omnibus gentibus congregandae, et
tabernaculo et templo et sacerdotio et sacrificiis significaverunt,
et eloquiis quibusdam manifestis, plerisque
mysticis, praedixerunt; praesens autem in carne
ipse Mediator, et beati ejus Apostoli jam Testamenti
novi gratiam revelantes apertius indicarunt, quae aliquanto
occultius superioribus sunt significata temporibus,
pro aetatum generis humani distributione; sicut
eam Deo sapienti placuit ordinare, mirabilium operum
divinorum, quorum superius pauca jam posui,
contestantibus signis. Non enim apparuerunt tantummodo
visiones angelicae, et coelestium ministrorum
sola verba sonuerunt: verum etiam hominibus Dei
verbo simplicis pietatis agentibus spiritus immundi
de hominum corporibus ac sensibus pulsi sunt; vitia
corporis languoresque sanati; fera animalia terrarum
et aquarum, volatilia coeli, ligna, elementa, sidera,
divina jussa fecerunt, inferna cesserunt, mortui revixerunt:
exceptis ipsius Salvatoris propriis singularibusque
miraculis, maxime nativitatis et resurrectionis;
in quorum uno maternae virginitatis tantummodo
sacramentum, in altero autem etiam eorum qui
in fine resurrecturi sunt, demonstravit exemplum.
Haec via totum hominem mundat, et immortalitati
<pb n="0315"/>
mortalem ex omnibus quibus constat partibus praeparat.
Ut enim non alia purgatio ei parti quaereretur,
quam vocat intellectualem Porphyrius, alia ei quam
vocat spiritualem, aliaque ipsi corpori, propterea
totum suscepit veracissimus potentissimusque mundator
atque salvator. Praeter hanc viam, quae partim cum
haec futura praenuntiantur, partim cum facta nuntiantur,
nunquam generi defuit humano, nemo liberatus
est, nemo liberatur, nemo liberabitur.</p>
          </div3>
<div3>
            <head>3.</head>
            <p>
 Quod autem Porphyrius universalem viam animae
liberandae nondum in suam notitiam historiali
cognitione dicit esse perlatam: quid hac historia vel
illustrius inveniri potest, quae universum orbem tanto
apice auctoritatis obtinuit, vel fidelius, in qua ita
narrantur praeterita, ut futura etiam praedicantur;
quorum multa videmus impleta, ex quibus ea quae
restant sine dubio speremus implenda? Non enim
potest Porphyrius, vel quicumque Platonici, etiam
in hac via quasi terrenarum rerum et ad istam vitam
mortalem pertinentium, divinationem praedictionemque
contemnere: quod merito in aliis vaticinationibus
 et quorumlibet modorum vel artium divinationibus
faciunt. Negant enim haec vel magnorum hominum,
vel magni esse pendenda: et recte. Nam vel
inferiorum fiunt praesensione causarum, sicut arte
medicinae quibusdam antecedentibus signis plurima
eventura valetudini praevidentur; vel immundi daemones
sua disposita facta praenuntiant, quorum jus et
in mentibus atque cupiditatibus iniquorum ad quaeque
congruentia facta ducendis quodam modo sibi vindicant,
et in materia infima fragilitatis humanae .
Non talia sancti homines in ista universali animarum
liberandarum via gradientes, tanquam magna prophetare
curarunt: quamvis et ista eos non fugerint, et ab
<pb n="0316"/>
eis saepe praedicta sint, ad eorum fidem faciendam,
quae mortalium sensibus non poterant intimari, nec
ad experimentum celeri facilitate perduci. Sed alia
erant vere magna atque divina, quae quantum dabatur,
cognita Dei voluntate, futura nuntiabant. Christus
quippe in carne venturus, et quae in illo tam
clara perfecta sunt atque in ejus nomine impleta,
poenitentia hominum et ad Deum conversio voluntatum,
remissio peccatorum, gratia justitiae, fides piorum
et per universum orbem in veram divinitatem
multitudo credentium, culturae simulacrorum daemonumque
subversio et a tentationibus exercitatio, proficientium
purgatio et liberatio ab omni malo, judicii
dies, resurrectio mortuorum, societatis impiorum
aeterna damnatio, regnumque aeternum gloriosissimae
civitatis Dei conspectu ejus immortaliter perfruentis,
in hujus viae Scripturis praedicta atque promissa sunt:
quorum tam multa impleta conspicimus, ut recta pietate
futura esse caetera confidamus. Hujus viae rectitudinem
usque ad Deum videndum eique in aeternum
cohaerendum, in sanctarum Scripturarum, qua praedicatur
atque asseritur, veritate, quicumque non
credunt, et ob hoc nec intelligunt, oppugnare possunt,
sed expugnare non possunt.</p>
          </div3>
<div3>
            <head>4.</head>
            <p>
 Quapropter in decem libris istis, etsi minus
quam nonnullorum de nobis exspectabat intentio, tamen
quorumdam studio, quantum verus Deus et Dominus
adjuvare dignatus est, satisfecimus, refutando
contradictiones impiorum, qui Conditori sanctae civitatis,
de qua disputare instituimus, deos suos praeferunt.
Quorum decem librorum quinque superiores adversus
eos conscripti sunt, qui propter bona vitae
hujus deos colendos putant; quinque autem posteriores
adversus eos qui cultum deorum propter vitam,
quae post mortem futura est, servandum existimant.
Deinceps itaque, ut in primo libro polliciti
sumus, de duarum civitatum, quas in hoc saeculo
perplexas diximus invicemque permixtas, exortu et
procursu et debitis finibus, quod dicendum arbitror,
quantum divinitus adjuvabor, expediam.
</p>
          </div3>
        </div2>
      </div1>

<div1>
        <head> <hi>LIBER UNDECIMUS</hi>. Incipit operis hujus pars altera, quae est de duarum civitatum, terrenae et coelestis, exortu, et procursu, ac debitis finibus. Hoc primum libro civitatum earumdem exordia quomodo in Angelorum bonorum et malorum discretione praecesserint, demonstrat Augustinus, eaque occasione agit de constitutione mundi, quae sacris Litteris in principio libri Geneseos describitur.</head>
<div2>
          <head>CAPUT PRIMUM.-- <hi>De ea parte operis, qua duarum civitatum, id est coelestis ac terrenae, initia et fines incipiunt demonstrari.</hi> </head>
<pb n="0315"/>
          <p>Civitatem Dei dicimus, cujus ea Scriptura testis
<pb n="0316"/>
est, quae non fortuitis motibus animorum, sed plane
<pb n="0317"/>
summae dispositione providentiae super omnes omnium
gentium litteras, omnia sibi genera ingeniorum humanorum
divina excellens auctoritate subjecit.
Ibi quippe scriptum est: <hi>Gloriosa dicta sunt de te, civitas
Dei <note>(Psal. LXXXVI, 3)</note>
            </hi>. Et in alio psalmo legitur: <hi>Magnus Dominus, et laudabilis valde in civitate Dei
nostri, in monte sancto ejus, dilatans exsultationes universae
terrae.</hi>  
 Et paulo post in eodem psalmo: <hi>Sicut
audivimus, ita et vidimus, in civitate Domini virtutum,
in civitate Dei nostri; Deus fundavit eam in aeternum <note>(Psal. XLVII, 2, 3, 9)</note>
            </hi>.
Item in alio: <hi>Fluminis impetus
laetificat civitatem Dei, sanctificavit tabernaculum suum
Altissimus; Deus in medio ejus, non commovebitur <note>(Psal. XLV, 5 et 6)</note>
            </hi>.
His atque hujusmodi testimoniis,
quae omnia commemorare nimis longum est, didicimus
esse quamdam civitatem Dei, cujus cives esse
concupiscimus illo amore, quem nobis illius Conditor
inspiravit. Huic Conditori sanctae civitatis, cives
terrenae civitatis deos suos praeferunt, ignorantes
eum esse Deum deorum, non deorum falsorum, hoc
est impiorum et superborum, qui ejus incommutabili
omnibusque communi luce privati, et ob hoc ad
quamdam egenam potestatem redacti, suas quodammodo
privatas potentias consectantur, honoresque
divinos a deceptis subditis quaerunt; sed deorum
piorum atque sanctorum, qui potius se ipsos uni subdere
quam multos sibi, potiusque Deum colere quam
pro Deo coli delectantur. Sed hujus sanctae civitatis
inimicis, decem superioribus libris, quantum potuimus,
Domino et Rege nostro adjuvante, respondimus.
Nunc vero quid a me jam exspectetur agnoscens, meique
non immemor debiti, de duarum civitatum, terrenae
scilicet et coelestis, quas in hoc interim saeculo
perplexas quodammodo diximus invicemque permixtas,
exortu et excursu et debitis finibus, quantum valuero,
disputare, ejus ipsius Domini et Regis nostri
ubique opitulatione fretus, aggrediar: primumque
dicam quemadmodum exordia duarum istarum civitatum
in Angelorum diversitate praecesserint.</p>
</div2>

<div2>
          <head>CAPUT II.-- <hi>De cognoscendo Deo, ad cujus notitiam nemo hominum pervenit, nisi per Mediatorem Dei et hominum hominem Jesum Christum.</hi> </head>
<p>Magnum est et admodum rarum universam creaturam
corpoream et incorpoream consideratam compertamque
mutabilem intentione mentis excedere,
atque ad incommutabilem Dei substantiam pervenire,
et illic discere ex ipso, quod cunctam naturam quae
non est quod ipse, non fecit nisi ipse. Sic enim
Deus cum homine non per aliquam creaturam loquitur
corporalem, corporalibus instrepens auribus, ut
inter sonantem et audientem aeria spatia verberentur;
neque per ejusmodi spiritualem quae corporum
similitudinibus figuratur, sicut in somniis vel quo
alio tali modo; nam et sic velut corporis auribus loquitur,
quia velut per corpus loquitur et velut interposito
corporalium locorum intervallo; multum enim
<pb n="0318"/>
similia sunt talia visa corporibus: sed loquitur ipsa
veritate, si quis sit idoneus ad audiendum mente, non
corpore. Ad illud enim hominis ita loquitur, quod in
homine caeteris quibus homo constat est melius, et
quo ipse Deus solus est melior. Cum enim homo rectissime
intelligatur, vel si hoc non potest, saltem
credatur factus ad imaginem Dei; profecto ea sui
parte est propinquior superiori Deo, qua superat inferiores
suas, quas etiam cum pecoribus communes
habet. Sed quia ipsa mens, cui ratio et intelligentia
naturaliter inest, vitiis quibusdam tenebrosis et veteribus
invalida est, non solum ad inhaerendum fruendo,
verum etiam ad perferendum incommutabile lumen,
donec de die in diem renovata atque sanata fiat tantae
felicitatis capax, fide primum fuerat imbuenda atque
purganda. In qua ut fidentius ambularet ad veritatem,
ipsa veritas Deus Dei Filius homine assumpto, non
Deo consumpto, eamdem constituit atque fundavit
fidem, ut ad hominis Deum iter esset homini per
hominem Deum. Hic est enim mediator Dei et hominum
homo Christus Jesus. Per hoc enim mediator,
per quod homo; per hoc et via. Quoniam si inter eum
qui tendit et illud quo tendit, via media est, spes est
perveniendi: si autem desit, aut ignoretur qua eundum
sit, quid prodest nosse quo eundum sit? Sola est autem
adversus omnes errores via munitissima, ut idem ipse
sit Deus et homo: quo itur, Deus; qua itur, homo.</p>
</div2>

<div2>
          <head>CAPUT III.-- <hi>De auctoritate canonicae Scripturae, divino Spiritu conditae.</hi> </head>
<p>Hic prius per Prophetas, deinde per se ipsum,
postea per Apostolos, quantum satis esse judicavit,
locutus, etiam Scripturam condidit, quae canonica
nominatur, eminentissimae auctoritatis, cui fidem habemus
de his rebus quas ignorare non expedit, nec
per nosmetipsos nosse idonei sumus. Nam si ea sciri
possunt testibus nobis, quae remota non sunt a sensibus
nostris, sive interioribus sive etiam exterioribus;
unde et praesentia nuncupantur, quod ita ea dicimus
esse prae sensibus, sicut prae oculis quae praesto sunt
oculis: profecto ea quae remota sunt a sensibus nostris,
quoniam nostro testimonio scire non possumus,
de his alios testes requirimus, eisque credimus, a
quorum sensibus remota esse vel fuisse non credimus.
Sicut ergo de visibilibus, quae non vidimus, eis credimus
qui viderunt, atque ita de caeteris quae ad
suum quemque sensum corporis pertinent: ita de his
quae animo ac mente sentiuntur (quia et ipse rectissime
dicitur sensus, unde et sententia vocabulum accepit),
hoc est de invisibilibus quae a nostro sensu
interiore remota sunt, iis nos oportet credere, qui
haec in illo incorporeo lumine disposita didicerunt,
vel manentia contuentur.</p>
</div2>

<div2>
          <head>CAPUT IV.-- <hi>De conditione mundi, quod nec intemporalis sit, nec novo Dei ordinata consilio, quasi postea voluerit, quod antea noluerit.</hi> </head>
<div3>
            <head>1.</head>
            <p>
 Visibilium omnium maximus est mundus; invisibilium
<pb n="0319"/>omnium maximus est Deus. Sed mundum
esse conspicimus, Deum esse credimus. Quod autem
Deus mundum fecerit, nulli tutius credimus, quam
ipsi Deo. Ubi eum audivimus? Nusquam interim nos
melius quam in Scripturis sanctis, ubi dixit propheta
ejus, <hi>In principio fecit Deus coelum et terram <note>(Gen.
I, 1)</note>
            </hi>. Numquidnam ibi fuit iste propheta, quando fecit
Deus coelum et terram? Non: sed ibi fuit Sapientia
Dei, per quam facta sunt omnia, quae in animas
etiam sanctas se transfert, amicos Dei et Prophetas
constituit <note>(Sap. VII, 27)</note>, eisque opera sua sine
strepitu intus enarrat, Loquuntur eis quoque Angeli
Dei, qui semper vident faciem Patris <note>(Matth. XVIII,
10)</note>, voluntatemque ejus quibus oportet annuntiant.
Ex his unus erat iste propheta, qui dixit et scripsit, <hi>In principio fecit Deus coelum et terram.</hi>  
 Qui tam idoneus
testis est per quem Deo credendum sit, ut eodem
Spiritu Dei, quo haec sibi revelata cognovit,
etiam ipsam fidem nostram futuram tanto ante
praedixerit.</p>
          </div3> 
<div3>
            <head>2.</head>
            <p>
 Sed quid placuit Deo aeterno tunc facere coelum
et terram, quae antea non fecisset? Qui hoc dicunt,
si mundum aeternum sine ullo initio, et ideo nec a
Deo factum videri volunt, nimis aversi sunt a veritate,
et letali morbo impietatis insaniunt. Exceptis enim
propheticis vocibus, mundus ipse ordinatissima sua
mutabilitate et mobilitate et visibilium omnium pulcherrima
specie quodammodo tacitus et factum se
esse, et nonnisi a Deo ineffabiliter atque invisibiliter
magno et ineffabiliter atque invisibiliter pulchro fieri
se potuisse proclamat. Qui autem a Deo quidem factum
fatentur, non tamen eum volunt temporis habere,
sed suae creationis initium, ut modo quodam vix
intelligibili semper sit factus, dicunt quidem aliquid,
unde sibi Deum videntur velut a fortuita temeritate
defendere, ne subito illi venisse credatur in mentem,
quod nunquam ante venisset, facere mundum, et
accidisse illi voluntatem novam, cum in ullo sit omnino
mutabilis: sed non video quomodo eis possit in
caeteris rebus ratio ista subsistere, maximeque in
anima, quam si Deo coaeternam esse contenderint,
unde illi acciderit nova miseria, quae nunquam antea
per aeternum, nullo modo poterunt explicare. Si enim
alternasse semper ejus miseriam et beatitudinem dixerint,
necesse est dicant etiam semper alternaturam:
unde illa eos sequetur absurditas, ut etiam
cum beata dicitur, in hoc utique non sit beata, si futuram
suam miseriam et turpitudinem praevidet; si
autem non praevidet, nec se turpem ac miseram fore,
<pb n="0320"/>
sed beatam semper existimat, falsa opinione sit beata:
quo dici stultius nihil potest. Si autem semper quidem
per saecula retro infinita cum beatitudine alternasse
animae miseriam putant, sed nunc jam de caetero
cum fuerit liberata, ad miseriam non esse redituram,
nihilominus convincuntur nunquam eam fuisse vere
beatam, sed deinceps esse incipere nova quadam nec
fallaci beatitudine; ac per hoc fatebuntur accidere illi
aliquid novi, et hoc magnum atque praeclarum, quod
nunquam retro per aeternitatem accidisset. Cujus novitatis
causam si Deum negabunt in aeterno habuisse
consilio, simul eum negabunt beatitudinis ejus auctorem;
quod nefandae impietatis est: si autem dicent
etiam ipsum novo consilio excogitasse, ut de
caetero sit anima in aeternum beata, quomodo eum
alienum ab ea, quae illis quoque displicet, mutabilitate
monstrabunt? Porro, si ex tempore creatam, sed
nullo ulterius tempore perituram, tanquam numerum,
habere initium, sed non habere finem fatentur,
et ideo semel expertam miserias, si ab eis fuerit
liberata, nunquam miseram postea futuram, non
utique dubitabunt hoc fieri manente incommutabilitate
consilii Dei. Si ergo credant et mundum ex tempore
fieri potuisse, nec tamen ideo Deum in eo faciendo
aeternum consilium voluntatemque mutasse.
</p>
          </div3>
        </div2>

<div2>
          <head>CAPUT V.-- <hi>Tam non esse cogitandum de infinitis temporum spatiis ante mundum, quam nec de infinitis locorum.</hi> </head>
<p>Deinde videndum est istis, qui Deum conditorem
mundi esse consentiunt, et tamen quaerunt de mundi
tempore quid respondeamus, quid ipsi respondeant
de mundi loco. Ita enim quaeritur cur potius tunc et
non antea factus sit, quemadmodum quaeri potest cur
hic potius ubi est et non alibi. Nam si infinita spatia
temporis ante mundum cogitant, in quibus eis non videtur
Deus ab opere cessare potuisse, similiter cogitent
 extra mundum infinita spatia locorum, in quibus
si quisquam dicat non potuisse vacare omnipotentem,
nonne consequens erit, ut innumerabiles
mundos cum Epicuro somniare cogantur; ea tantum
differentia, quod eos ille fortuitis motibus atomorum
gigni asserit et resolvi, isti autem opere Dei
factos dicturi sunt, si eum per interminabilem immensitatem
locorum extra mundum circumquaque patentium
vacare noluerint, nec eosdem mundos, quod
etiam de isto sentiunt, ulla causa posse dissolvi? Cum
his enim agimus qui et Deum incorporeum, et omnium
naturarum quae non sunt quod ipse, creatorem nobiscum
sentiunt; alios autem nimis indignum est ad
istam disputationem religionis admittere: maxime
quod apud eos qui multis diis sacrorum obsequium
<pb n="0321"/>
deferendum putant, isti philosophos caeteros nobilitate
atque auctoritate vicerunt, non ob aliud, nisi quia
longo quidem intervallo, verumtamen reliquis propinquiores
sunt veritati. An forte substantiam Dei, quam
nec includunt, nec determinant, nec distendunt loco,
sed eam, sicut de Deo sentire dignum est, fatentur
incorporea praesentia ubique totam, a tantis locorum
extra mundum spatiis absentem esse dicturi sunt, et
uno tantum, atque in comparatione illius infinitatis
tam exiguo loco, in quo mundus est, occupatam?
Non opinor eos in haec vaniloquia progressuros. Cum
igitur unum mundum ingenti quidem mole corporea,
finitum tamen et loco suo determinatum, et operante
Deo factum esse dicant: quod respondent de infinitis
extra mundum locis, cur in eis ab opere Deus cesset;
hoc sibi respondeant de infinitis ante mundum temporibus,
cur in eis ab opere Deus cessaverit. Et sicut
non est consequens ut fortuito potius quam ratione
divina Deus, non alio, sed isto in quo est loco, mundum
constituerit, cum pariter infinitis ubique patentibus
nullo excellentiore merito posset hic eligi,
quamvis eamdem divinam rationem, qua id factum
est, nulla possit humana comprehendere: ita non
est consequens ut Deo aliquid existimemus accidisse
fortuitum, quod illo potius quam anteriore tempore
condidit mundum, cum aequaliter anteriora tempora
per infinitum retro spatium praeterissent, nec fuisset
aliqua differentia unde tempus tempori eligendo praeponeretur.
Quod si dicunt inanes esse hominum cogitationes
quibus infinita imaginantur loca, cum locus
nullus sit praeter mundum; respondetur eis, isto modo
inaniter homines cogitare praeterita tempora vacationis
Dei, cum nullum tempus sit ante mundum
.</p>
</div2>

<div2>
          <head>CAPUT VI.-- <hi>Creationis mundi et temporum unum esse principium, nec aliud alio praeveniri.</hi> </head>
<p>Si enim recte discernuntur aeternitas et tempus,
quod tempus sine aliqua mobili mutabilitate non est,
in aeternitate autem nulla mutatio est; quis non videat
quod tempora non fuissent, nisi creatura fieret,
quae aliquid aliqua motione mutaret; cujus motionis
et mutationis cum aliud atque aliud, quae simul esse
non possunt, cedit atque succedit, in brevioribus vel
productioribus morarum intervallis tempus sequeretur?
Cum igitur Deus, in cujus aeternitate nulla est
omnino mutatio, creator sit temporum et ordinator,
quomodo dicatur post temporum spatia mundum
creasse, non video; nisi dicatur ante mundum jam
aliquam fuisse creaturam, cujus motibus tempora
currerent. Porro si Litterae sacrae maximeque
veraces ita dicunt, in principio fecisse Deum coelum
<pb n="0322"/>
et terram <note>(Gen. I, 1)</note>, ut nihil antea fecisse intelligatur,
quia hoc potius in principio fecisse diceretur,
si quid fecisset ante caetera cuncta quae fecit; procul
dubio non est mundus factus in tempore, sed cum
tempore. Quod enim fit in tempore, et post aliquod
fit, et ante aliquod tempus; post id quod praeteritum
est, ante id quod futurum est: nullum autem posset
esse praeteritum; quia nulla erat creatura, cujus
mutabilibus motibus ageretur. Cum tempore autem
factus est mundus, si in ejus conditione factus est
mutabilis motus, sicut videtur se habere etiam ordo
ille primorum sex vel septem dierum, in quibus et
mane et vespera nominantur, donec omnia quae his
diebus Deus fecit, sexto perficiantur die, septimoque
in magno mysterio Dei vacatio commendetur. Qui
dies cujusmodi sint, aut perdifficile nobis, aut etiam
impossibile est cogitare; quanto magis dicere?</p>
</div2>

<div2>
          <head>CAPUT VII.-- <hi>De qualitate primorum dierum, qui antequam sol fieret, vesperam et mane traduntur habuisse.</hi> </head>
<p>Videmus quippe istos dies notos non habere vesperam
nisi de solis occasu, nec mane nisi de solis exortu:
illorum autem priores tres dies sine sole peracti sunt,
qui quarto die factus refertur. Et primitus quidem lux
verbo Dei facta, atque inter ipsam et tenebras Deus separasse
narratur, et eamdem lucem vocasse diem, tenebras
autem noctem <note>(Gen. I, 4)</note>: sed qualis illa sit lux,
et quo alternante motu; qualemque vesperam et mane
fecerit, remotum est a sensibus nostris; nec ita ut est,
intelligi a nobis potest, quod tamen sine ulla haesitatione
credendum est. Aut enim aliqua lux corporea est,
sive in superioribus mundi partibus longe a conspectibus
nostris, sive unde sol postmodum accensus est: aut
lucis nomine significata est sancta civitas, in sanctis
Angelis et spiritibus beatis, de qua dicit Apostolus, <hi>Quae sursum est Jerusalem, mater nostra aeterna in coelis <note>(Galat. IV, 26)</note>
            </hi>.
Ait quippe et alio loco, <hi>Omnes enim vos
filii lucis estis, et filii diei; non sumus noctis neque tenebrarum <note>(I Thess. V, 5)</note>
            </hi>.
Si tamen et vesperam diei hujus
et mane aliquatenus congruenter intelligere valeamus.
Quoniam scientia creaturae in comparatione scientiae
Creatoris quodammodo vesperascit: itemque lucescit
et mane fit, cum et ipsa refertur ad laudem dilectionemque
Creatoris; nec in noctem vergitur, ubi non
Creator creaturae dilectione relinquitur. Denique Scriptura
cum illos dies dinumeraret ex ordine, nusquam
interposuit vocabulum noctis. Non enim ait alicubi,
Facta est nox; sed, <hi>Facta est vespera, et factum est
mane dies unus <note>(Gen. I, 5)</note>
            </hi>. Ita dies secundus, et caeteri.
Cognitio quippe creaturae in se ipsa decoloratior est,
ut ita dicam, quam cum in Dei Sapientia cognoscitur,
velut in arte qua facta est. Ideo vespera congruentius
quam nox dici potest: quae tamen, ut dixi, cum ad
laudandum et amandum refertur Creatorem, recurrit
in mane. Et hoc cum facit in cognitione sui ipsius,
dies unus est: cum in cognitione firmamenti, quod
<pb n="0323"/>
inter aquas inferiores et superiores coelum appellatum
est, dies secundus: cum in cognitione terrae ac maris
omniumque gignentium, quae radicibus continuata
sunt terrae, dies tertius: cum in cognitione luminarium
majoris et minoris omniumque siderum, dies
quartus: cum in cognitione omnium ex aquis animalium
natatilium atque volatilium, dies quintus: cum
in cognitione omnium animalium terrenorum atque
ipsius hominis, dies sextus.</p>
</div2>

<div2>
          <head>CAPUT VIII.-- <hi>Quae qualisve intelligenda sit Dei requies, qua post opera sex dierum requievit in septimo.</hi> </head>
<p>Cum vero in die septimo requiescit Deus ab omnibus
operibus suis, et sanctificat eum; nequaquam est accipiendum
pueriliter, tanquam Deus laboraverit operando,
qui <hi>dixit, et facta sunt <note>(Psal. CXLVIII, 5)</note>
            </hi>, verbo intelligibili
et sempiterno, non sonabili et temporali. Sed
requies Dei requiem significat eorum qui requiescunt in
Deo; sicut laetitia domus, laetitiam significat eorum qui
laetantur in domo, etiamsi non eos domus ipsa, sed alia
res aliqua laetos facit. Quanto magis, si eadem domus
pulchritudine sua faciat laetos habitatores, ut non solum
eo loquendi modo laeta dicatur, quo significamus
per id quod continet id quod continetur; sicut, Theatra
plaudunt, prata mugiunt, cum in illis homines
plaudant, in his boves mugiant: sed etiam illo quo
significatur per efficientem id quod efficitur; sicut laeta
epistola dicitur, significans eorum laetitiam, quos legentes
efficit laetos? Convenientissime itaque cum
Deum requievisse prophetica narrat auctoritas, significatur
requies eorum qui in illo requiescunt, et quos
facit ipse requiescere. Hoc etiam hominibus quibus
loquitur, et propter quos utique conscripta est,
promittente prophetia, quod etiam ipsi post bona opera
quae in eis et per eos operatur Deus, si ad illum prius
in ista vita per fidem quodammodo accesserint, in illo
habebunt requiem sempiternam. Hoc enim et sabbati
vacatione ex praecepto legis in vetere Dei populo figuratum
est, unde suo loco diligentius arbitror disserendum.</p>
</div2>

<div2>
          <head>CAPUT IX.-- <hi>De Angelorum conditione quid secundum divina testimonia sentiendum sit.</hi> </head>
<p>Nunc, quoniam de sanctae civitatis exortu dicere
institui, et prius quod ad sanctos Angelos attinet dicendum
putavi, quae hujus civitatis et magna pars est,
et eo beatior, quod nunquam peregrinata, quae hinc divina
testimonia suppetant, quantum satis videbitur, Deo
largiente, explicare curabo. Ubi de mundi constitutione
sacrae Litterae loquuntur, non evidenter dicitur utrum
vel quo ordine creati sint Angeli: sed si praetermissi
non sunt, vel coeli nomine, ubi dictum est, <hi>In principio
fecit Deus coelum et terram <note>(Gen. I, 1)</note>
            </hi>; vel potius lucis
hujus, de qua loquor, significati sunt. Non autem praetermissos
<pb n="0324"/>
esse hinc existimo, quod scriptum est requievisse
Deum in septimo die ab omnibus operibus
suis quae fecit; cum liber ipse ita sit exorsus, <hi>In principio
fecit Deus coelum et terram:</hi> ut ante coelum et terram
nihil aliud fecisse videatur. Cum ergo a coelo et
terra coeperit, atque ipsa terra quam primitus fecit, sicut
Scriptura consequentur eloquitur, invisibilis et incomposita,
nondumque luce facta, utique tenebrae fuerint
super abyssum, id est super quamdam terrae et
aquae indistinctam confusionem (ubi enim lux non est,
tenebrae sint necesse est); deinde omnia creando disposita
sint, quae per sex dies consummata narrantur:
quomodo Angeli praetermitterentur, tanquam non essent
in operibus Dei, a quibus in die septimo requievit?
Opus autem Dei esse Angelos, hic quidem etsi non praetermissum,
non tamen evidenter expressum est; sed
alibi hoc sancta Scriptura clarissima voce testatur. Nam
et in hymno trium in camino virorum cum praedictum
esset, <hi>Benedicite, omnia opera Domini, Domino;</hi> in exsecutione
eorumdem operum, etiam Angeli nominati
sunt <note>(Dan. III, 57, 58)</note>. Et in Psalmo canitur: <hi>Laudate
Dominum de coelis, laudate eum in excelsis.</hi> Laudate eum,
omnes Angeli ejus; laudate eum, omnes Virtutes ejus. Laudate
eum, sol et luna; laudate eum, omnes stellae et lumen.
Laudate eum, coeli et coelorum; et aquae quae super
coelos sunt, laudent nomen Domini. <hi>Quoniam ipse dixit,
et facta sunt; ipse mandavit, et creata sunt <note>(Psal. CXLVIII,
1-5)</note>
            </hi>. Etiam hic apertissime a Deo factos esse Angelos
divinitus dictum est, cum eis inter caetera coelestia
commemoratis, infertur ad omnia, <hi>Ipse dixit, et facta
sunt.</hi>  Quis porro audebit opinari, post omnia ista quae
sex diebus enumerata sunt, Angelos factos? Sed et si
quisquam ita desipit, redarguit istam vanitatem illa
Scriptura paris auctoritatis, ubi Deus dicit, <hi>Quando facta
sunt sidera, laudaverunt me voce magna omnes Angeli
mei <note>(Job XXXVIII, 7, sec. LXX)</note>
            </hi>. Jam ergo erant Angeli,
quando facta sunt sidera. Facta sunt autem quarto
die. Numquidnam ergo die tertio factos esse dicemus?
Absit. In promptu est enim, quid illo die factum sit.
Ab aquis utique terra discreta est, et distinctas sui
generis species duo ista elementa sumpserunt, et produxit
terra quidquid ei radicitus inhaeret. Numquidnam
secundo? Ne hoc quidem: tunc enim firmamentum
factum est inter aquas superiores et inferiores, coelumque
appellatum est; in quo firmamento facta sunt
sidera quarto die. Nimirum ergo si ad istorum dierum
opera Dei pertinent Angeli, ipsi sunt lux illa quae diei
nomen accepit, cujus unitas ut commendaretur, non
est dictus dies primus, sed dies unus. Nec alius
est dies secundus, aut tertius, aut caeteri: sed idem
ipse unus ad implendum senarium vel septenarium
<pb n="0325"/>
numerum repetitus est, propter senariam vel septenariam
cognitionem; senariam scilicet operum quae
fecit Deus, et septenariam quietis Dei. Cum enim
dixit Deus, <hi>Fiat lux, et facta est lux;</hi> si recte in hac
luce creatio intelligitur Angelorum, profecto facti
sunt participes lucis aeternae, quod est ipsa incommutabilis
Sapientia Dei, per quam facta sunt omnia,
quem dicimus unigenitum Dei Filium; ut ea luce illuminati,
qua creati, fierent lux, et vocarentur dies
participatione incommutabilis lucis et diei, quod est
Verbum Dei, per quod et ipsi et omnia facta sunt. <hi>Lumen</hi> 
 quippe <hi>verum, quod illuminat omnem hominem
venientem in hunc mundum <note>(Joan. I, 9)</note>
            </hi>, hoc illuminat
et omnem angelum mundum, ut sit lux non in se ipso,
sed in Deo: a quo si avertitur angelus, fit immundus;
sicut sunt omnes qui vocantur immundi spiritus, nec
jam lux in Domino, sed in se ipsis tenebrae, privati
participatione lucis aeternae. Mali enim nulla natura
est; sed amissio boni, mali nomen accepit.</p>
</div2>

<div2>
          <head>CAPUT X.-- <hi>De simplici et incommutabili Trinitate, Patris et Filii et Spiritus sancti, unius Dei: cui non est aliud qualitas, aliud substantia.</hi> </head>
<div3>
            <head>1.</head>
            <p>
 Est itaque bonum solum simplex, et ob hoc solum
incommutabile, quod est Deus. Ab hoc bono creata sunt
omnia bona, sed non simplicia, et ob hoc mutabilia.
Creata sane, inquam, id est facta, non genita. Quod
enim de simplici bono genitum est, pariter simplex est,
et hoc est quod illud de quo genitum est; quae duo Patrem
et Filium dicimus; et utrumque hoc cum Spiritu
sancto unus est Deus: qui Spiritus Patris et Filii,
Spiritus sanctus propria quadam notione hujus nominis
in sacris Litteris nuncupatur. Alius est autem
quam Pater et Filius, quia nec Pater est, nec Filius:
sed, Alius dixi; non, Aliud; quia et hoc pariter
simplex pariterque bonum est incommutabile et coaeternum.
Et haec Trinitas unus est Deus: nec ideo
non simplex, quia Trinitas. Neque enim propter hoc
naturam istam boni simplicem dicimus, quia Pater
in ea solus, aut solus Filius, aut solus Spiritus sanctus;
aut vero sola est ista nominis Trinitas sine
subsistentia personarum, sicut Sabelliani haeretici
putaverunt; sed ideo simplex dicitur, quoniam
quod habet, hoc est, excepto quod relative quaeque
persona ad alteram dicitur. Nam utique Pater habet
Filium, nec tamen ipse est Filius; et Filius habet
Patrem, nec tamen ipse est Pater. In quo ergo ad se
ipsum dicitur, non ad alterum, hoc est quod habet:
sicut ad se ipsum dicitur vivens, habendo utique
vitam, et eadem vita ipse est.
<pb n="0326"/>
</p>
          </div3>
<div3>
            <head>2. </head>
            <p>
Propter hoc itaque natura dicitur simplex, cui
non sit aliquid habere, quod vel possit amittere; vel
aliud sit habens, aliud quod habet; sicut vas aliquem
liquorem, aut corpus colorem, aut aer lucem
sive fervorem, aut anima sapientiam. Nihil enim horum
est id quod habet: nam neque vas liquor est,
nec corpus color, nec aer lux sive fervor, neque
anima sapientia est. Hinc est quod etiam privari possunt
rebus quas habent, et in alios habitus vel qualitates
verti atque mutari, ut et vas evacuetur humore
quo plenum est, et corpus decoloretur, et aer
tenebrescat sive frigescat, et anima desipiat. Sed
etsi sit corpus incorruptibile, quale sanctis in resurrectione
promittitur, habet quidem ipsius incorruptionis
inamissibilem qualitatem, sed manente substantia
corporali non hoc est, quod ipsa incorruptio.
Nam illa etiam per singulas partes corporis tota est,
nec alibi major, alibi minor; neque enim ulla pars
est incorruptior quam altera: corpus vero ipsum majus
est in toto quam in parte; et cum alia pars est in
eo amplior, alia minor, non ea quae amplior est incorruptior
quam ea quae minor. Aliud est itaque corpus,
quod non ubique sui totum est: alia incorruptio,
quae ubique ejus tota est; quia omnis pars incorruptibilis
corporis etiam caeteris inaequalis aequaliter
incorrupta est. Neque enim, verbi gratia, quia
digitus minor est quam tota manus, ideo incorruptibilior
manus quam digitus. Ita cum sint inaequales
manus et digitus, aequalis est tamen incorruptibilitas
manus et digiti. Ac per hoc quamvis a corpore incorruptibili
inseparabilis incorruptibilitas sit; aliud est
tamen substantia, qua corpus dicitur, aliud qualitas
ejus, qua incorruptibile nuncupatur. Et ideo etiam
sic non hoc est quod habet. Anima quoque ipsa,
etiamsi semper sit sapiens, sicut erit cum liberabitur
in aeternum; participatione tamen incommutabilis
sapientiae sapiens erit, quae non est quod ipsa. Neque
enim si aer infusa luce nunquam deseratur, ideo
non aliud est ipse, aliud lux qua illuminatur. Neque
hoc ita dixerim, quasi aer sit anima: quod putaverunt
quidam, qui non potuerunt incorpoream cogitare
naturam. Sed habent haec ad illa etiam in magna
disparilitate quamdam similitudinem, ut non inconvenienter
dicatur, sic illuminari animam incorpoream
luce incorporea simplicis sapientiae Dei, sicut illuminatur
aeris corpus luce corporea; et sicut aer tenebrescit
ista luce desertus (nam nihil sunt aliud quae
dicuntur locorum quorumcumque corporalium tenebrae,
quam aer carens luce), ita tenebrescere
animam sapientiae luce privatam.</p>
          </div3> 
<div3>
            <head>3.</head>
            <p>
 Secundum hoc ergo dicuntur illa simplicia,
quae principaliter vereque divina sunt, quod non
aliud est in eis qualitas, aliud substantia, nec aliorum
participatione vel divina, vel sapientia, vel beata
<pb n="0327"/>
sunt. Caeterum dictus est in Scripturis sanctis Spiritus
sapientiae multiplex <note>(Sap. VII, 22)</note>, eo quod multa
in se habeat: sed quae habet, haec et est, et ea omnia
unus est. Neque enim multae, sed una sapientia
est, in qua sunt immensi quidam atque infiniti thesauri
 rerum intelligibilium, in quibus sunt omnes
invisibiles atque incommutabiles rationes rerum,
etiam visibilium et mutabilium, quae per ipsam factae
sunt. Quoniam Deus non aliquid nesciens fecit, quod
nec de quolibet homine artifice recte dici potest:
porro, si sciens fecit omnia, ea utique fecit quae
noverat. Ex quo occurrit animo quiddam mirum,
sed tamen verum, quod iste mundus nobis notus
esse non posset, nisi esset; Deo autem nisi notus
esset, esse non posset.
</p>
          </div3>
        </div2>

<div2>
          <head>CAPUT XI.-- <hi>An ejus beatitudinis, quam sancti Angeli ab initio sui semper habuerunt, etiam illos spiritus qui in veritate non steterunt, participes fuisse credendum sit.</hi> </head>
<p>Quae cum ita sint, nullo quidem modo secundum
aliquod temporis spatium prius erant illi spiritus
tenebrae, quos Angelos dicimus; sed simul
ut facti sunt, lux facti sunt: non tamen ita tantum
creati, ut quoquo modo essent, et quoquo modo
viverent; sed etiam illuminati, ut sapienter beateque
viverent. Ab hac illuminatione aversi quidam angeli,
non obtinuerunt excellentiam sapientis beataeque vitae,
quae procul dubio nonnisi aeterna est aeternitatisque
suae certa atque secura: sed et rationalem vitam
licet insipientem sic habent, ut eam non possint
amittere, nec si velint. Quatenus autem antequam
peccassent, illius sapientiae fuerint participes, definire
quis potest? In ejus tamen participatione aequales
fuisse istos illis, qui propterea vere pleneque
beati sunt, quoniam nequaquam de suae beatitudinis
aeternitate falluntur, quomodo dicturi sumus? quandoquidem
si aequales in ea fuissent, etiam isti in ejus
aeternitate mansissent pariter beati, quia pariter certi.
Neque enim sicut vita quamdiucumque fuerit, ita
aeterna vita veraciter dici poterit, si finem habitura
sit: siquidem vita tantummodo vivendo, aeterna vero
finem non habendo nominata est. Quapropter,
quamvis non quidquid aeternum, continuo beatum sit
(dicitur enim etiam poenalis ignis aeternus); tamen
si vere perfecteque beata vita nonnisi aeterna est,
non erat talis istorum, quandoque desitura, et propterea
non aeterna, sive id scirent, sive nescientes
aliud putarent: quia scientes timor, nescientes error
beatos esse utique non sinebat. Si autem hoc ita
nesciebant, ut falsis incertisve non fiderent, sed
utrum sempiternum, an quandoque finem habiturum
esset bonum suum, in neutram partem firma assensione
ferrentur, ipsa de tanta felicitate cunctatio
eam beatae vitae plenitudinem, quam in sanctis Angelis
esse credimus, non habebat. Neque enim beatae
<pb n="0328"/>
vitae vocabulum ita contrahimus ad quasdam significationis
angustias, ut solum Deum dicamus beatum
; qui tamen ita vere beatus est, ut major beatitudo
esse non possit: in cujus comparatione, quod
Angeli beati sunt, sua quadam summa beatitudine,
quanta esse in Angelis potest, quid aut quantum est?</p>
</div2>

<div2>
          <head>CAPUT XII.-- <hi>De comparatione beatitudinis justorum, necdum tenentium promissionis divinae praemium, et primorum in paradiso hominum ante peccatum.</hi> </head>
<p>Nec ipsos tantum, quod attinet ad rationalem vel
intellectualem creaturam, beatos nuncupandos putamus.
Quis enim primos illos homines in paradiso
negare audeat beatos fuisse ante peccatum, quamvis
de sua beatitudine quam diuturna vel utrum aeterna
 esset incertos (esset autem aeterna, nisi peccassent);
cum hodie non impudenter beatos vocemus,
quos videmus juste ac pie cum spe futurae immortalitatis
hanc vitam ducere sine crimine vastante conscientiam,
facile impetrantes peccatis hujus infirmitatis
divinam misericordiam. Qui licet de suae perseverantiae
praemio certi sint, de ipsa tamen perseverantia
sua reperiuntur incerti. Quis enim hominum se
in actione profectuque justitiae perseveraturum usque
in finem sciat, nisi aliqua revelatione ab illo fiat certus,
qui de hac re justo latentique judicio non omnes
instruit, sed neminem fallit? Quantum itaque pertinet
ad delectationem praesentis boni, beatior erat
primus homo in paradiso, quam quilibet justus in hac
infirmitate mortali: quantum autem ad spem futuri,
beatior quilibet in quibuslibet cruciatibus corporis,
cui non opinione, sed certa veritate manifestum est,
sine fine se habiturum omni molestia carentem societatem
Angelorum in participatione summi Dei,
quam erat ille homo sui casus incertus in magna illa
felicitate paradisi.</p>
</div2>

<div2>
          <head>CAPUT XIII.-- <hi>An ita unius felicitatis omnes Angeli sint creati, ut neque lapsuros se possent nosse qui lapsi sunt, et post ruinam labentium perseverantiae suae praescientiam acceperint qui steterunt.</hi> </head>
<p>Quocirca cuivis jam non difficulter occurrit utroque
conjuncto effici beatitudinem, quam recto proposito
intellectualis natura desiderat; hoc est, ut et bono
incommutabili, quod Deus est, sine ulla molestia perfruatur,
et in eo se in aeternum esse mansuram, nec
ulla dubitatione cunctetur, nec ullo errore fallatur.
Hanc habere Angelos lucis pia fide credimus: hanc
nec antequam caderent, habuisse angelos peccatores,
<pb n="0329"/>
qui sua pravitate illa luce privati sunt, consequenti
ratione colligimus; habuisse tamen aliquam,
etsi non praesciam beatitudinem, si vitam egerunt
ante peccatum, profecto credendi sunt. Aut si durum
videtur, quando facti sunt Angeli, alios credere
ita factos ut non acciperent praescientiam vel perseverantiae
vel casus sui, alios autem ita ut veritate certissima
aeternitatem suae beatitudinis nossent; sed aequalis
felicitatis omnes ab initio creati sunt, et ita
fuerunt, donec isti qui nunc mali sunt, ab illo bonitatis
lumine sua voluntate cecidissent: procul dubio
multo est durius nunc putare Angelos sanctos aeternae
suae beatitatis incertos, et ipsos de semetipsis ignorare,
quod nos de illis per Scripturas sanctas nosse
potuimus. Quis enim catholicus christianus ignorat,
nullum novum diabolum ex bonis Angelis ulterius futurum;
sicut nec istum in societatem bonorum Angelorum
ulterius rediturum? Veritas quippe in Evangelio
sanctis fidelibusque promittit quod erunt aequales
Angelis Dei <note>(Matth. XXII, 30)</note>: quibus etiam promittitur
quod ibunt in vitam aeternam <note>(Id. XXV, 46)</note>.
Porro autem si nos certi sumus, nunquam nos ex illa
immortali felicitate casuros, illi vero si certi non sunt;
jam potiores, non aequales eis erimus. Sed quia nequaquam
Veritas fallit, et aequales eis erimus, profecto
etiam ipsi certi sunt suae felicitatis aeternae. Cujus
illi alii quia certi non fuerunt; non enim erat eorum
aeterna felicitas cujus certi essent, quae finem fuerat
habitura: restat ut aut impares fuerint, aut si pares
fuerunt, post istorum ruinam illis certa scientia
suae sempiternae felicitatis accesserit. Nisi forte quis
dicat, id quod Dominus ait de diabolo in Evangelio, <hi>Ille homicida erat ab initio, et in veritate non stetit 
 <note>(Joan.
VIII, 44)</note>
            </hi>; sic esse accipiendum, ut non solum homicida
fuerit ab initio, id est initio humani generis,
ex quo utique homo factus est, quem decipiendo posset
occidere: verum etiam ab initio suae conditionis
in veritate non steterit; et ideo nunquam beatus cum
sanctis Angelis fuerit, suo recusans esse subditus Creatori,
et sua per superbiam velut privata potestate
laetatus, ac per hoc falsus et fallax; quia nec unquam
potestatem Omnipotentis evadit, et qui per piam subjectionem
noluit tenere quod vere est, affectat per superbam
elationem simulare quod non est: ut sic in
telligatur etiam quod beatus Joannes apostolus ait <hi>Ab initio diabolus peccat 
 <note>(I Joan. III, 8)</note>
            </hi>; hoc est, ex
quo creatus est, justitiam recusavit, quam nisi pia
Deoque subdita voluntas habere non possit. Huic sententiae
quisquis acquiescit, non cum illis haereticis sapit,
id est Manichaeis, et si quae aliae pestes ita sentiunt,
quod suam quamdam propriam tanquam ex adverso
quodam principio diabolus habeat naturam mali:
<pb n="0330"/>
qui tanta vanitate desipiunt, ut cum verba ista
evangelica in auctoritate nobiscum habeant, non attendant
non dixisse Dominum, A veritate alienus
fuit; sed, <hi>In veritate non stetit:</hi> ubi a veritate lapsum
intelligi voluit: in qua utique si stetisset, ejus
particeps factus, beatus cum sanctis Angelis permaneret
.</p>
</div2>

<div2>
          <head>CAPUT XIV.-- <hi>Quo genere locutionis dictum sit de diabolo, quod in veritate non steterit, quia veritas non est in eo.</hi> </head>
<p>Subjecit autem indicium, quasi quaesissemus unde
ostendatur quod in veritate non steterit, atque ait, <hi>Quia non est veritas in eo.</hi>  
 Esset autem in eo, si in illa
stetisset. Locutione autem dictum est minus usitata.
Sic enim videtur sonare, <hi>In veritate non stetit, quia
non est veritas in eo <note>(Joan. VIII, 44)</note>
            </hi>, tanquam ea sit
causa, ut in veritate non steterit, quod in eo veritas
non sit: cum potius ea sit causa, ut in eo veritas non
sit, quod in veritate non steterit. Ista locutio est et in
Psalmo: <hi>Ego clamavi, quoniam exaudisti me, Deus <note>(Psal. XVI, 6)</note>
            </hi>:
cum dicendum fuisse videatur, Exaudisti
me, Deus, quoniam clamavi: Sed cum dixisset, <hi>Ego clamavi;</hi> 
 tanquam ab eo quaereretur, unde
se clamasse monstraret, ab effectu exauditionis
Dei clamoris sui ostendit affectum; tanquam
diceret, Hinc ostendo clamasse me, quoniam exaudisti
me.</p>
</div2>

<div2>
          <head>CAPUT XV.-- <hi>Quid sentiendum sit de eo quod scriptum est,</hi> Ab initio diabolus peccat.</head>
<p>Illud etiam quod ait de diabolo Joannes, <hi>Ab initio
diabolus peccat <note>(I Joan. III, 8)</note>
            </hi>; non intelligunt, si
naturale est, nullo modo esse peccatum. Sed quid
respondetur propheticis testimoniis, sive quod Isaias
ait, sub figurata persona principis Babyloniae diabolum
notans, <hi>Quomodo cecidit Lucifer, qui mane oriebatur <note>(Isai. XIV, 12)</note>
            </hi>?
sive quod Ezechiel, <hi>In deliciis
paradisi Dei fuisti, omni lapide pretioso ornatus es?</hi>  
ubi intelligitur fuisse aliquando sine peccato. Nam
expressius ei paulo post dicitur: <hi>Ambulasti in diebus
tuis sine vitio <note>(Ezech. XXVIII, 13, 14)</note>
            </hi>. Quae si aliter
convenientius intelligi nequeunt, oportet etiam illud
quod dictum est, <hi>In veritate non stetit,</hi> sic accipiamus,
quod in veritate fuerit, sed non permanserit. Et illud,
quod <hi>ab initio diabolus peccat,</hi> non ab initio ex quo
creatus est peccare putandus est; sed ab initio peccati,
quod ab ipsius superbia coeperit esse peccatum.
Nec illud quod scriptum est in libro Job, cum de diabolo
sermo esset, <hi>Hoc est initium figmenti Domini,
quod fecit ad illudendum ab Angelis suis <note>(Job. XL, 14,
sec. LXX)</note>
            </hi>; cui consonare videtur et Psalmus, ubi
legitur, <hi>Draco hic quem finxisti ad illudendum ei <note>(Psal.
CIII, 26)</note>
            </hi>; sic intelligendum est, ut existimemus talem
ab initio creatum, cui ab Angelis illuderetur, sed
<pb n="0331"/>
in hac poena post peccatum ordinatum. Initium ergo
ejus figmentum est Domini: non enim est ulla natura
etiam in extremis infimisque bestiolis, quam non ille
constituit, a quo est omnis modus, omnis species,
omnis ordo, sine quibus nihil rerum inveniri vel cogitari
potest: quanto magis angelica creatura, quae
omnia caetera quae Deus condidit, naturae dignitate
praecedit?</p>
</div2>

<div2>
          <head>CAPUT XVI.-- <hi>De gradibus et differentiis creaturarum, quod aliter vendit usus utilitatis, aliter ordo rationis.</hi> </head>
<p>In his enim quae quoquo modo sunt, et non sunt
quod Deus est a quo facta sunt, praeponuntur viventia
non viventibus; sicut ea quae habent vim gignendi
vel etiam appetendi, his quae isto motu carent. Et in
his quae vivunt, praeponuntur sentientia non sentientibus,
sicut arboribus animalia. Et in his quae sentiunt,
praeponuntur intelligentia non intelligentibus,
sicut homines pecoribus. Et in his quae intelligunt,
praeponuntur immortalia mortalibus, sicut Angeli hominibus.
Sed ista praeponuntur naturae ordine: est
autem alius atque alius pro suo cujusque usu aestimationis
modus, quo fit ut quaedam sensu carentia
quibusdam sentientibus praeponamus, in tantum ut si
potestas esset, ea prorsus de natura rerum auferre
vellemus, sive quem in ea locum habeant ignorantes,
sive etiamsi sciamus, nostris ea commodis postponentes.
Quis enim non domi suae panem habere quam
mures, nummos quam pulices malit? Sed quid mirum,
cum ipsorum etiam hominum aestimatione, quorum
certe natura tantae est dignitatis, plerumque
carius comparetur equus quam servus, gemma quam
famula? Ita libertate judicandi plurimum distat ratio
considerantis a necessitate indigentis, seu voluptate
cupientis, cum ista quid per se ipsum in rerum gradibus
pendat, necessitas autem quid propter quid expetat,
cogitet; et ista quid verum luci mentis appareat,
voluptas vero quid jucundum corporis sensibus
blandiatur, exquirat. Sed tantum valet in naturis
rationalibus quoddam veluti pondus voluntatis et
amoris, ut cum ordine naturae Angeli hominibus, tamen
lege justitiae boni homines malis angelis praeferantur.</p>
</div2>

<div2>
          <head>CAPUT XVII.-- <hi>Vitium malitiae non naturam esse, sed contra naturam, cui ad peccandum non Conditor causa est, sed voluntas.</hi> </head>
<p>Propter naturam igitur, non propter malitiam diaboli,
dictum recte intelligimus, <hi>Hoc est initium figmenti
Domini <note>(Job XL, 14, sec. LXX)</note>
            </hi>: quia sine dubio
ubi esset vitium malitiae, natura non vitiata praecessit.
Vitium autem ita contra naturam est, ut
non possit nisi nocere naturae. Non itaque esset
vitium recedere a Deo, nisi naturae, cujus id
vitium est, potius competeret esse cum Deo. Quapropter
etiam voluntas mala grande testimonium
<pb n="0332"/>
est naturae bonae. Sed Deus sicut naturarum bonarum
optimus creator est, ita malarum voluntatum justissimus
ordinator; ut cum male illae utuntur naturis
bonis, ipse bene utatur etiam voluntatibus malis. Itaque
fecit ut diabolus institutione illius bonus, voluntate
sua malus, in inferioribus ordinatus illuderetur
ab Angelis ejus, id est, ut prosint tentationes ejus
sanctis, quibus eas obesse desiderat. Et quoniam Deus
cum eum conderet, futurae malignitatis ejus non erat
utique ignarus, et praevidebat quae bona de malis ejus
esset ipse facturus: propterea Psalmus ait, <hi>Draco
hic, quem finxisti ad illudendum ei <note>(Psal. CIII, 26)</note>
            </hi>, ut
in eo ipso quod eum finxit, licet per suam bonitatem
bonum, jam per suam praescientiam praeparasse intelligatur
quomodo illo uteretur et malo.</p>
</div2>

<div2>
          <head>CAPUT XVIII.-- <hi>De pulchritudine universitatis, quae per ordinationem Dei etiam ex contrariorum fit oppositione luculentior.</hi> </head>
<p>Neque enim Deus ullum, non dico Angelorum, sed
vel hominum crearet, quem malum futurum esse
praescisset, nisi pariter nosset quibus eos bonorum
usibus commodaret, atque ita ordinem saeculorum
tanquam pulcherrimum carmen ex quibusdam
quasi antithetis honestaret. Antitheta enim quae appellantur,
in ornamentis elocutionis sunt decentissima,
quae latine appellantur opposita, vel quod expressius
dicitur, contraposita. Non est apud nos hujus
vocabuli consuetudo, cum tamen eisdem ornamentis
locutionis etiam sermo latinus utatur, imo linguae
omnium gentium. His antithetis et Paulus apostolus
in secunda ad Corinthios Epistola, illum locum suaviter
explicat, ubi dicit: <hi>Per arma justitiae a dextris et
a sinistris, per gloriam et ignobilitatem, per infamiam
et bonam famam; ut seductores, et veraces; ut qui ignoramur,
et cognoscimur; quasi morientes, et ecce vivimus;
ut coerciti</hi> <super>3</super>, <hi>et non mortificati; ut tristes, semper
autem gaudentes; sicut egeni, multos autem ditantes;
tanquam nihil habentes, et omnia possidentes <note>(II Cor.
VI, 7-10.)</note>
            </hi> Sicut ergo ista contraria contrariis opposita
sermonis pulchritudinem reddunt; ita quadam, non
verborum, sed rerum eloquentia contrariorum oppositione
saeculi pulchritudo componitur. Apertissime hoc
positum est in libro Ecclesiastico, hoc modo: <hi>Contra
malum bonum est, et contra mortem vita: sic contra pium
peccator. Et sic intuere in omnia opera Altissimi, bina et
bina, unum contra unum <note>(Eccli. XXXIII, 15.)</note>
            </hi> </p>
</div2>

<div2>
          <head>CAPUT XIX.-- <hi>Quid sentiendum videatur de eo quod scriptum est,</hi> Divisit Deus inter lucem et tenebras.</head>
<p>Quamvis itaque divini sermonis obscuritas etiam
ad hoc sit utilis, quod plures sententias veritatis parit
et in lucem notitiae producit, dum alius eum sic,
alius sic intelligit; ita tamen ut quod in obscuro loco
intelligitur, vel attestatione rerum manifestarum, vel
aliis locis minime dubiis asseratur; sive cum multa
tractantur, ad id quoque perveniatur, quod sensit ille
qui scripsit; sive id quidem lateat, sed ex occasione
<pb n="0333"/>
tractandae profundae obscuritatis alia quaedam vera
dicantur: non mihi videtur ab operibus Dei absurda
sententia, si cum lux illa prima facta est, Angeli
creati intelliguntur, et inter sanctos Angelos et immundos
fuisse discretum, ubi dictum est, <hi>Et divisit
Deus inter lucem et tenebras; et vocavit Deus lucem
diem, et tenebras vocavit noctem.</hi>  Solus quippe ille ista
discernere potuit, qui potuit etiam priusquam caderent
praescire casuros, et lumine privatos veritatis in
tenebrosa superbia remansuros. Nam inter istum nobis
notissimum diem et noctem, id est inter hanc
lucem et has tenebras, vulgatissima sensibus nostris
luminaria coeli ut dividerent, imperavit: <hi>Fiant,</hi> inquit, <hi>luminaria in firmamento coeli, ut luceant super
terram, et dividant inter diem et noctem.</hi>  
 Et Paulo post: <hi>Et fecit,</hi> 
 inquit, <hi>Deus duo luminaria magna; luminare
majus in principia diei, et luminare minus in principia
noctis; et stellas: et posuit illa Deus in firmamento
coeli, lucere super terram, et praeesse diei et nocti, et
dividere inter lucem et tenebras <note>(Gen. I, 4, 5, 14, 16-18)</note>
            </hi>.
Inter illam vero lucem, quae sancta societas Angelorum
est illustratione veritatis intelligibiliter fulgens, et ei
contrarias tenebras, id est malorum angelorum aversorum
a luce justitiae teterrimas mentes, ipse dividere
potuit, cui etiam futurum, non naturae, sed voluntatis
malum, occultum aut incertum esse non potuit.</p>
</div2>

<div2>
          <head>CAPUT XX.-- <hi>De eo quod post discretionem lucis atque tenebrarum dictum est,</hi> Et vidit Deus lucem, quia bona est.</head>
<p>Denique nec illud est praetereundum silentio, quod
ubi dixit Deus, <hi>Fiat lux, et facta est lux;</hi> continuo
subjunctum est, <hi>Et vidit Deus lucem quia bona est:</hi> 
non posteaquam separavit inter lucem et tenebras;
et vocavit lucem diem, et tenebras noctem,
ne simul cum luce etiam talibus tenebris
testimonium placiti sui perhibuisse videretur. Nam
ubi tenebrae inculpabiles sunt, inter quas et lucem
istam his oculis conspicuam luminaria coeli dividunt,
non ante, sed post infertur, <hi>Et vidit Deus quia bonum
est. Et posuit illa,</hi> inquit, in firmamento coeli, lucere
super terram, et praeesse diei et nocti, et separare inter
lucem et tenebras. Et vidit Deus quia bonum est. Utrumque
enim placuit, quia utrumque sine peccato est.
Ubi autem dixit Deus, <hi>Fiat lux, et facta est lux. Et
vidit Deus lucem, quia bona est;</hi> et postmodum infertur, <hi>Et separavit Deus inter lucem et tenebras; vocavitque
Deus lucem diem, et tenebras vocavit noctem 
 <note>(Gen. I,
3-5, 17, 18)</note>
            </hi>: non hoc loco additum est, <hi>Et vidit Deus
quia bonum est;</hi> ne utrumque appellaretur bonum,
cum esset horum alterum malum, vitio proprio, non
natura. Et ideo sola ibi lux placuit Conditori: tenebrae
autem angelicae, etsi fuerant ordinandae, non
tamen fuerant approbandae.</p>
</div2>

<div2>
          <head>CAPUT XXI.-- <hi>De aeterna et incommutabili scientia Dei ac voluntate, qua semper illi universa quae fecit, sic placuerunt facienda, quemadmodum facta.</hi> </head>
<p>Quid est enim aliud intelligendum in eo quod per
<pb n="0334"/>
omnia dicitur, <hi>Vidit Deus quia bonum est:</hi> nisi operis
approbatio secundum artem facti, quae Sapientia Dei
est? Deus autem usque adeo non cum factum est, tunc
didicit bonum, ut nihil eorum fieret, si ei fuisset
incognitum. Dum ergo videt quia bonum est, quod
nisi vidisset antequam fieret, non utique fieret; docet
bonum esse, non discit. Et Plato quidem plus ausus
est dicere, elatum esse scilicet Deum gaudio, mundi
universitate perfecta ( <hi>In Timaeo</hi> ). Ubi et ipse
non usque adeo desipiebat, ut putaret Deum sui
operis novitate factum beatiorem: sed sic ostendere
voluit, artifici suo placuisse jam factum, quod placuerat
in arte faciendum; non quod ullo modo Dei
scientia varietur, ut aliud in ea faciant quae nondum
sunt, aliud quae jam sunt, aliud quae fuerunt. Non
enim more nostro ille vel quod futurum est prospicit,
vel quod praesens est aspicit, vel quod praeteritum est
respicit; sed alio modo quodam a nostrarum cogitationum
consuetudine longe alteque diverso. Ille quippe
non ex hoc in illud cogitatione mutata, sed omnino
incommutabiliter videt; ita ut illa quidem quae temporaliter
fiunt, et futura nondum sint, et praesentia
jam sint, et praeterita jam non sint, ipse vero haec
omnia stabili ac sempiterna praesentia comprehendat:
nec aliter oculis, aliter mente; non enim ex animo
constat et corpore: nec aliter nunc, aliter antea, et
aliter postea; quoniam non sicut nostra, ita ejus quoque
scientia trium temporum, praesentis videlicet et
praeteriti vel futuri, varietate mutatur: apud quem
non est immutatio, nec momenti obumbratio <hi>(Jacobi
I, 17)</hi>. Neque enim ejus intentio de cogitatione in cogitationem
transit, in cujus incorporeo contuitu simul
adsunt cuncta quae novit: quoniam tempora ita novit
nullis suis temporalibus notionibus, quemadmodum
temporalia movet nullis suis temporalibus motibus.
Ibi ergo vidit bonum esse quod fecit, ubi bonum esse
vidit ut faceret. Nec quia factum vidit, scientiam duplicavit,
vel ex aliqua parte auxit, tanquam minoris
scientiae fuerit priusquam faceret quod videret: qui
tam perfecte non operaretur, nisi tam perfecta scientia,
cui nihil ex ejus operibus adderetur. Quapropter,
si tantummodo nobis insinuandum esset quis fecerit
lucem, sufficeret dicere, Deus fecit lucem. Si autem
non solum quis fecerit, verum etiam per quid fecerit;
satis esset ita enuntiari, <hi>Et dixit Deus, Fiat lux, et facta
est lux;</hi> ut non tantum Deum, sed etiam per Verbum
lucem fecisse nossemus. Quia vero tria quaedam
maxime scienda de creatura nobis oportuit intimari,
quis eam fecerit, per quid fecerit, quare fecerit: <hi>Deus
dixit,</hi> inquit, Fiat lux, et facta est lux. Et vidit Deus
lucem, quia bona est. Si ergo quaerimus quis fecerit, <hi>Deus</hi> 
 est. Si per quid fecerit, <hi>Dixit, Fiat, et facta est.</hi>  
Si quare fecerit, <hi>Quia bona est.</hi>  Nec auctor est excellentior
Deo, nec ars efficacior Dei Verbo, nec causa
melior quam ut bonum crearetur a Deo bono. Hanc
etiam Plato causam condendi mundi justissimam dicit,
<pb n="0335"/>
ut a bono Deo bona opera fierent ( <hi>In Timaeo</hi> ):
sive ista legerit, sive ab his qui legerant forte cognoverit;
sive acerrimo ingenio invisibilia Dei, per ea
quae facta sunt, intellecta conspexerit, sive ab his qui
ista conspexerant et ipse didicerit.</p>
</div2>

<div2>
          <head>CAPUT XXII.-- <hi>De his quibus in universitate rerum a bono Creatore bene conditarum quaedam displicent, et putant nonnullam esse naturam malam.</hi> </head>
<p>Hanc tamen causam, id est ad bona creanda bonitatem
Dei; hanc, inquam, causam tam justam atque
idoneam, quae diligenter considerata et pie cogitata
omnes controversias quaerentium mundi originem terminat,
quidam haeretici non viderunt: quia egenam
carnis hujus fragilemque mortalitatem, jam de justo
supplicio venientem, dum ei non conveniunt, plurima
offendunt; sicut ignis, aut frigus, aut fera bestia, aut
quid hujusmodi. Nec attendunt, quam vel in suis locis
naturisque vigeant, pulchroque ordine disponantur;
quantumque universitati rerum pro suis portionibus
decoris tanquam in communem rempublicam conferant,
vel nobis ipsis, si eis congruenter atque scienter
utamur, commoditatis attribuant; ita ut venena ipsa,
quae per inconvenientiam perniciosa sunt, convenienter
adhibita in salubria medicamenta vertantur:
quamque a contrario etiam haec quibus delectantur,
sicut cibus et potus et ista lux, immoderato et inopportuno
 usu noxia sentiantur. Unde nos admonet
divina providentia, non res insipienter vituperare,
sed utilitatem rerum diligenter inquirere; et ubi nostrum
ingenium vel infirmitas deficit, ita credere occultam,
sicut erant quaedam quae vix potuimus invenire:
quia et ipsa utilitatis occultatio, aut humilitatis
exercitatio est, aut elationis attritio; cum omnino
natura nulla sit malum, nomenque hoc non sit nisi
privationis boni: sed a terrenis usque ad coelestia, et
a visibilibus usque ad invisibilia sunt aliis alia bona
meliora; ad hoc inaequalia, ut essent omnia. Deus
autem ita est artifex magnus in magnis, ut minor
non sit in parvis: quae parva non sua granditate (nam
nulla est), sed artificis sapientia metienda sunt: sicut
in specie visibilis hominis, si unum radatur supercilium,
quam propemodum nihil corpori, et quam
multum detrahitur pulchritudini; quoniam non mole
constat, sed parilitate ac dimensione membrorum.
Nec sane multum mirandum est, quod hi qui nonnullam
malam putant esse naturam suo quodam contrario
exortam propagatamque principio, nolunt accipere
istam causam creationis rerum, ut bonus Deus conderet
bona; credentes eum potius ad haec mundana
molimina rebellantis adversum se mali repellendi
extrema necessitate perductum, suamque naturam bonam
malo coercendo superandoque miscuisse, quam
<pb n="0336"/>
turpissime pollutam et crudelissime captivatam et
oppressam labore magno vix mundet ac liberet, non
totam tamen; sed quod ejus non potuerit ab illa inquinatione
purgari, tegmen ac vinculum futurum hostis
victi et inclusi. Sic autem Manichaei non desiperent
vel potius insanirent, si Dei naturam, sicuti est,
incommutabilem atque omnino incorruptibilem crederent,
cui nocere nulla res possit: animam vero quae
voluntate mutari in deterius et peccato corrumpi potuit,
atque ita incommutabilis veritatis luce privari,
non Dei partem, nec ejus naturae quae Dei est, sed
ab illo conditam longe imparem Conditori christiana
sanitate sentirent.</p>
</div2>

<div2>
          <head>CAPUT XXIII.-- <hi>De errore, in quo Origenis doctrina inculpatur.</hi> </head>
<div3>
            <head>1.</head>
            <p>
 Sed multo est mirandum amplius, quod etiam
quidam, qui unum nobiscum credunt omnium rerum
esse principium, ullamque naturam, quae non est quod
Deus est, nisi ab illo conditore esse non posse; noluerunt
tamen istam causam fabricandi mundi tam
bonam ac simplicem bene ac simpliciter credere, ut
Deus bonus conderet bona, et essent post Deum quae
non essent quod est Deus, bona tamen quae non faceret
nisi bonus Deus. Sed animas dicunt, non quidem
partes Dei, sed factas a Deo, peccasse a Conditore
recedendo; et diversis progressibus pro diversitate
peccatorum, a coelis usque ad terras, et diversa corpora
quasi vincula meruisse: et hunc esse mundum,
eamque causam mundi fuisse faciendi, non ut conderentur
bona, sed ut mala cohiberentur. Hinc Origenes
jure culpatur. In libris enim quos appellat <foreign xml:lang="greek">περί
Ἀρχῶν,</foreign> id est, de Principiis, hoc sensit, hoc scripsit.
Ubi plus quam dici potest, miror hominem in ecclesiasticis
litteris tam doctum et exercitatum, non attendisse,
primum quam hoc esset contrarium Scripturae
hujus tantae auctoritatis intentioni, quae per omnia
opera Dei subjungens, <hi>Et vidit Deus, quia bonum est;</hi> 
completisque omnibus inferens, <hi>Et vidit Deus omnia,
quae fecit, et ecce bona valde <note>(Gen. I)</note>
            </hi>: nullam aliam
causam faciendi mundi intelligi voluit, nisi ut bona
fierent a bono Deo. Ubi si nemo peccasset, tantummodo
naturis bonis esset mundus ornatus et plenus:
et quia peccatum est, non ideo cuncta sunt impleta
peccatis, cum bonorum longe major numerus in coelestibus
suae naturae ordinem servet. Nec mala voluntas,
quia naturae ordinem servare noluit, ideo justi
Dei leges omnia bene ordinantis effugit. Quoniam
sicut pictura cum colore nigro, loco suo posita, ita
universitas rerum, si quis possit intueri, etiam cum
peccatoribus pulchra est, quamvis per se ipsos consideratos
sua deformitas turpet.</p>
          </div3>
<div3>
            <head>2.</head>
            <p>
 Deinde videre debuit Origenes, et quicumque ita
sapiunt, si haec opinio vera esset, mundum ideo factum,
ut animae pro meritis peccatorum suorum tanquam
ergastula quibus poenaliter includerentur, corpora
acciperent, superiora et leviora quae minus,
inferiora vero et graviora quae amplius peccaverunt;
<pb n="0337"/>
daemones quibus deterius nihil est, terrena corpora
quibus inferius et gravius nihil est, potius quam
homines etiam malos habere debuisse. Nunc vero
ut intelligeremus animarum merita non qualitatibus
corporum esse pensanda, aerium pessimus daemon,
homo autem et nunc licet malus, longe minoris mitiorisque
malitiae, et certe ante peccatum tamen luteum
corpus accepit. Quid autem stultius dici potest,
quam per istum solem, ut in uno mundo unus esset,
non decori pulchritudinis, vel etiam saluti rerum
corporalium consuluisse artificem Deum, sed hoc
potius evenisse, quia una anima sic peccaverat, ut
tali corpore mereretur includi? Ac per hoc si contigisset,
ut non una, sed duae; imo non duae, sed decem,
vel centum, similiter aequaliterque peccassent,
centum soles haberet hic mundus. Quod ut non fieret,
non opificis provisione mirabili ad rerum corporalium
salutem decoremque consultum est; sed contigit potius
tanta unius animae progressione peccantis, ut sola
corpus tale mereretur. Non plane animarum, de
quibus nesciunt quid loquantur, sed eorum ipsorum
qui talia sapiunt, multum longe a veritate et merito
est coercenda progressio. Haec ergo tria quae superius
commendavi, cum in unaquaque creatura requiruntur,
quis eam fecerit, per quid fecerit, quare fecerit, ut
respondeatur, Deus, per Verbum, Quia bona est,
utrum altitudine mystica nobis ipsa Trinitas intimetur,
hoc est Pater et Filius et Spiritus sanctus; an
aliquid occurrat, quod in hoc loco Scripturarum id
accipiendum esse prohibeat, multi sermonis est quaestio,
nec omnia uno volumine ut explicemus urgendum
est.
</p>
          </div3>
        </div2>

<div2>
          <head>CAPUT XXIV.-- <hi>De Trinitate divina, quae per omnia opera sua significationis suae sparsit indicia.</hi> </head>
<p>Credimus, et tenemus, et fideliter praedicamus,
quod Pater genuerit Verbum, hoc est Sapientiam,
per quam facta sunt omnia, unigenitum Filium, unus
unum, aeternus coaeternum, summo bonus aequaliter
bonum; et quod Spiritus sanctus simul et Patris et
Filii sit Spiritus, et ipse consubstantialis et coaeternus
ambobus: atque hoc totum et Trinitas sit propter
proprietatem personarum, et unus Deus propter inseparabilem
divinitatem, sicut unus omnipotens propter
inseparabilem omnipotentiam: ita tamen ut etiam
cum de singulis quaeritur, unusquisque eorum et
Deus et omnipotens esse respondeatur; cum vero de
omnibus simul, non tres dii vel tres omnipotentes,
sed unus Deus omnipotens; tanta ibi est in tribus
inseparabilis unitas, quae sic se voluit praedicari.
Utrum autem boni Patris et boni Filii Spiritus sanctus,
quia communis ambobus est, recte bonitas dici possit
amborum, non audeo temerariam praecipitare sententiam:
<pb n="0338"/>
verumtamen amborum eum dicere sanctitatem
facilius ausus fuero, non amborum quasi qualitatem,
sed ipsum quoque substantiam, et tertiam in Trinitate
personam. Ad hoc enim me probabilius ducit, quod
cum sit et Pater spiritus et Filius spiritus, et Pater
sanctus, et Filius sanctus, proprie tamen ipse vocatur
Spiritus sanctus, tanquam sanctitas substantialis et
consubstantialis amborum. Sed si nihil aliud est bonitas
divina quam sanctitas, profecto et illa diligentia
rationis est, non praesumptionis audacia, ut in operibus
Dei secreto quodam loquendi modo, quo nostra
exerceatur intentio, eadem nobis insinuata intelligatur
Trinitas, unamquamque creaturam quis fecerit,
per quid fecerit, propter quid fecerit. Pater quippe
intelligitur Verbi, qui dixit, <hi>Fiat.</hi>  Quod autem illo
dicente factum est, procul dubio per Verbum factum
est. In eo vero quod dicitur, <hi>Vidit Deus quia bonum
est;</hi> satis significatur, Deum nulla necessitate, nulla
suae cujusquam utilitatis indigentia, sed sola bonitate
fecisse quod factum est, id est, quia bonum est: quod
ideo, posteaquam factum est, dicitur, ut res quae facta
est, congruere bonitati propter quam facta est, indicetur.
Quae bonitas si Spiritus sanctus recte intelligitur,
universa nobis Trinitas in suis operibus intimatur.
Inde est civitatis sanctae, quae in sanctis Angelis
sursum est, et origo, et informatio, et beatitudo. Nam
si quaeratur unde sit, Deus eam condidit: si unde sit
sapiens, a Deo illuminatur: si unde sit felix, Deo
fruitur: subsistens modificatur, contemplans illustratur,
inhaerens jucundatur; est, videt, amat; in aeternitate
Dei viget, in veritate Dei lucet, in bonitate Dei
gaudet.</p>
</div2>

<div2>
          <head>CAPUT XXV.-- <hi>De tripartita totius philosophiae disciplina.</hi> </head>
<p>Quantum intelligi datur, hinc philosophi sapientiae
disciplinam tripartitam esse voluerunt; imo tripartitam
esse animadvertere potuerunt (neque enim ipsi
instituerunt ut ita esset, sed ita esse potius invenerunt):
cujus una pars appellaretur physica, altera
logica, tertia ethica. Quarum nomina latina jam multorum
litteris frequentata sunt, ut naturalis, rationalis,
moralisque vocarentur: quas etiam in octavo
libro breviter perstrinximus <note>(Cap. 4 seqq.)</note>. Non quod
sit consequens, ut isti in his tribus aliquid secundum
Deum de Trinitate cogitaverint. Quamvis Plato
primus istam distributionem reperisse et commendasse
dicatur, cui neque naturarum omnium auctor
nisi Deus visus est, neque intelligentiae dator, neque
amoris, quo bene beateque vivitur, inspirator. Sed
certe cum et de natura rerum, et de ratione indagandae
 veritatis, et de boni fine ad quem cuncta quae
agimus referre debemus, diversi diversa sentiant:
in his tamen tribus magnis et generalibus quaestionibus
omnis eorum versatur intentio. Ita cum in unaquaque
earum quid quisque sectetur, multiplex si
discrepantia opinionum, esse tamen aliquam naturae
<pb n="0339"/>
causam, scientiae formam, vitae summam, nemo cunctatur.
Tria etiam sunt quae in unoquoque homine
artifice spectantur, ut aliquid efficiat; natura, doctrina,
usus: natura ingenio, doctrina scientia, usus
fructu dijudicandus est. Nec ignoro quod proprie
fructus fruentis, usus utentis sit; atque hoc interesse
videatur, quod ea re frui dicimur, quae nos non ad
aliud referenda per se ipsam delectat; uti vero ea
re, quam propter aliud quaerimus. Unde temporalibus
magis utendum est, quam fruendum, ut frui
mereamur aeternis. Non sicut perversi, qui frui volunt
nummo, uti autem Deo; quoniam non nummum propter
Deum impendunt, sed Deum propter nummum
colunt. Verumtamen eo loquendi modo, quem plus
obtinuit consuetudo, et fructibus utimur, et usibus
fruimur. Nam et fructus jam proprie dicuntur agrorum,
quibus utique omnes temporaliter utimur. Hoc
itaque more usum dixerim in his tribus quae in homine
spectanda commonui, quae sunt natura, doctrina,
usus. Ex his propter obtinendam beatam vitam, tripartita,
ut dixi, a philosophis inventa est disciplina;
naturalis propter naturam, rationalis propter doctrinam,
moralis propter usum. Si ergo natura nostra
esset a nobis, profecto et nostram nos genuissemus
sapientiam, nec eam doctrina, id est aliunde discendo,
percipere curaremus; et noster amor a nobis
profectus, et ad nos relatus, ad beate vivendum sufficeret,
nec bono alio quo frueremur ullo indigeret:
nunc vero quia natura nostra, ut esset, Deum habet
auctorem; procul dubio ut vera sapiamus, ipsum debemus
habere doctorem; ipsum etiam ut beati simus,
suavitatis intimae largitorem.</p>
</div2>

<div2>
          <head>CAPUT XXVI.-- <hi>De imagine summae Trinitatis, quae secundum quemdam modum in natura etiam necdum beatificati hominis invenitur.</hi> </head>
<p>Et nos quidem in nobis, tametsi non aequalem,
imo valde longeque distantem, neque coaeternam, et
quo brevius totum dicitur, non ejusdem substantiae,
cujus est Deus, tamen qua Deo nihil sit in rebus ab
eo factis natura propinquius, imaginem Dei, hoc est
summae illius Trinitatis, agnoscimus, adhuc reformatione
perficiendam, ut sit etiam similitudine proxima.
Nam et sumus, et nos esse novimus, et id
esse ac nosse diligimus. In his autem tribus quae
dixi, nulla nos falsitas verisimilis turbat. Non
enim ea, sicut illa quae foris sunt, ullo sensu
corporis tangimus, velut colores videndo, sonos
audiendo, odores olfaciendo, sapores gustando,
dura et mollia contrectando sentimus, quorum
sensibilium etiam imagines eis simillimas, nec
jam corporeas, cogitatione versamus, memoria
tenemus, et per ipsas in istorum desideria concitamur:
sed sine ulla phantasiarum vel phantasmatum
<pb n="0340"/>
imaginatione ludificatoria, mihi esse me, idque nosse
et amare certissimum est. Nulla in his veris Academicorum
argumenta formido, dicentium, Quid, si
falleris? Si enim fallor, sum. Nam qui non est, utique
nec falli potest: ac per hoc sum, si fallor. Quia
ergo sum si fallor, quomodo esse me fallor, quando
certum est me esse, si fallor? Quia igitur essem qui
fallerer, etiamsi fallerer; procul dubio in eo quod me
novi esse, non fallor. Consequens est autem, ut
etiam in eo quod me novi nosse, non fallar. Sicut
enim novi me esse, ita novi etiam hoc ipsum, nosse
me. Eaque duo cum amo, eumdem quoque amorem
quiddam tertium, nec imparis aestimationis, eis quas
novi rebus adjungo. Neque enim fallor amare me,
cum in his quae amo non fallar: quanquam etsi illa
falsa essent, falsa me amare verum esset. Nam quo
pacto recte reprehenderer et recte prohiberer ab
amore falsorum, si me illa amare falsum esset? Cum
vero et illa vera atque certa sint, quis dubitet quod
eorum, cum amantur, et ipse amor verus et certus
est? Tam porro nemo est qui esse se nolit, quam
nemo est qui non beatus esse velit. Quomodo enim
potest beatus esse, si nihil sit?</p>
</div2>

<div2>
          <head>CAPUT XXVII.-- <hi>De essentia et scientia, et utriusque amore.</hi> </head>
<div3>
            <head>1.</head>
            <p>
 Ita vero vi quadam naturali ipsum esse jucundum
est, ut non ob aliud et hi qui miseri sunt nolint
interire, et cum se miseros esse sentiant, non se
ipsos de rebus, sed miseriam suam potius auferri
velint. Illis etiam qui et sibi miserrimi apparent, et
plane sunt, et non solum a sapientibus, quoniam
stulti, verum et ab his qui se beatos putant, miseri
judicantur, quia pauperes atque mendici sunt, si quis
immortalitatem daret, qua nec ipsa miseria moreretur,
proposito sibi quod si in eadem miseria semper
esse nollent, nulli et nusquam essent futuri, sed
omni modo perituri, profecto exsultarent laetitia, et
sic semper eligerent esse, quam omnino non esse.
Hujus rei testis est notissimus sensus illorum. Unde
enim mori metuunt, et malunt in illa aerumna vivere,
quam eam morte finire, nisi quia satis apparet quam
refugiat natura non esse? Atque ideo cum se
noverint esse morituros, pro magno beneficio
sibi hanc impendi misericordiam desiderant, ut
aliquanto productius in eadem miseria vivant,
tardiusque moriantur. Procul dubio ergo indicant
immortalitatem saltem talem quae non habeat
finem mendicitatis, quanta gratulatione susciperent.
Quid? animalia omnia etiam irrationalia, quibus
datum non est ista cogitare, ab immensis draconibus
usque ad exiguos vermiculos, nonne se esse velle,
atque ob hoc interitum fugere omnibus quibus possunt
motibus indicant? Quid? arbusta omnesque frutices,
quibus nullus est sensus ad vitandam manifesta
motione perniciem, nonne ut in auras tutum culminis
germen emittant, altius terrae radices affigunt, quo
<pb n="0341"/>
alimentum trahant, atque ita suum quodammodo esse
conservent? Ipsa postremo corpora, quibus non
solum sensus, sed nec ulla saltem seminalis est vita,
ita tamen vel exsiliunt in superna, vel in ima descendunt,
vel librantur in mediis, ut essentiam suam,
ubi secundum naturam possunt esse, custodiant.</p>
          </div3>
<div3>
            <head>2.</head>
            <p>
 Jam vero nosse quantum ametur, quamque falli
nolit humana natura, vel hinc intelligi potest, quod
lamentari quisque sana mente mavult, quam laetari
in amentia. Quae vis magna atque mirabilis mortalibus,
praeter homini, animantibus nulla est; licet
eorum quibusdam ad istam lucem contuendam multo
quam nobis sit acrior sensus oculorum: sed lucem
illam incorpoream contingere nequeunt, qua mens
nostra quodammodo irradiatur, ut de his omnibus
recte judicare possimus. Nam in quantum eam capimus,
in tantum id possumus. Verumtamen inest sensibus
irrationalium animantium, etsi scientia nullo
modo, at certe quaedam scientiae similitudo. Caetera
autem rerum corporalium, non quia sentiunt, sed
quia sentiuntur, sensibilia nuncupata sunt. Quorum
in arbustis hoc simile est sensibus, quod aluntur et
gignunt. Verumtamen et haec et omnia corporalia
latentes in natura causas habent; sed formas suas,
quibus mundi hujus visibilis structura formosa est,
sentiendas sensibus praebent, ut pro eo quod nosse
non possunt, quasi innotescere velle videantur. Sed
nosse ea sensu corporis ita capimus, ut de his non
sensu corporis judicemus. Habemus enim alium interioris
hominis sensum isto longe praestantiorem,
quo justa et injusta sentimus: justa, per intelligibilem
speciem; injusta, per ejus privationem. Ad hujus
sensus officium non acies pupillae, non foramen auriculae,
non spiramenta narium, non gustus faucium,
non ullus corporeus tactus accedit. Ibi me et esse et
hoc nosse certus sum, et haec amo atque amare me
similiter certus sum.
</p>
          </div3>
        </div2>

<div2>
          <head>CAPUT XXVIII.-- <hi>An etiam ipsum amorem, quo et esse et scire diligimus, diligere debeamus, quo magis divinae Trinitatis imagini propinquamus.</hi> </head>
<p>Sed de duobus illis, essentia scilicet et notitia,
quantum amentur in nobis, et quemadmodum etiam
caeteris rebus quae infra sunt, eorum reperiatur, etsi
differens, quaedam tamen similitudo, quantum suscepti
hujus operis ratio visa est postulare, satis diximus:
de amore autem quo amantur, utrum et ipse
amor ametur, non dictum est. Amatur autem: et
hinc probamus, quod in hominibus qui rectius amantur,
ipse magis amatur. Neque enim vir bonus
merito dicitur qui scit quod bonum est, sed qui diligit.
Cur ego et in nobis ipsis non et ipsum amorem
nos amare sentimus, quo amamus quid quid boni
amamus? Est enim et amor, quo amatur et quod amandum
<pb n="0342"/>
non est: et istum amorem odit in se, qui illum
diligit, quo id amatur quod amandum est. Possunt enim
ambo esse in uno homine, et hoc bonum est homini,
ut illo proficiente quo bene vivimus, iste deficiat
quo male vivimus <super>3</super> donec ad perfectum sanetur, et
in bonum commutetur omne quod vivimus. Si enim
pecora essemus, carnalem vitam et quod secundum
sensum ejus est amaremus; idque esset sufficiens
bonum nostrum, et secundum hoc cum esset nobis
bene, nihil aliud quaereremus. Item si arbores essemus,
nihil quidem sentiente motu amare possemus,
verumtamen id quasi appetere videremur, quo feracius
essemus uberiusque fructuosae. Si essemus lapides,
aut fluctus, aut ventus, aut flamma, vel quid
ejusmodi, sine ullo quidem sensu atque vita, non
tamen nobis deesset quasi quidam nostrorum locorum
atque ordinis appetitus. Nam velut amores corporum
momenta sunt ponderum, sive deorsum
gravitate, sive sursum levitate nitantur. Ita enim corpus
pondere, sicut animus amore fertur, quocumque
fertur. Quoniam igitur homines sumus, ad nostri
Creatoris imaginem creati, cujus est vera aeternitas,
aeterna veritas, aeterna et vera charitas, estque ipsa
aeterna et vera et chara Trinitas, neque confusa, neque
separata; in iis quidem rebus quae infra nos sunt, quoniam
et ipsa nec aliquo modo essent, nec aliqua specie
continerentur, nec aliquem ordinem vel appeterent, vel
tenerent, nisi ab illo facta essent qui summe est,
qui summe sapiens est, qui summe bonus est: tanquam
per omnia quae fecit mirabili stabilitate currentes,
quasi quaedam ejus alibi magis, alibi minus impressa
vestigia colligamus; in nobis autem ipsis ejus imaginem
contuentes, tanquam minor ille evangelicus filius
ad nosmetipsos reversi surgamus <note>(Luc. XV, 18)</note>, ut
ad illum redeamus, a quo peccando recesseramus.
Ibi esse nostrum non habebit mortem, ibi nosse nostrum
non habebit errorem, ibi amare nostrum non
habebit offensionem. Nunc autem ista tria nostra
quamvis certa teneamus, nec aliis ea credamus testibus,
sed nos ipsi praesentia sentiamus, atque interiore
veracissimo cernamus aspectu, tamen quamdiu
futura, vel utrum nunquam defutura, et quo si bene,
quo autem si male agantur, perventura sint, quoniam
per nos ipsos nosse non possumus, alios hinc
testes vel quaerimus, vel habemus; de quorum fide
cur nulla debeat esse dubitatio, non est iste, sed
posterior erit diligentius disserendi locus. In hoc
autem libro de civitate Dei, quae non peregrinatur in
hujus vitae mortalitate, sed immortalis semper in
coelis est, id est, de Angelis sanctis Deo cohaerentibus,
qui nec fuerunt unquam, nec futuri sunt desertores,
inter quos et illos qui aeternam lucem deserentes,
tenebrae facti sunt, Deum primitus divisisse
jam diximus, illo adjuvante quod coepimus, ut possumus
explicemus.</p>
</div2>

<div2>
          <head>CAPUT XXIX. <hi>De sanctorum Angelorum scientia, qua Trinitatem in ipsa ejus deitate noverunt, et qua operum causas prius in operantis arte, quam in ipsis operibus artificis intuentur.</hi> </head>

<pb n="0343"/>
<p>Illi quippe Angeli sancti non per verba sonantia
Deum discunt; sed per ipsam praesentiam immutabilis
veritatis, hoc est, Verbum ejus unigenitum: et
ipsum Verbum et Patrem et eorum Spiritum sanctum;
eamque esse inseparabilem Trinitatem, singulasque
in ea personas esse unam substantiam; et
tamen omnes non tres deos esse, sed unum Deum,
ita noverunt, ut eis magis ista, quam nos ipsi nobis
cogniti sumus. Ipsam quoque creaturam melius ibi,
hoc est in sapientia Dei, tanquam in arte qua facta
est, quam in ea ipsa sciunt: ac per hoc et se ipsos
ibi melius quam in se ipsis, verumtamen et in se
ipsis. Facti sunt enim, et aliud sunt quam ille qui fecit.
Ibi ergo tanquam in cognitione diurna, in se ipsis
autem tanquam in vespertina, sicut supra jam diximus <note>(Cap. 7)</note>.
Multum enim differt utrum in ea
ratione cognoscatur aliquid secundum quam factum
est, an in se ipso. Sicut aliter scitur rectitudo linearum
seu veritas figurarum, cum intellecta conspicitur, aliter
cum in pulvere scribitur; et aliter justitia in veritate
incommutabili, aliter in anima justi. Sic deinde
caetera, sicut firmamentum inter aquas superiores et
inferiores, quod coelum vocatum est; sicut deorsum
aquarum congeries terraeque nudatio, et herbarum
institutio atque lignorum; sicut solis et lunae stellarumque
conditio; sicut ex aquis animalium, volucrum
scilicet atque piscium belluarumque natantium; sicut
quorumcumque in terra gradientium atque repentium,
et ipsius hominis, qui cunctis in terra rebus
excelleret. Omnia haec aliter in Verbo Dei cognoscuntur
ab Angelis, ubi habent causas rationesque suas,
id est secundum quas facta sunt, incommutabiliter permanentes,
aliter in se ipsis; illic clariore, hic obscuriore
 cognitione, velut artis atque operum: quae
tamen opera cum ad ipsius Creatoris laudem venerationemque
referuntur, tanquam mane lucescit in
mentibus contemplantium.</p>
</div2>

<div2>
          <head>CAPUT XXX. <hi>De senarii numeri perfectione, qui primus partium suarum quantitate completur.</hi> </head>
<p>Haec autem propter senarii numeri perfectionem,
eodem die sexies repetito, sex diebus perfecta narrantur:
non quia Deo necessaria fuerit mora temporum,
quasi qui non potuerit creare omnia simul,
quae deinceps congruis motibus peragerent tempora;
sed quia per senarium numerum est operum
significata perfectio. Numerus quippe senarius
primus completur suis partibus, id est, sexta sui
<pb n="0344"/>
parte, et tertia, et dimidia, quae sunt unum, et duo,
et tria: quae in summam ducta, sex fiunt. Partes
autem in hac consideratione numerorum illae intelligendae
sunt, quae quotae sint dici potest: sicut dimidia,
tertia, quarta, et deinceps ab aliquo numero
denominatae. Neque enim, exempli gratia, quia in
novenario numero quatuor pars aliqua ejus est, ideo
dici potest quota ejus sit: unum autem potest, nam
nona ejus est; et tria potest, nam tertia ejus est.
Conjunctae vero istae duae partes ejus, nona scilicet
atque tertia, id est, unum et tria, longe sunt a tota
summa ejus, quod est novem. Itemque in denario
quaternarius est aliqua pars ejus; sed quota sit dici
non potest: unum autem potest; nam decima pars
ejus est. Habet et quintam, quod sunt duo: habet et
dimidiam, quod sunt quinque. Sed hae tres partes
ejus, decima et quinta et dimidia, id est unum et duo
et quinque, simul ductae non complent decem: sunt
enim octo. Duodenarii vero partes numeri in summam
ductae, transeunt eum: habet enim duodecimam,
quod est unum; habet sextam, quae sunt duo; habet
quartam, quae sunt tria; habet tertiam quae sunt
quatuor; habet et dimidiam, quae sunt sex: unum
autem et duo et tria et quatuor et sex, non duodecim,
sed amplius, id est, sexdecim fiunt. Hoc breviter
commemorandum putavi ad commendandam senarii
numeri perfectionem, qui primus, ut dixi, partibus
suis in summam redactis ipse perficitur: in quo perfecit
Deus opera sua. Unde ratio numeri contemnenda
non est, quae in multis sanctarum Scripturarum
locis, quam magni aestimanda sit, elucet diligenter
intuentibus. Nec frustra in laudibus Dei dictum
est, <hi>Omnia in mensura et numero et pondere disposuisti <note>(Sap. XI, 21)</note>
            </hi>.</p>
</div2>

<div2>
          <head>CAPUT XXXI.-- <hi>De die septimo, in quo plenitudo et requies commendatur.</hi> </head>
<p>In septimo autem die, id est eodem die septies
repetito, qui numerus etiam ipse alia ratione perfectus
est, Dei requies commendatur, in qua primum sanctificatio
sonat <note>(Gen. II, 2, 3)</note>. Ita Deus noluit istum diem
in ullis suis operibus sanctificare, sed in requie sua,
quae non habet vesperam: neque enim ulla creatura
est, ut etiam ipsa aliter in Dei Verbo, aliter in
se cognita, faciat aliam velut diurnam, aliam velut
vespertinam notitiam. De septenarii porro numeri
perfectione dici quidem plura possunt: sed et liber
iste jam prolixus est; et vereor ne occasione comperta,
scientiolam nostram leviter magis quam utiliter
jactare velle videamur. Habenda est itaque ratio
moderationis atque gravitatis, ne forte cum de numero
multum loquimur, mensuram et pondus negligere
judicemur. Hoc itaque satis sit admonere, quod
totus impar primus numerus ternarius est, totus par
quaternarius: ex quibus duobus septenarius constat.
<pb n="0345"/>
Ideo pro universo saepe ponitur, sicuti est, <hi>Septies
cadet justus, et resurget <note>(Prov. XXIV, 16)</note>
            </hi>: id est,
quotiescumque ceciderit, non peribit. Quod non de
iniquitatibus, sed de tribulationibus ad humilitatem
perducentibus intelligi voluit. Et, <hi>Septies in die laudabo
te <note>(Psal. CXVIII, 164)</note>
            </hi>. Quod alibi alio modo
dictum est: <hi>Semper laus ejus in ore meo <note>(Psal. XXXIII,
2)</note>
            </hi>. Et multa hujusmodi in divinis auctoritatibus reperiuntur,
in quibus septenarius numerus, ut dixi, pro
cujusque rei universitate poni solet. Propter hoc
eodem saepe numero significatur Spiritus sanctus,
de quo Dominus ait, <hi>Docebit vos omnem veritatem <note>(Joan. XVI, 13)</note>
            </hi>.
Ibi requies Dei, qua requiescitur in
Deo. In toto quippe, id est in plena perfectione, requies;
in parte autem labor. Ideo laboramus, quamdiu
ex parte scimus; sed cum venerit quod perfectum
est, quod ex parte est evacuabitur <note>(I Cor. XIII, 9, 10)</note>.
Hinc est quod etiam Scripturas istas cum labore
rimamur. Sancti vero Angeli, ad quorum societatem
et congregationem in hac peregrinatione laboriosissima
suspiramus, sicut habent permanendi aeternitatem,
ita cognoscendi facilitatem et requiescendi
felicitatem. Sine difficultate quippe nos adjuvant;
quoniam spiritualibus motibus puris et liberis non
laborant.</p>
</div2>

<div2>
          <head>CAPUT XXXII.-- <hi>De opinione eorum qui Angelorum creationem anteriorem volunt esse, quam mundi.</hi> </head>
<p>Ne quis autem contendat, et dicat non sanctos Angelos
esse significatos, in eo quod scriptum est, <hi>Fiat
lux, et facta est lux;</hi> sed quamlibet lucem tunc primum
factam esse corpoream aut opinetur, aut doceat:
Angelos autem prius esse factos, non tantum
ante firmamentum, quod inter aquas et aquas factum,
appellatum est coelum, sed ante illud quod dictum
est, <hi>In principio fecit Deus coelum et terram:</hi> atque
illud quod dictum est, <hi>In principio,</hi> non ita dictum
tanquam primum hoc factum sit, cum ante fecerit
Angelos; sed quia omnia in sapientia fecit, quod est
Verbum ejus, et ipsum Scriptura principium nominavit;
sicut ipse in Evangelio Judaeis quaerentibus
quis esset, respondit se esse principium <note>(Joan. VIII,
25)</note>. non e contrario referam contentionem, maxime
quia hoc me delectat plurimum, quod etiam in summo
exordio sancti libri Geneseos Trinitas commendatur.
Cum enim ita dicitur, <hi>In principio fecit Deus coelum
et terram,</hi> ut Pater fecisse intelligatur in Filio,
sicut attestatur Psalmus, ubi legitur, <hi>Quam magnificata
sunt opera tua, Domine! omnia in sapientia
fecisti <note>(Psal. CIII, 24)</note>
            </hi>: convenientissime paulo post
commemoratur etiam Spiritus sanctus. Cum enim
dictum esset, qualem terram Deus primitus fecerit,
vel quam molem materiamve futurae constructionis
mundi coeli et terrae nomine nuncupaverit, subjiciendo
et addendo, <hi>Terra autem erat invisibilis et incomposita,
et tenebrae erant super abyssum:</hi> mox ut Trinitatis
<pb n="0346"/>
commemoratio compleretur, <hi>Et spiritus,</hi> inquit, <hi>Dei
superferebatur super aquam <note>(Gen. I, 1-3)</note>
            </hi>. Proinde ut
volet quisque accipiat, quod ita profundum est, ut ad
exercitationem legentium a fidei regula non aberrantes
plures possit generare sententias: dum tamen Angelos
sanctos in sublimibus sedibus, non quidem Deo
coaeternos, sed tamen de sua sempiterna et vera felicitate
securos et certos esse, nemo ambigat. Ad quorum
societatem pertinere parvulos suos Dominus docens,
non solum illud ait, <hi>Erunt aequales Angelis Dei <note>(Matth. XXII, 30)</note>
            </hi>:
verum ipsi quoque Angeli qua contemplatione
fruantur, ostendit, ubi ait, <hi>Videte ne contemnatis
unum ex pusillis istis: dico enim vobis quia
Angeli eorum in coelis semper vident faciem Patris mei,
qui in coelis est <note>(Id. XVIII, 10)</note>
            </hi>.</p>
</div2>

<div2>
          <head>CAPUT XXXIII.-- <hi>De duabus Angelorum societatibus diversis atque disparibus, quae non incongrue intelliguntur lucis et tenebrarum nominibus nuncupatae.</hi> </head>
<p>Peccasse autem quosdam angelos, et in hujus mundi
ima detrusos, qui eis velut carcer est, usque ad futuram
in die judicii ultimam damnationem, apostolus
Petrus apertissime ostendit, dicens, quod Deus angelis
peccantibus non pepercerit, sed carceribus caliginis
inferi retrudens tradiderit in judicio puniendos reservari <note>(II Petr. II, 4)</note>.
Inter hos ergo et illos, Deum
vel praescientia vel opere divisisse quis dubitet? illosque
lucem merito appellari, quis contradicat? quandoquidem
nos adhuc in fide viventes, et eorum
aequalitatem adhuc sperantes, utique nondum tenentes,
jam lux dicti ab Apostolo sumus: <hi>Fuistis enim,</hi> 
inquit, <hi>aliquando tenebrae, nunc autem lux in Domino <note>(Ephes. V, 8)</note>
            </hi>.
Istos vero desertores, tenebras apertissime
nuncupari, profecto advertunt, qui pejores
esse hominibus infidelibus sive intelligunt, sive credunt.
Quapropter, etsi alia lux in isto hujus libri loco
intelligenda est, ubi legimus, <hi>Dixit Deus, Fiat lux, et
facta est lux;</hi> et aliae tenebrae significatae sunt in eo
quod scriptum est, <hi>Divisit Deus inter lucem et tenebras <note>(Gen. I, 3, 4)</note>
            </hi>:
nos tamen has duas angelicas societates,
unam fruentem Deo, alteram tumentem typho
 : unam cui dicitur, <hi>Adorate eum, omnes Angeli
ejus <note>(Psal. XCVI, 8)</note>
            </hi>; aliam cujus princeps dicit, <hi>Haec omnia tibi dabo, si prostratus adoraveris me <note>(Matth. IV, 9)</note>
            </hi>:
unam Dei sancto amore flagrantem,
alteram propriae celsitudinis immundo amore fumantem:
et quoniam, sicut scriptum est, <hi>Deus superbis
resistit, humilibus autem dat gratiam <note>(Jacobi IV, 6;
I Petr. V, 5)</note>
            </hi>, illam in coelis coelorum habitantem,
istam inde dejectam in hoc infimo aerio coelo tumultuantem:
illam luminosa pietate tranquillam, istam
tenebrosis cupiditatibus turbulentam: illam Dei nutu
clementer subvenientem, juste ulciscentem; istam
suo fastu subdendi et nocendi libidine exaestuantem:
illam, ut quantum vult consulat, Dei bonitati ministram;
<pb n="0347"/>
istam, ne quantum vult noceat, Dei potestate
frenatam: illam huic illudentem, ut nolens prosit persecutionibus
suis; hanc illi invidentem, cum peregrinos
colligit suos: nos ergo has duas societates angelicas
inter se dispares atque contrarias, unam et natura
bonam, et voluntate rectam; aliam vero natura
bonam, sed voluntate perversam, aliis manifestioribus
divinarum Scripturarum testimoniis declaratas, quod
etiam in hoc libro, cui nomen est Genesis, lucis tenebrarumque
vocabulis significatas existimavimus,
etiamsi aliud sensit hoc loco forte qui scripsit, non est
inutiliter obscuritas hujus pertractata sententiae: quia
etsi voluntatem auctoris libri hujus indagare nequivimus,
a regula tamen fidei, quae per alias ejusdem auctoritatis
sacras Litteras satis fidelibus nota est, non
aberravimus. Etsi enim corporalia hic commemorata
sunt opera Dei, habent procul dubio nonnullam
similitudinem spiritualium, secundum quam dicit
Apostolus: <hi>Omnes enim vos filii lucis estis et filii diei;
non sumus noctis, neque tenebrarum <note>(I Thess. V, 5)</note>
            </hi>. Si
autem hoc sensit etiam ille qui scripsit, ad perfectiorem
disputationis finem nostra pervenit intentio:
ut homo Dei tam eximiae divinaeque sapientiae, imo
per eum Spiritus Dei in commemorandis operibus
Dei, quae omnia sexto die dicit esse perfecta, nullo
modo Angelos praetermisisse credatur: sive <hi>In principio,</hi> 
quia primo fecit; sive quod convenientius intelligitur, <hi>In principio,</hi> 
 quia in Verbo unigenito fecit,
scriptum sit, <hi>In principio fecit Deus coelum et terram:</hi> 
quibus nominibus universalis est significata creatura,
vel spiritualis et corporalis, quod est credibilius; vel
magnae duae mundi partes, quibus omnia quae creata
sunt continentur, ut primitus eam totam proponeret,
ac deinde partes ejus secundum mysticum dierum
numerum exsequeretur.</p>
</div2>

<div2>
          <head>CAPUT XXXIV.-- <hi>De eo quod quidam putant, in conditione firmamenti aquarum discretarum nomine Angelos significatos, et quod quidam aquas existimant non creatas.</hi> </head>
<p>Quanquam nonnulli putaverint aquarum nomine
significatos quodammodo populos Angelorum; et
hoc esse quod dictum est, <hi>Fiat firmamentum inter
aquam et aquam <note>(Gen. I, 6)</note>
            </hi>: ut supra firmamentum
<pb n="0348"/>
Angeli intelligantur, infra vero vel aquae istae visibiles,
vel malorum angelorum multitudo, vel omnium
hominum gentes. Quod si ita est, non illic apparet
ubi facti sunt Angeli, sed ubi discreti. Quamvis et
aquas, quod perversissimae atque impiae vanitatis est,
negent quidam factas a Deo, quoniam nusquam scriptum
est, Dixit Deus, Fiant aquae. Quod possunt
simili vanitate etiam de terra dicere: nusquam enim
legitur, Dixit Deus, Fiat terra. Sed, inquiunt, scriptum
est, <hi>In principio fecit Deus coelum et terram.</hi>  
Illic ergo et aqua intelligenda est: uno enim nomine
utrumque comprehensum est. Nam <hi>ipsius est mare,</hi> 
sicut in Psalmo legitur, <hi>et ipse fecit illud, et aridam
terram manus ejus finxerunt <note>(Psal. XCIV, 5)</note>
            </hi>. Sed hi
qui in nomine aquarum quae super coelos sunt, Angelos
intelligi volunt, ponderibus elementorum moventur,
et ideo non putant aquarum fluidam gravemque
naturam in superioribus mundi locis potuisse constitui:
qui secundum rationes suas si ipsi hominem
facere possent, non ei pituitam, quod graece <foreign xml:lang="greek">φλέγμα</foreign>
dicitur, et tanquam in elementis corporis nostri aquarum
vicem obtinet, in capite ponerent. Ibi enim
sedes est phlegmatis, secundum Dei opus utique
aptissime: secundum istorum autem conjecturam tam
absurde, ut si hoc nesciremus, et in hoc libro similiter
scriptum esset, quod Deus humorem fluidum et
frigidum, ac per hoc gravem, in superiore omnibus
caeteris humani corporis parte posuerit, isti trutinatores
elementorum nequaquam crederent; et si auctoritati
ejusdem Scripturae subditi essent, aliquid
aliud ex hoc intelligendum esse censerent. Sed quoniam,
si diligenter singula scrutemur atque tractemus,
quae in illo divino libro de constitutione mundi
scripta sunt, et multa dicenda, et a proposito instituti
operis longe digrediendum est; jamque de duabus
istis diversis inter se atque contrariis societatibus
Angelorum, in quibus sunt quaedam exordia duarum
etiam in rebus humanis civitatum, de quibus deinceps
dicere institui, quantum satis esse visum est, disputavimus,
hunc quoque librum aliquando claudamus.</p>
</div2>
      </div1>

<div1>
        <head> <hi>LIBER DUODECIMUS.</hi> In quo prius quidem de Angelis inquirit Augustinus, unde nimirum aliis bona voluntas, aliis mala, et quae causa beatitudinis bonorum, quae causa miseriae malorum angelorum fuerit. Postea vero de hominis institutione agit, docetque cum non ab aeterno, sed in tempore esse conditum, nec alio auctore quam Deo.</head>
<div2>
          <head>CAPUT PRIMUM.-- <hi>De una bonorum malorumque angelorum natura.</hi> </head>
<div3>
            <head>1.</head>
            <p>
 Antequam de institutione hominis dicam, ubi
<pb n="0347"/>
            <pb n="0348"/>
duarum civitatum, quantum ad rationalium mortalium
 genus attinet, apparebit exortus, sicut superiore
<pb n="0349"/>
libro apparuisse in Angelis jam videtur; prius
mihi quaedam de ipsis Angelis video esse dicenda,
quibus demonstretur, quantum a nobis potest, quam
non inconveniens neque incongrua dicatur esse hominibus
Angelisque societas: ut non quatuor, duae
scilicet Angelorum totidemque hominum, sed duae
potius civitates, hoc est societates, merito esse
dicantur; una in bonis, altera in malis, non solum
Angelis, verum etiam hominibus constitutae.</p>
          </div3>
<div3>
            <head>2.</head>
            <p>
 Angelorum bonorum et malorum inter se contrarios
appetitus non naturis principiisque diversis,
cum Deus omnium substantiarum bonus auctor et
conditor utrosque creaverit, sed voluntatibus et cupiditatibus
exstitisse, dubitare fas non est; dum alii
constanter in communi omnibus bono, quod ipse
illis Deus est, atque in ejus aeternitate, veritate, charitate
persistunt; alii sua potestate potius delectati,
velut bonum suum sibi ipsi essent, a superiore communi
omnium beatifico bono ad propria defluxerunt;
et habentes elationis fastum pro excelsissima aeternitate,
vanitatis astutiam pro certissima veritate, studia
partium pro individua charitate, superbi, fallaces,
invidi effecti sunt. Beatitudinis igitur illorum causa
est, adhaerere Deo. Quocirca istorum miseriae causa
ex contrario est intelligenda, quod est, non adhaerere
Deo. Quamobrem, si cum quaeritur quare illi
beati sint, recte respondetur, quia adhaerent Deo;
et cum quaeritur cur isti sint miseri, recte respondetur,
quia non adhaerent Deo: non est creaturae
rationalis vel intellectualis bonum, quo beata sit,
nisi Deus. Ita quamvis non omnis beata possit esse
creatura (neque enim hoc munus adipiscuntur aut
capiunt ferae, ligna, saxa, et si quid ejusmodi est),
ea tamen quae potest, non ex se ipsa potest, quia ex
nihilo creata est; sed ex illo, a quo creata est. Hoc
enim adepto beata, quo amisso misera est. Ille vero
qui non alio, sed se ipso bono beatus est, ideo ipse
miser non potest esse, quia non se potest amittere.</p>
          </div3>
<div3>
            <head>3.</head>
            <p>
 Dicimus itaque incommutabile bonum non esse,
nisi unum verum beatum Deum: ea vero quae fecit,
bona quidem esse, quod ab illo; verumtamen mutabilia,
quod non de illo, sed de nihilo facta sunt.
Quanquam ergo summa non sint; quibus est Deus
majus bonum: magna sunt tamen ea mutabilia
bona, quae adhaerere possunt ut beata sint, immutabili
bono; quod usque adeo bonum eorum est, ut
sine illo misera esse necesse sit. Nec ideo caetera in
hac creaturae universitate meliora sunt, quia misera
esse non possunt. Neque enim caetera membra corporis
nostri ideo dicendum est oculis esse meliora,
quia caeca esse non possunt. Sicut autem melior est
natura sentiens et cum dolet, quam lapis qui dolere
nullo modo potest: ita rationalis natura praestantior
est etiam misera, quam illa quae rationis vel sensus
est expers, et ideo in eam non cadit miseria. Quod
cum ita sit, huic naturae, quae in tanta excellentia
creata est, ut licet ipsa sit mutabilis, inhaerendo tamen
incommutabili bono, id est summo Deo, beatitudinem
consequatur, nec expleat indigentiam suam
<pb n="0350"/>
nisi utique beata sit, eique explendae non sufficiat
nisi Deus, profecto non illi adhaerere, vitium est.
Omne autem vitium naturae nocet, ac per hoc contra
naturam est. Ab illa igitur quae adhaeret Deo, non
natura differt ista, sed vitio: quo tamen etiam vitio
valde magna multumque laudabilis ostenditur ipsa
natura. Cujus enim recte vituperatur vitium, procul
dubio natura laudatur. Nam recta vitii vituperatio
est, quod illo dehonestatur natura laudabilis. Sicut
ergo cum vitium oculorum dicitur caecitas, id ostenditur,
quod ad naturam oculorum pertinet visus; et
cum vitium aurium dicitur surditas, ad earum naturam
pertinere demonstratur auditus: ita cum vitium
creaturae angelicae dicitur, quod non adhaeret Deo,
hinc apertissime declaratur, ejus naturae, ut Deo
adhaereat, convenire. Quam porro magna sit laus
adhaerere Deo, ut ei vivat, inde sapiat, illo gaudeat,
tantoque bono sine morte, sine errore, sine molestia
perfruatur, quis cogitare digne possit, aut eloqui?
Quapropter etiam vitio malorum angelorum, quo non
adhaerent Deo, quoniam omne vitium naturae nocet,
satis manifestatur Deum tam bonam eorum creasse
naturam, cui noxium sit non esse cum Deo.
</p>
          </div3>
        </div2>

<div2>
          <head>CAPUT II.-- <hi>Nullam essentiam Deo esse contrariam, quia ab eo qui summe est et semper est, hoc totum videtur diversum esse quod non est.</hi> </head>
<p>Haec dicta sint, ne quisquam, cum de angelis apostaticis
loquimur, existimet eos aliam velut ex alio
principio habere potuisse naturam, nec eorum naturae
auctorem Deum. Cujus erroris impietate tanto quisque
carebit expeditius et facilius, quanto perspicacius
intelligere potuerit, quod per angelum dixit
Deus, quando Moysen mittebat ad filios Israel: <hi>Ego
sum, qui sum <note>(Exod. III, 14)</note>
            </hi>. Cum enim Deus summa
essentia sit, hoc est summe sit, et ideo immutabilis
sit; rebus quas ex nihilo creavit, esse dedit, sed non
summe esse, sicut ipse est; et aliis dedit esse amplius,
aliis minus; atque ita naturas essentiarum
gradibus ordinavit. Sicut enim ab eo quod est sapere,
vocatur sapientia; sic ab eo quod est esse, vocatur
essentia: novo quidem nomine, quo usi veteres non
sunt latini sermonis auctores, sed jam nostris temporibus
usitato, ne deesset etiam linguae nostrae, quod
Graeci appellant <foreign xml:lang="greek">οὐσίαν</foreign>. Hoc enim verbum e verbo expressum
est, ut diceretur essentia. Ac per hoc ei naturae,
quae summe est, qua faciente sunt quaecumque sunt,
contraria natura non est, nisi quae non est. Ei quippe
quod est, non esse contrarium est. Et propterea Deo,
id est summae essentiae, et auctori omnium qualiumcumque
essentiarum, essentia nulla contraria est.</p>
</div2>

<div2>
          <head>CAPUT III.-- <hi>De inimicis Dei, non per naturam, sed per contrariam voluntatem, quae cum ipsis nocet, bonae utique naturae nocet: quia vitium si non nocet, non est.</hi> </head>
<p>Dicuntur autem in Scripturis inimici Dei, qui non
natura, sed vitiis adversantur ejus imperio: nihil ei
<pb n="0351"/>
valentes nocere, sed sibi. Inimici enim sunt resistendi
voluntate, non potestate laedendi. Deus namque
immutabilis est, et omnimodo incorruptibilis.
Idcirco vitium quo resistunt Deo, qui ejus appellantur
inimici, non est Deo, sed ipsis malum. Neque
hoc ob aliud, nisi quia corrumpit in eis naturae bonum.
Natura igitur non est contraria Deo, sed vitium.
Quia quod malum est, contrarium est bono,
Quis autem neget Deum summe bonum? Vitium
ergo contrarium est Deo, tanquam malum bono.
Porro autem bonum est et natura quam vitiat; unde
et huic bono utique contrarium est: sed Deo tantummodo
tanquam bono malum; naturae vero quam vitiat,
non tantum malum, sed etiam noxium. Nulla
quippe mala Deo noxia, sed mutabilibus corruptibilibusque
naturis, bonis tamen ipsorum quoque testimonio
vitiorum. Si enim bonae non essent, eis vitia
nocere non possent. Nam quid eis nocendo faciunt,
nisi adimunt integritatem, pulchritudinem, salutem,
virtutem, et quidquid boni naturae per vitium detrahi
sive minui consuevit? Quod si omnino desit, nihil
boni adimendo non nocet, ac per hoc nec vitium est.
Nam esse vitium, et non nocere, non potest. Unde
colligitur, quamvis non possit vitium nocere incommutabili
bono, non tamen posse nocere nisi bono:
quia non inest, nisi ubi nocet. Hoc etiam isto modo
dici potest, vitium esse nec in summo posse bono,
nec nisi in aliquo bono. Sola ergo bona alicubi esse
possunt, sola mala nusquam: quoniam naturae etiam
illae quae ex malae voluntatis vitio vitiatae sunt, in
quantum vitiosae sunt, malae sunt; in quantum autem
naturae sunt, bonae sunt. Et cum in poenis est natura
vitiosa, excepto eo quod natura est, etiam hoc ibi
bonum est, quod impunita non est. Hoc enim est justum,
et omne justum procul dubio bonum. Non
enim quisquam de vitiis naturalibus, sed de voluntariis
poenas luit. Nam etiam quod vitium consuetudine
nimiove progressu roboratum velut naturaliter inolevit,
a voluntate sumpsit exordium. De vitiis
quippe nunc loquimur ejus naturae, cui mens inest
capax intelligibilis lucis, qua discernitur justum ab
injusto.</p>
</div2>

<div2>
          <head>CAPUT IV.-- <hi>De natura irrationalium, aut vita carentium, quae in suo genere atque ordine ab universitatis decore non discrepat.</hi> </head>
<p>Caeterum vitia pecorum et arborum, aliarumque
rerum mutabilium atque mortalium, vel intellectu,
vel sensu, vel vita omnino carentium, quibus eorum
dissolubilis natura corrumpitur, damnabilia putare,
ridiculum est: cum istae creaturae eum modum nutu
Creatoris acceperint, ut cedendo ac succedendo peragant
infimam pulchritudinem temporum in genere
suo istius mundi partibus congruentem. Neque enim
coelestibus fuerant terrena coaequanda, aut ideo universitati
deesse ista debuerunt, quoniam sunt illa
meliora. Cum ergo in his locis, ubi talia esse competebat,
<pb n="0352"/>
alia aliis deficientibus oriuntur, et succumbunt
minora majoribus, atque in qualitates superantium
superata vertuntur, rerum est ordo transeuntium.
Cujus ordinis decus propterea nos non delectat, quoniam
parti ejus pro conditione nostrae mortalitatis
intexti, universum, cui particulae quae nos offendunt,
satis apte decenterque conveniunt, sentire non possumus.
Unde nobis, in quibus eam contemplari minus
idonei sumus, rectissime credenda praecipitur
providentia Conditoris, ne tanti artificis opus in aliquo
reprehendere vanitate humanae temeritatis audeamus.
Quanquam et vitia rerum terrenarum non voluntaria,
neque poenalia, naturas ipsas, quarum nulla omnino
est, cujus non sit auctor et conditor Deus, si prudenter
attendamus, eadem ratione commendant: quia et in
eis hoc nobis per vitium tolli displicet, quod in natura
placet: nisi quia hominibus etiam ipsae naturae plerumque
displicent, cum eis fiunt noxiae, non eas considerantibus,
sed utilitatem suam; sicut illa animalia,
quorum abundantia Aegyptiorum superbia vapulavit.
Sed isto modo possunt et solem vituperare; quoniam
quidam peccantes, vel debita non reddentes,
poni a judicibus jubentur ad solem. Non itaque
ex commodo vel incommodo nostro, sed per seipsam
considerata natura dat artifici suo gloriam. Sic est et
natura ignis aeterni sine ulla dubitatione laudabilis,
quamvis damnatis impiis futura poenalis. Quid enim
est igne flammante, vigente, lucente pulchrius? quid
calefaciente, curante, coquente utilius? quamvis eo
nihil sit urente molestius. Idem igitur ipse aliter
appositus perniciosus, qui convenienter adhibitus
commodissimus invenitur. Nam ejus in universo
mundo utilitates verbis explicare quis sufficit? Nec
audiendi sunt, qui laudant in igne lucem, ardorem
autem vituperant: videlicet non ex sui natura, sed
ex suo commodo vel incommodo. Videre enim volunt,
ardere nolunt. Sed parum attendunt eam ipsam
lucem, quae certe et illis placet, oculis infirmis per
inconvenientiam nocere; et in illo ardore, qui eis
displicet, nonnulla animalia per convenientiam salubriter
vivere.</p>
</div2>

<div2>
          <head>CAPUT V.-- <hi>Quod in omni naturae specie ac modo laudabilis sit Creator.</hi> </head>
<p>Naturae igitur omnes, quoniam sunt, et ideo habent
modum suum, speciem suam, et quamdam secum pacem
suam, profecto bonae sunt. Et cum ibi sunt, ubi
esse per naturae ordinem debent, quantum acceperunt,
suum esse custodiunt. Et quae semper esse non
acceperunt, pro usu motuque rerum, quibus Creatoris
lege subduntur, in melius deteriusve mutantur,
in eum divina providentia tendentes exitum, quem
ratio gubernandae universitatis includit: ita ut nec
tanta corruptio, quanta usque ad interitum naturas
<pb n="0353"/>
mutabiles mortalesque perducit, sic faciat non esse
quod erat, ut non inde fiat consequenter quod esse
debeat. Quae cum ita sint, Deus qui summe est, atque
ob hoc ab illo facta est omnis essentia, quae non
summe est (quia neque illi aequalis esse deberet,
quae de nihilo facta esset); neque ullo modo esse posset,
si ab illo facta non esset: nec ullorum vitiorum
offensione vituperandus, et omnium naturarum consideratione
laudandus est.</p>
</div2>

<div2>
          <head>CAPUT VI.-- <hi>Quae causa sit beatitudinis Angelorum bonorum, et quae causa sit miseriae angelorum malorum.</hi> </head>
<p>Proinde causa beatitudinis Angelorum bonorum
ea verissima reperitur, quod ei adhaerent qui summe
est. Cum vero causa miseriae malorum angelorum
quaeritur, ea merito occurrit, quod ab illo qui summe
est aversi, ad se ipsos conversi sunt, qui non summe
sunt: et hoc vitium quid aliud quam superbia nuncupatur? <hi>Initium</hi> 
 quippe <hi>omnis peccati superbia <note>(Eccli.
X, 15)</note>
            </hi>. Noluerunt ergo ad illum custodire fortitudinem
suam <note>(Psal. LVIII, 10)</note>: et qui magis essent, si
ei qui summe est adhaererent; se illi praeferendo, id
quod minus est praetulerunt. Hic primus defectus et
prima inopia primumque vitium ejus naturae, quae
ita creata est, ut nec summe esset, et tamen ad beatitudinem
habendam, eo qui summe est frui posset,
a quo aversa, non quidem nulla, sed tamen minus
esset, atque ob hoc misera fieret. Hujus porro malae
voluntatis causa efficiens si quaeratur, nihil invenitur.
Quid est enim quod facit voluntatem malam, cum
ipsa faciat opus malum? Ac per hoc mala voluntas
efficiens est operis mali, male autem voluntatis efficiens
est nihil. Quoniam si res aliqua est, aut habet
aut non habet aliquam voluntatem: si habet, au
bonam profecto habet, aut malam: si bonam, quis
ita desipiat, ut dicat quod bona voluntas faciat voluntatem
malam? Erit enim, si ita est, bona voluntas
causa peccati: quo absurdius putari nihil potest. Si
autem res ista quae putatur facere voluntatem malam,
ipsa quoque habet voluntatem malam; etiam eam
quae fecerit res, consequenter interrogo: atque ut
sit aliquis inquirendi modus, causam primae malae
voluntatis inquiro. Non est enim prima voluntas mala,
quam fecit voluntas mala: sed illa prima est, quam
nulla fecit. Nam si praecessit a qua fieret, illa prior
est, quae alteram fecit. Si respondetur quod eam nulla
res fecerit, et ideo semper fuerit; quaero utrum in
aliqua natura fuerit. Si enim in nulla fuit, omnino
non fuit: si autem in aliqua, vitiabat eam et corrumpebat,
eratque illi noxia, ac per hoc bono privabat.
Et ideo in mala natura voluntas mala esse non poterat;
sed in bona, mutabili tamen, cui vitium hoc
posset nocere. Si enim non nocuit, non utique vitium
fuit: ac per hoc nec mala voluntas fuisse dicenda est.
Porro si nocuit, bonum auferendo vel minuendo
utique nocuit. Non igitur esse potuit sempiterna voluntas
mala in ea re, in qua bonum naturale praecesserat,
quod mala voluntas nocendo posset adimere.
<pb n="0354"/>
Si ergo non erat sempiterna, quis eam fecerit, quaero.
Restat ut dicatur, quod ea res fecerit malam voluntatem,
in qua nulla voluntas fuit. Haec utrum superior
sit, requiro; an inferior, an aequalis. Sed si
superior, utique melior: quomodo ergo nullius, ac
non potius bonae voluntatis? Hoc idem profecto et
aequalis. Duo quippe quandiu sunt pariter voluntatis
bonae, non facit alter in altero voluntatem malam.
Relinquitur ut inferior res, cui nulla voluntas est,
fecerit angelicae naturae, quae prima peccavit, voluntatem
malam. Sed etiam res ipsa quaecumque est
inferior usque ad infimam terram, quoniam natura et
essentia est, procul dubio bona est, habens modum
et speciem suam in genere atque ordine suo. Quomodo
ergo res bona efficiens est voluntatis malae?
quomodo, inquam, bonum est causa mali? Cum enim
se voluntas relicto superiore ad inferiora convertit,
efficitur mala: non quia malum est, quo se convertit;
sed quia perversa est ipsa conversio. Idcirco non
res inferior voluntatem malam fecit; sed rem inferiorem
prave atque inordinate ipsa quae facta est,
appetivit. Si enim aliqui duo aequaliter affecti animo
et corpore videant unius corporis pulchritudinem,
qua visa unus eorum ad illicite perfruendum moveatur,
alter in voluntate pudica stabilis perseveret;
quid putamus esse causae, ut in illo fiat, in illo non
fiat voluntas mala? Quae illam res fecit, in quo facta
est? Neque enim pulchritudo illa corporis; nam eam
non fecit in ambobus: quandoquidem amborum non
dispariliter occurrit aspectibus. An caro intuentis in
causa est? Cur non et illius? An vero animus? Cur
non utriusque? Ambos enim et animo et corpore
aequaliter affectos fuisse praediximus. An dicendum
est, alterum eorum occulta maligni spiritus suggestione
tentatum? quasi non eidem suggestioni et
qualicumque suasioni propria voluntate consenserit.
Hanc igitur consensionem, hanc malam quam male
suadenti adhibuit voluntatem, quae in eo res fecerit,
quaerimus. Nam ut hoc quoque impedimentum ab ista
quaestione tollatur, si eadem tentatione ambo tententur,
et unus ei cedat atque consentiat, alter idem qui
fuerat perseveret; quid aliud apparet, nisi unum voluisse,
alterum noluisse a castitate deficere? Unde,
nisi propria voluntate, ubi eadem fuerat in utroque
corporis et animi affectio? Amborum oculis pariter
visa est eadem pulchritudo, ambobus pariter
institit occulta tentatio: propriam igitur in uno eorum
voluntatem malam quae res fecerit scire volentibus,
si bene intueantur, nihil occurrit. Si enim dixerimus
quod ipse eam fecerit, quid erat ipse ante
voluntatem malam nisi natura bona, cujus auctor
Deus, qui est incommutabile bonum? Qui ergo dicit
eum qui consensit tentanti atque suadenti, cui non
consensit alius, ad illicite utendum pulchro corpore,
quod videndum ambobus pariter adfuit, cum ante
illam visionem ac tentationem similes ambo animo et
<pb n="0355"/>
corpore fuerint, ipsum sibi fecisse voluntatem malam,
quia utique bonus ante voluntatem malam fuerit;
quaerat cur eam fecerit, utrum quia natura est, an
quia ex nihilo facta est: et inveniet voluntatem malam
non ex eo esse incipere quod natura est, sed ex
eo quod de nihilo natura facta est. Nam si natura
causa est voluntatis malae, quid aliud cogimur dicere,
nisi a bono fieri malum, et bonum esse causam
mali? siquidem a natura bona fit voluntas mala. Quod
unde fieri potest, ut natura bona, quamvis mutabilis,
antequam habeat voluntatem malam, faciat aliquid
mali, hoc est, ipsam voluntatem malam?</p>
</div2>

<div2>
          <head>CAPUT. VII.-- <hi>Causam efficientem malae voluntatis non esse quaerendam.</hi> </head>
<p>Nemo igitur quaerat efficientem causam malae voluntatis:
non enim est efficiens, sed deficiens; quia
nec illa effectio est, sed defectio. Deficere namque ab
eo quod summe est, ad id quod minus est, hoc est
incipere habere voluntatem malam. Causas porro
defectionum istarum, cum efficientes non sint, ut dixi,
sed deficientes, velle invenire, tale est ac si quisquam
velit videre tenebras, vel audire silentium: quod tamen
utrumque nobis notum est; neque illud nisi per oculos,
neque hoc nisi per aures; non sane in specie, sed in
speciei privatione. Nemo ergo ex me scire quaerat,
quod me nescire scio, nisi forte ut nescire discat, quod
sciri non posse sciendum est. Ea quippe quae non in
specie, sed in ejus privatione sciuntur, si dici aut intelligi
potest, quodammodo nesciendo sciuntur, ut sciendo
nesciantur. Cum enim acies etiam oculi corporalis
currit per species corporales, nusquam tenebras videt,
nisi ubi coeperit non videre. Ita etiam non ad
aliquem alium sensum, sed ad solas aures pertinet
sentire silentium: quod tamen nullo modo nisi non
audiendo sentitur. Sic species intelligibiles mens quidem
nostra intelligendo conspicit; sed ubi deficiunt,
nesciendo condiscit. <hi>Delicta</hi> enim <hi>quis intelligit <note>(Psal.
XVIII, 13)</note>
            </hi>?</p>
</div2>

<div2>
          <head>CAPUT VIII.-- <hi>De amore perverso, quo voluntas ab incommutabili bono ad commutabile bonum deficit.</hi> </head>
<p>Hoc scio, naturam Dei nunquam, nusquam, nulla
ex parte posse deficere; et ea posse deficere, quae ex
nihilo facta sunt. Quae tamen quanto magis sunt, et
bona faciunt (tunc enim aliquid faciunt), causas habent
efficientes: in quantum autem deficiunt, et ex
hoc mala faciunt, (quid enim tunc faciunt nisi vana?)
causas habent deficientes [VIII.] Itemque scio in quo
fit mala voluntas, id in eo fieri, quod si nollet, non
fieret: et ideo non necessarios, sed voluntarios defectus
justa poena consequitur. Deficitur enim non ad
mala, sed male; id est, non ad malas naturas, sed ideo
male, quia contra ordinem naturarum ab eo quod summe
est ad id quod minus est. Neque enim auri vitium est
avaritia, sed hominis perverse amantis aurum, justitia
derelicta, quae incomparabiliter auro debuit anteponi.
<pb n="0356"/>
Nec luxuria est vitium pulchrorum suaviumque corporum,
sed animae perverse amantis corporeas voluptates,
neglecta temperantia, qua rebus spiritualiter pulchrioribus,
et incorruptibiliter suavioribus coaptamur.
Nec jactantia vitium est laudis humanae, sed animae
perverse amantis laudari ab hominibus, spreto testimonio
conscientiae. Nec superbia vitium est dantis
potestatem, vel ipsius etiam potestatis, sed animae
perverse amantis potestatem suam, potentioris justiore
contempta. Ac per hoc qui perverse amat cujuslibet
naturae bonum, etiamsi adipiscatur, ipse fit in
bono malus, et miser meliore privatus.</p>
</div2>

<div2>
          <head>CAPUT IX.-- <hi>An sancti Angeli quem habent creatorem naturae, eumdem habeant bonae voluntatis auctorem per Spiritum sanctum in eis charitate diffusa.</hi> </head>
<div3>
            <head>1.</head>
            <p>
 Cum ergo malae voluntatis efficiens naturalis,
vel, si dici potest, essentialis nulla sit causa; ab
ipsa quippe incipit spirituum mutabilium malum,
quo minuitur atque depravatur naturae bonum, nec
talem voluntatem facit nisi defectio, qua deseritur
Deus, cujus defectionis etiam causa utique deficit: si
dixerimus nullam esse efficientem causam etiam voluntatis
bonae, cavendum est, ne voluntas bona bonorum
Angelorum, non facta, sed Deo coaeterna esse
credatur. Cum ergo ipsi facti sint, quomodo illa
non esse facta dicetur? Porro quia facta est, utrum
cum ipsis facta est, an sine illa fuerunt prius? Sed si
cum ipsis, non dubium quod ab illo facta sit, a quo
et ipsi; simulque ut facti sunt, ei a quo facti sunt,
amore cum quo facti sunt, adhaeserunt. Eoque sunt
isti ab illorum societate discreti, quod hi in eadem
voluntate bona manserunt, illi ab ea deficiendo mutati
sunt, mala scilicet voluntate, hoc ipso quod a bona
defecerunt: a qua non defecissent, si utique noluissent.
Si autem boni Angeli fuerunt prius sine bona
voluntate, eamque in se ipsi Deo non operante fecerunt;
ergo meliores a se ipsis, quam ab illo facti
sunt. Absit. Quid enim erant sine bona voluntate, nisi
mali? Aut si propterea non mali, quia nec mala voluntas
eis inerat (neque enim ab ea, quam nondum
coeperant habere, defecerant), certe nondum tales,
nondum tam boni, quam esse cum voluntate bona
coeperunt. Aut si non potuerunt se ipsos facere meliores,
quam eos ille fecerat, quo nemo melius quidquam
facit; profecto et bonam voluntatem, qua meliores
essent, nisi operante adjutorio Creatoris, habere
non possent. Et cum id egit eorum voluntas
bona, ut non ad se ipsos, qui minus erant, sed ad illum
qui summe est, converterentur, eique adhaerentes
magis essent, ejusque participatione sapienter
beateque viverent; quid aliud ostenditur, nisi voluntatem
quamlibet bonam inopem fuisse in solo desiderio
remansuram, nisi ille qui bonam naturam ex
nihilo sui capacem fecerat, ex se ipso faceret implendo
meliorem, prius faciens excitando avidiorem?
<pb n="0357"/>
</p>
          </div3>
<div3>
            <head>2. </head>
            <p>
Nam et hoc discutiendum est, si boni Angeli ipsi
in se fecerunt voluntatem bonam, utrum aliqua eam,
an nulla voluntate fecerunt. Si nulla, utique nec fecerunt.
Si aliqua, utrum mala, an bona. Si mala,
quomodo esse potuit mala voluntas bonae voluntatis
effectrix? Si bona, jam ergo habebant. Et istam quis
fecerat, nisi ille qui eos cum bona voluntate, id est
cum amore casto, quo illi adhaererent, creavit, simul
eis et condens naturam, et largiens gratiam?
Unde sine bona voluntate, hoc est Dei amore, nunquam
sanctos Angelos fuisse, credendum est. Isti autem,
qui cum boni creati essent, tamen mali sunt,
mala propria voluntate, quam bona natura non fecit,
nisi cum a bono sponte defecit, ut mali causa non sit
bonum, sed defectus a bono, aut minorem acceperunt
amoris divini gratiam, quam illi qui in eadem
perstiterunt; aut si utrique boni aequaliter creati sunt,
istis mala voluntate cadentibus, illi amplius adjuti, ad
eam beatitudinis plenitudinem, unde se nunquam
casuros certissimi fierent, pervenerunt: sicut jam
etiam in libro, quem sequitur iste, tractavimus <note>(cap.
13)</note>. Confitendum est igitur cum debita laude Creatoris,
non ad solos sanctos homines pertinere, verum
etiam de sanctis Angelis posse dici, quod charitas
Dei diffusa sit in eis per Spiritum sanctum, qui datus
est eis <note>(Rom. V, 5)</note>; nec tantum hominum, sed primitus
praecipueque Angelorum bonum esse, quod scriptum
est, <hi>Mihi autem adhaerere Deo, bonum est <note>(Psal.
LXXII, 28)</note>
            </hi>. Hoc bonum quibus commune est, habent
et cum illo cui adhaerent et inter se societatem sanctam,
et sunt una civitas Dei, eademque vivum sacrificium
ejus vivumque templum ejus. Cujus pars quae
conjungenda immortalibus Angelis ex mortalibus hominibus
congregatur, et nunc mortaliter peregrinatur
in terris, vel in eis qui morte obierunt, secretis animarum
receptaculis sedibusque requiescit, eodem Deo
creante, quemadmodum exorta sit, sicut de Angelis dictum
est, jam video esse dicendum. Ex uno quippe
homine, quem primum Deus condidit, genus humanum
sumpsit exordium, secundum sanctae Scripturae fidem,
quae mirabilem auctoritatem non immerito habet in
orbe terrarum, atque in omnibus gentibus, quas sibi
esse credituras inter caetera vera quae dixit, vera
divinitate praedixit.</p>
          </div3> </div2> 

<div2>
          <head>CAPUT X.-- <hi>De falsitate ejus historiae, quae multa millia annorum praeteritis temporibus adscribat.</hi> </head>
<div3>
            <head>1.</head>
            <p>
 Omittamus igitur conjecturas hominum nescientium
quid loquantur de natura vel institutione generis
humani. Alii namque, sicut de ipso mundo crediderunt,
semper fuisse homines opinantur. Unde ait
et Apuleius, cum hoc animantium genus describeret:
 « <hi>Singillatim mortales, cunctim tamen universo genere
<pb n="0358"/>
perpetui (In libro de deo Socratis</hi> ). Et cum illis dictum
fuerit, si semper humanum genus fuit, quonam modo
verum eorum loquatur historia, narrans qui fuerint
quarumque rerum inventores, qui primi liberalium
disciplinarum aliarumque artium institutores, vel a
quibus primum illa vel illa regio parsque terrarum, illa
atque illa insula incoli coeperit: respondent, diluviis
et conflagrationibus per certa intervalla temporum
non quidem omnia, sed plurima terrarum ita vastari,
ut redigantur homines ad exiguam paucitatem, ex
quorum progenie rursus multitudo pristina reparetur,
ac sic identidem reparari et institui quasi prima, cum
restituantur potius quae fuerant illis nimiis vastationibus
interrupta et exstincta; caeterum hominem nisi
ex homine existere omnino non posse. Dicunt autem
quod putant, non quod sciunt.</p>
          </div3>
<div3>
            <head>2.</head>
            <p>
 Fallunt eos etiam quaedam mendacissimae litterae,
quas perhibent in historia temporum multa annorum
millia continere: cum ex Litteris sacris ab institutione
hominis nondum completa annorum sex millia
computemus. Unde, ne multa disputem quemadmodum
illarum litterarum, in quibus longe plura annorum
millia referuntur, vanitas refellatur, et nulla in
illis rei hujus idonea reperiatur auctoritas; illa epistola
Alexandri Magni ad Olympiadem matrem suam,
quam scripsit narrationem cujusdam Aegyptii sacerdotis
insinuans, quam protulit ex litteris quae sacrae
apud illos haberentur, continentem regna quae
Graeca quoque novit historia: in quibus regnum Assyriorum
in eadem epistola Alexandri quinque millia
excedit annorum; in Graeca vero historia mille ferme
et trecentos habet ab ipsius Beli principatu, quem regem
et ille Aegyptius in ejusdem regni ponit exordio.
Persarum autem et Macedonum imperium usque ad
ipsum Alexandrum, cui loquebatur, plus quam octo
et annorum millium ille constituit: cum apud Graecos
Macedonum usque ad mortem Alexandri quadringenti
octoginta quinque reperiantur; Persarum vero,
donec ipsius Alexandri victoria finiretur, ducenti et
triginta tres computentur. Longe itaque hi numeri
annorum illis Aegyptiis sunt minores, nec eis, etiamsi
ter tantum computarentur, aequarentur. Perhibentur
enim Aegyptii quondam tam breves annos habuisse,
ut quaternis mensibus finirentur. Unde annus plenior
et verior, qualis nunc et nobis et illis est, tres
<pb n="0359"/>
eorum annos complectebatur antiquos. Sed ne sic
quidem, ut dixi, Graeca Aegyptiae numero temporum
concordat historia, Et ideo Graecae potius fides habenda
est: quia veritatem non excedit annorum, qui
Litteris nostris, quae vere sacrae sunt continentur.
Porro si haec epistola Alexandri, quae maxime innotuit,
multum abhorret in spatiis temporum a probabili
fide rerum; quanto minus credendum est illis litteris,
quas plenas fabulosis velut antiquitatibus proferre
voluerint contra auctoritatem notissimorum
divinorumque librorum, quae totum orbem sibi crediturum
esse praedixit, et cui totus orbis, sicut ab ea
praedictum est, credidit; quae vera se narrasse praeterita,
ex his quae futura praenuntiavit, cum tanta veritate
implentur, ostendit?
</p>
          </div3>
        </div2>

<div2>
          <head>CAPUT XI.-- <hi>De his qui hunc quidem mundum non sempiternum putant, sed aut innumerabiles, aut eumdem unum certa conclusione saeculorum semper nasci et resolvi opinantur.</hi> </head>
<p>Alii vero qui mundum istum non existimant sempiternum,
sive non eum solum, sed innumerabiles
opinentur, sive solum quidem esse, sed certis saeculorum
intervallis innumerabiliter oriri et occidere;
necesse est fateantur hominum genus prius sine hominibus
gignentibus extitisse. Neque enim ut alluvionibus
incendiisque terrarum, quas illi non putant toto
prorsus orbe contingere, et ideo paucos homines
ex quibus multitudo pristina reparetur, semper remanere
contendunt, ita et hi possunt putare, quod aliqui
hominum pereunte mundo relinquantur in mundo: 
sed sicut ipsum mundum ex materia sua renasci
existimant, ita in illo ex elementis ejus genus humanum,
ac deinde a parentibus progeniem pullulare mortalium,
sicut aliorum animalium.</p>
</div2>

<div2>
          <head>CAPUT XII.-- <hi>Quid respondendum sit his, qui primam conditionem hominis tardam esse causantur.</hi> </head>
<p>Quod autem respondimus, cum de mundi origine
quaestio verteretur, eis qui nolunt credere non eum
semper fuisse, sed esse coepisse, sicut etiam Plato
apertissime confitetur ( <hi>In Timaeo</hi> ), quamvis a nonnullis
contra quam loquitur, sensisse credatur: hoc
etiam de prima hominis conditione responderim,
propter eos qui similiter moventur, cur homo per innumerabilia
atque infinita retro tempora creatus non
sit, tamque sero sit conditus, ut minus quam sex millia
sint annorum, ex quo esse coepisse in sacris Litteris
invenitur. Si enim brevitas eos offendit temporis,
quod tam pauci eis videntur anni ex quo institutus
homo in nostris auctoritatibus legitur; considerent
nihil esse diuturnum, in quo est aliquid extremum,
et omnia saeculorum spatia definita, si aeternitati
interminatae comparentur, non exigua existimanda
<pb n="0360"/>
esse, sed nulla. Ac per hoc, si non quinque
vel sex, verum etiam sexaginta millia, sive sexcenta,
aut sexagies, aut sexcenties, aut sexcenties millies
dicerentur annorum; aut itidem per totidem toties
multiplicaretur haec summa, ubi jam nullum numeri
nomen haberemus, ex quo Deus hominem fecit; similiter
quaeri posset, cur ante non fecerit. Dei quippe
ab hominis creatione cessatio retrorsus aeterna sine
initio tanta est, ut si ei conferatur quamlibet magna
et ineffabilis numerositas temporum, quae tamen fine
conclusa certi spatii terminetur, nec saltem tanta videri
debeat, quanta si humoris brevissimam guttam
universo mari, etiam quantum Oceanus circumfluit,
comparemus: quoniam istorum duorum unum quidem
perexiguum est, alterum incomparabiliter magnum,
sed utrumque finitum; illud vero temporis
spatium, quod ab initio aliquo progreditur et aliquo
termino coercetur, magnitudine quantacumque tendatur,
comparatum illi quod initium non habet, nescio
utrum pro minimo, an potius pro nullo deputandum
est. Hinc enim si a fine vel brevissima singillatim
momenta detrahantur, decrescente numero,
licet tam ingenti, ut vocabulum non inveniat retrorsum
redeundo; tanquam si hominis dies ab illo in
quo nunc vivit, usque ad illum in quo natus est, detrahas:
quandoque ad initium illa detractio perducetur.
Si autem detrahantur retrorsus in spatio, quod
a nullo coepit exordio, non dico singillatim minuta
momenta, vel horarum aut dierum aut mensium aut
annorum etiam quantitates; sed tam magna spatia,
quanta illa summa comprehendit annorum, quae jam
dici a quibuslibet computatoribus non potest, quae
tamen momentorum minutatim detractione consumitur;
et detrahantur haec tanta spatia, non semel atque
iterum saepiusque, sed semper: quid fit, quid agitur,
quando nunquam ad initium, quod omnino nullum est,
pervenitur? Quapropter, quod nos modo quaerimus
post quinque millia et quod excurrit annorum, possent
et posteri etiam post annorum sexcenties millies
eadem curiositate requirere, si in tantum haec mortalitas
hominum exoriendo et occumbendo, et imperita
perseveraret infirmitas. Potuerunt et qui fuerunt
ante nos, ipsis recentibus hominis creati temporibus,
istam movere quaestionem. Ipse denique primus homo,
vel postridie, vel eodem die posteaquam factus
est, potuit inquirere, cur non ante sit factus. Et quandocumque
 antea factus esset, non vires tunc alias
et alias nunc, vel etiam postea, ista de initio rerum
temporalium controversia reperiret.</p>
</div2>

<div2>
          <head>CAPUT XIII.-- <hi>De revolutione saeculorum, quibus certo fine conclusis, universa semper in eumdem ordinem eamdemque speciem reditura quidam philosophi crediderunt.</hi> </head>
<div3>
            <head>1.</head>
            <p>
 Hanc autem se philosophi mundi hujus non
<pb n="0361"/>
aliter putaverunt posse vel debere dissolvere, nisi ut
circuitus temporum inducerent, quibus eadem semper
fuisse renovata atque repetita in rerum natura,
atque ita deinceps fore sine cessatione asseverarent
volumina venientium praetereuntiumque saeculorum:
sive in mundo permanente isti circuitus fierent, sive
certis intervallis oriens et occidens mundus eadem
semper quasi nova, quae transacta et quae ventura
sunt, exhiberet. A quo ludibrio prorsus immortalem
animam, etiam cum sapientiam perceperit, liberare
non possunt, euntem sine cessatione ad falsam beatitudinem,
et ad veram miseriam sine cessatione redeuntem.
Quomodo enim vera beatitudo est, de cujus
nunquam aeternitate confiditur, dum anima venturam
miseriam aut imperitissime in veritate nescit,
aut infelicissime in beatitudine pertimescit? Aut si ad
miserias nunquam ulterius reditura, ex his ad beatitudinem
pergit; fit ergo aliquid novi in tempore,
quod finem non habet temporis. Cur non ergo et
mundus? cur non et homo factus in mundo? ut illi
nescio qui falsi circuitus a falsis sapientibus fallacibusque
comperti, in doctrina sana tramite recti itineris
evitentur.</p>
          </div3>
<div3>
            <head>2.</head>
            <p>
 Nam quidam et illud quod legitur in libro Salomonis,
qui vocatur Ecclesiastes, <hi>Quid est quod fuit?</hi>
Ipsum quod erit. Et quid est quod factum est? Ipsum
quod fiet: et non est omne recens sub sole. <hi>Quis loquatur,
et dicat</hi>, <hi>Ecce hoc novum est? Jam fuit in saeculis
quae fuerunt ante nos <note>(Eccle. I, 9, 10)</note>
            </hi>; propter
hos circuitus in eadem redeuntes et in eadem cuncta
revocantes, dictum intelligi volunt: quod ille aut
de his rebus dixit, de quibus superius loquebatur,
hoc est de generationibus aliis euntibus, aliis venientibus,
de solis anfractibus, de torrentium lapsibus;
aut certe de omnium rerum generibus, quae oriuntur,
atque occidunt. Fuerunt enim homines ante nos,
sunt et nobiscum, et erunt post nos; ita quaeque
animantia, vel arbusta. Monstra quoque ipsa, quae
inusitata nascuntur, quamvis inter se diversa sint, et
quaedam eorum semel facta narrentur, tamen secundum
id quod generaliter miracula et monstra sunt,
utique et fuerunt, et erunt; nec recens et novum est,
ut monstrum sub sole nascatur. Quamvis haec verba
quidam sic intellexerint, tanquam in praedestinatione
Dei jam facta fuisse omnia, sapiens ille voluisset intelligi,
et ideo nihil recens esse sub sole. Absit autem
a recta fide, ut his Salomonis verbis illos circuitus
significatos esse credamus, quibus illi putant
sic eadem temporum temporaliumque rerum volumina
repeti, ut, verbi gratia, sicut isto saeculo Plato
philosophus in urbe Atheniensi, et in ea schola quae
Academia dicta est, discipulos docuit, ita per innumerabilia
retro saecula, multum prolixis quidem intervallis,
sed tamen certis, et idem Plato et eadem civitas
et eadem schola iidemque discipuli repetiti, et per
<pb n="0362"/>
innumerabilia deinde saecula repetendi sint: absit,
inquam, ut nos ista credamus. Semel enim Christus
mortuus est pro peccatis nostris; resurgens autem a
mortuis jam non moritur, et mors ei ultra non dominabitur <note>(Rom. VI, 9)</note>:
et nos post resurrectionem
semper cum Domino erimus <note>(I Thess. IV, 16)</note>, cui
modo dicimus, quod sacer admonet Psalmus, <hi>Tu,
Domine, servabis nos, et custodies nos a generatione hac
in aeternum.</hi>  Satis autem istis existimo convenire quod
sequitur, <hi>In circuitu impii ambulant <note>(Psal. XI, 8, 9)</note>
            </hi>:
non quia per circulos quos opinantur, eorum vita est
recursura; sed quia modo talis est erroris eorum via,
id est, falsa doctrina.</p>
          </div3> </div2> 

<div2>
          <head>CAPUT XIV.-- <hi>De temporali conditione generis humani, quam Deus nec novo consilio constituerit, nec mutabili voluntate.</hi> </head>
<p> Quid autem mirum est, si in his circuitibus errantes,
nec aditum, nec exitum inveniunt? Quia genus
humanum atque ista nostra mortalitas, nec quo initio
coepta sit sciunt, nec quo fine claudatur; quandoquidem
altitudinem Dei penetrare non possunt: quia
cum ipse sit aeternus et sine initio, ab aliquo tamen
initio exorsus est tempora, et hominem quem nunquam
ante fecerat, fecit in tempore, non tamen novo
et repentino, sed immutabili aeternoque consilio. Quis
hanc valeat altitudinem investigabilem vestigare, et
inscrutabilem perscrutari, secundum quam Deus hominem
temporalem, ante quem nemo unquam hominum
fuit, non mutabili voluntate in tempore condidit,
et genus humanum ex uno multiplicavit? Quandoquidem
Psalmus ipse cum praemisisset atque dixisset, <hi>Tu, Domine, servabis nos, et custodies nos a generatione
hac in aeternum;</hi> 
 ac deinde repercussisset eos, in quorum
stulta impiaque doctrina nulla liberationis et
beatitudinis animae servatur aeternitas, continuo subjiciens, <hi>In circuitu impii ambulant:</hi> 
 tanquam ei diceretur,
Quid ergo tu credis, sentis, intelligis? numquidnam
existimandum est subito. Deo placuisse
hominem facere, quem nunquam antea infinita retro
aeternitate fecisset, cui nihil novi accidere potest, in
quo mutabile aliquid non est? continuo respondit ad
ipsum Deum loquens, <hi>Secundum altitudinem tuam
multiplicasti filios hominum <note>(Ibid.)</note>
            </hi>. Sentiant, inquit,
homines quod putant, et quod eis placet opinentur et
disputent: <hi>Secundum altitudinem tuam,</hi> quam nullus
potest nosse hominum, <hi>multiplicasti filios hominum.</hi>  
Valde quippe altum est, et semper Deum fuisse,
et hominem quem nunquam fecerat, ex aliquo tempore
primum facere voluisse, nec consilium voluntatemque
mutasse. </p>
</div2>

<div2>
          <head>CAPUT XV.-- <hi>An ut Deus semper, etiam dominus fuisse semper intelligatur, credendum sit creaturam quoque nunquam defuisse cui dominaretur: et quomodo dicatur semper creatum, quod dici non potest coaeternum.</hi> </head>
<div3>
            <head>1.</head>
            <p>
 Ego quidem sicut Dominum Deum aliquando
<pb n="0363"/>dominum non fuisse dicere non audeo, ita hominem
nunquam antea fuisse, et ex quodam tempore
primum hominem creatum esse dubitare non debeo.
Sed cum cogito cujus rei dominus semper fuerit, si
semper creatura non fuit, affirmare aliquid pertimesco:
quia et me ipsum intueor, et scriptum esse
recolo, <hi>Quis hominum potest scire consilium Dei? aut
quis poterit cogitare quid velit Dominus?</hi> Cogitationes
enim mortalium timidae, et incertae adinventiones nostrae.
<hi>Corruptibile enim corpus aggravat animam, et deprimit
terrena inhabitatio sensum multa cogitantem <note>(Sap. IX,
13-15)</note>
            </hi>. Ex his igitur quae in hac terrena inhabitatione
multa cogito (ideo utique multa, quia unum quod ex
illis vel praeter illa, quod forte non cogito, verum est,
invenire non possum), si dixero, semper fuisse creaturam,
cujus dominus esset, qui semper est dominus,
nec dominus unquam non fuit; sed nunc illam, nunc
aliam, per alia atque alia temporum spatia, ne aliquam
Creatori coaeternam esse dicamus, quod fides
ratioque sana condemnat: cavendum est, ne sit absurdum
et a luce veritatis alienum, mortalem quidem
per vices temporum semper fuisse creaturam decedentem
aliam, aliam succedentem; immortalem vero
non esse coepisse, nisi cum ad nostrum saeculum ventum
est, quando et Angeli creati sunt, si eos recte
lux illa primum facta significat, aut illud potius coelum
de quo dictum est, <hi>In principio fecit Deus coelum
et terram <note>(Gen. I, 1)</note>
            </hi>: cum tamen non fuerint, antequam
fierent, ne, immortales si semper fuisse dicantur,
Deo coaeterni esse credantur. Si autem dixero,
non in tempore creatos Angelos, sed ante omnia tempora
et ipsos fuisse, quorum Deus dominus esset, qui
nunquam nisi dominus fuit: quaeretur a me etiam, si
ante omnia tempora facti sunt, utrum semper potuerint
esse qui facti sunt. Hic respondendum forte videatur,
Quomodo non semper, cum id quod est omni
tempore, non inconvenienter semper esse dicatur?
Usque adeo autem isti omni tempore fuerunt, ut
etiam ante omnia tempora facti sint: si tamen a coelo
coepta sunt tempora, et illi jam erant ante coelum.
At si tempus non a coelo, verum et ante coelum
fuit; non quidem in horis, et diebus, et mensibus, et
annis (nam istae dimensiones temporalium spatiorum,
quae usitate ac proprie dicuntur tempora, manifestum
est quod a motu siderum coeperint; unde et Deus,
cum haec institueret, dixit, <hi>Et sint in signa, et in tempora,
et in dies, et in annos <note>(Ibid., 14)</note>
            </hi>: sed in aliquo
mutabili motu, cujus aliud prius, aliud posterius praeterierit
<pb n="0364"/>,
eo quod simul esse non possunt: si ergo
ante coelum in angelicis motibus tale aliquid fuit,
et ideo tempus jam fuit, atque Angeli ex quo facti
sunt, temporaliter movebantur; etiam sic omni tempore
fuerunt, quandoquidem cum illis facta sunt tempora.
Quis autem dicat, Non semper fuit, quod omni
tempore fuit?</p>
          </div3>
<div3>
            <head>2.</head>
            <p>
 Sed si hoc respondero, dicetur mihi, Quomodo
ergo non sunt coaeterni Creatori, si semper ille, semper
illi fuerunt? quomodo etiam creati dicendi sunt,
si semper fuisse intelliguntur? Ad hoc quid respondebitur?
An dicendum est, et semper eos fuisse, quoniam
omni tempore fuerunt, qui cum tempore facti
sunt, aut cum quibus tempora facta sunt, et tamen
creatos? Neque enim et ipsa tempora creata esse negabimus,
quamvis omni tempore tempus fuisse nemo
ambigat. Nam si non omni tempore fuit tempus, erat
ergo tempus, quando nullum erat tempus? Quis hoc
stultissimus dixerit? Possumus enim recte dicere:
Erat tempus, quando non erat Roma; erat tempus,
quando non erat Jerusalem; erat tempus, quando non
erat Abraham; erat tempus, quando non erat homo;
et si quid hujusmodi: postremo si non cum initio
temporis, sed post aliquod tempus factus est mundus;
possumus dicere, Erat tempus, quando non erat mundus.
At vero, Erat tempus, quando nullum erat tempus,
tam inconvenienter dicimus, ac si quisquam dicat,
Erat homo, quando nullus erat homo; aut, Erat
iste mundus, quando iste non erat mundus. Si enim
de alio atque alio intelligatur, potest dici aliquo modo,
hoc est, Erat alius homo, quando non erat iste
homo. Sic ergo, Erat aliud tempus, quando non erat
hoc tempus, recte possumus dicere: at vero, Erat
tempus, quando nullum erat tempus, quis vel insipientissimus
dixerit? Sicut ergo dicimus creatum
tempus, cum ideo semper fuisse dicatur, quia omni
tempore tempus fuit: ita non est consequens, ut si
semper fuerunt Angeli, ideo non sint creati, ut propterea
semper fuisse dicantur, quia omni tempore
fuerunt; et propterea omni tempore fuerunt, quia
nullo modo sine his ipsa tempora esse potuerunt. Ubi
enim nulla creatura est, cujus mutabilibus motibus
tempora peragantur, tempora omnino esse non possunt.
Ac per hoc et si semper fuerunt, creati sunt;
nec, si semper fuerunt, ideo Creatori coaeterni sunt.
Ille enim semper fuit aeternitate immutabili: isti autem
facti sunt; sed ideo semper fuisse dicuntur, quia
omni tempore fuerunt, sine quibus tempora nullo
modo esse potuerunt: tempus autem quoniam mutabilitate
transcurrit, aeternitati immutabili non potest
esse coaeternum. Ac per hoc etiamsi immortalitas
Angelorum non transit in tempore, nec praeterita est
quasi jam non sit, nec futura quasi nondum sit, tamen
eorum motus quibus tempora peraguntur, ex futuro
in praeteritum transeunt: et ideo Creatori, in cujus
motu dicendum non est vel fuisse quod jam non sit,
<pb n="0365"/>
vel futurum esse quod nondum sit, coaeterni esse non
possunt.</p>
          </div3>
<div3>
            <head>3.</head>
            <p>
 Quapropter, si Deus semper dominus fuit, semper
habuit creaturam suo dominatui servientem; verumtamen
non de ipso genitam, sed ab ipso de nihilo
factam; nec ei coaeternam: erat quippe ante illam,
quamvis nullo tempore sine illa; non eam spatio transcurrente,
sed manente perpetuitate praecedens.
Sed hoc si respondero eis qui requirunt quomodo
semper creator, semper dominus fuit, si creatura
serviens non semper fuit; aut quomodo creata est,
et non potius creatori coaeterna est, si semper fuit:
vereor ne facilius judicer affirmare quod nescio,
quam docere quod scio. Redeo igitur ad id quod
Creator noster scire nos voluit: illa vero quae vel sapientioribus
in hac vita scire permisit, vel omnino
perfectis in alia vita scienda servavit, ultra vires
meas esse confiteor. Sed ideo putavi sine affirmatione
tractanda, ut qui haec legunt, videant a quibus
quaestionum periculis debeant temperare, nec ad
omnia se idoneos arbitrentur; potiusque intelligant
quam sit Apostolo obtemperandum praecipienti salubriter,
ubi ait: <hi>Dico autem per gratiam quae data est
mihi, omnibus qui sunt in vobis, non plus sapere quam
oportet sapere; sed sapere ad temperantiam, sicut unicuique
Deus partitus est mensuram fidei <note>(Rom. XII, 3)</note>
            </hi>. Si
enim pro viribus suis alatur infans, fiet ut crescendo
plus capiat: si autem vires suae capacitatis excedat,
deficiet antequam crescat.
</p>
          </div3>
        </div2>

<div2>
          <head>CAPUT XVI.-- <hi>Quomodo intelligenda sit promissa homini a Deo vita aeterna ante tempora aeterna.</hi> </head>
<p>Quae saecula praeterierint antequam genus institueretur
humanum, me fateor ignorare: non tamen dubito
nihil omnino creaturae Creatori esse coaeternum.
Dicit etiam Apostolus tempora aeterna, nec ea futura,
sed, quod magis est mirandum, praeterita. Sic enim
ait: <hi>In spem vitae aeternae, quam promisit non mendax
Deus ante tempora aeterna</hi>; <hi>manifestavit autem temporibus
suis Verbum suum <note>(Tit. I, 2 et 3)</note>
            </hi>. Ecce dixit
retro quod fuerint tempora aeterna, quae tamen non fuerint
Deo coaeterna. Si quidem ille ante tempora aeterna
non solum erat, verum etiam promisit vitam
<pb n="0366"/>
aeternam, quam manifestavit temporibus suis, id est
congruis, quid aliud quam Verbum suum? Hoc est
enim vita aeterna. Quomodo autem promisit, cum
hominibus utique promiserit, qui nondum erant ante
tempora aeterna; nisi quia in ipsius aeternitate, atque
in ipso ejus Verbo eidem coaeterno, jam praedestinatione
fixum erat, quod suo tempore futurum erat?</p>
</div2>

<div2>
          <head>CAPUT XVII.-- <hi>Quid de incommutabili consilio aut voluntate Dei fides sana defendat, contra ratiocinationes eorum qui opera Dei ex aeternitate repetita per eosdem semper volunt saeculorum redire circuitus.</hi> </head>
<div3>
            <head>1.</head>
            <p>
 Illud quoque non dubito, antequam primus homo
creatus esset, nunquam quemquam hominem
fuisse: nec eumdem ipsum, nescio quibus circuitibus,
nescio quoties revolutum, nec alium aliquem
natura similem. Neque ab hac fide me philosophorum
argumenta deterrent, quorum acutissimum illud putatur,
quod dicunt, nulla infinita ulla scientia posse
comprehendi: ac per hoc Deus inquiunt, rerum quas
facit, omnium finitarum omnes finitas apud se rationes
habet. Bonitas autem ejus nunquam vacua
fuisse credenda est, ne sit temporalis ejus operatio,
cujus retro fuerit aeterna cessatio, quasi poenituerit eum
prioris sine initio vacationis, ac propterea sit operis
aggressus initium. Et ideo necesse est, inquiunt,
eadem semper repeti, eademque semper repetenda
transcurrere: vel manente mundo mutabiliter, qui
licet nunquam non fuerit et sine initio temporis tamen
factus est; vel ejus quoque ortu et occasu semper illis
circuitibus repetito, semperque repetendo: ne videlicet,
si aliquando primum Dei opera coepta dicantur,
priorem suam sine initio vacationem tanquam inertem
ac desidiosam, et ideo sibi displicentem damnasse quodammodo,
atque ob hoc mutasse credatur. Si autem
semper quidem temporalia, sed alia atque alia perhibetur
operatus, ac sic aliquando etiam ad hominem faciendum,
quem nunquam antea fecerat, pervenisse: non
scientia, qua putant non posse quaecumque infinita
comprehendi, sed quasi ad horam, sicut veniebat in
mentem, fortuita quadam inconstantia videatur fecisse
quae fecit. Porro si illi circuitus admittantur, inquiunt,
quibus vel manente mundo, vel ipso quoque revolubiles
ortus suos et occasus eisdem circuitibus inserente,
eadem temporalia repetuntur, nec ignavum
otium, praesertim tam longae sine initio diuturnitatis,
Deo tribuitur, nec improvida temeritas operum suorum.
Quoniam si non eadem repetantur, non possunt
infinita diversitate variata ulla ejus scientia vel
praescientia comprehendi.</p>
          </div3>
<div3>
            <head>2.</head>
            <p>
 Has argumentationes quibus impii nostram simplicem
pietatem, ut cum illis in circuitu ambulemus,
de via recta conantur avertere, si ratio refutare non
posset, fides irridere deberet. Huc accedit, quod in adjutorio
Domini Dei nostri hos volubiles circulos, quos
opinio confingit, ratio manifesta confringit. Hinc enim
maxime isti errant, ut in circuitu falso ambulare, quam
<pb n="0367"/>
vero et recto itinere malint, quod mentem divinam omnino
immutabilem cujuslibet infinitatis capacem, et
innumera omnia sine cogitationis alternatione numerantem,
de sua humana, mutabili, angustaque metiuntur.
Et fit illis quod ait Apostolus: <hi>comparantes</hi> enim <hi>semetipsos sibimetipsis</hi>,
 <hi>non intelligunt <note>(II Cor. X, 12)</note>
            </hi>.
Nam quia illis quidquid novi faciendum venit in mentem,
novo consilio faciunt (mutabiles quippe mentes gerunt);
profecto non Deum, quem cogitare non possunt,
sed semetipsos pro illo cogitantes, non illum
sed se ipsos, nec illi, sed sibi comparant. Nobis autem
fas non est credere, aliter Deum affici cum vacat,
aliter cum operatur: quia nec affici dicendus est,
tanquam in ejus natura fiat aliquid, quod non ante fuerit.
Patitur quippe qui afficitur, et mutabile est omne
quod aliquid patitur. Non itaque in ejus vacatione cogitetur
ignavia, desidia, inertia; sicut nec in ejus opere
labor, conatus, industria. Novit quiescens agere, et
agens quiescere. Potest ad opus novum, non novum,
sed sempiternum adhibere consilium; nec poenitendo
quia prius cessa verat, coepit facere quod non fecerat.
Sed et si prius cessavit, et posterius operatus est (quod
nescio quemadmodum ab homine possit intelligi), hoc
procul dubio quod dicitur, prius et posterius, in rebus
prius non existentibus et posterius existentibus fuit. In
illo autem non alteram praecedentem altera subsequens
mutavit aut abstulit voluntatem, sed una eademque
sempiterna et immutabili voluntate res quas condidit,
et ut prius non essent egit, quamdiu non fuerunt, et
ut posterius essent, quando esse coeperunt: hinc eis
qui talia videre possunt mirabiliter fortassis ostendens,
quam non eis indiguerit, sed eas gratuita bonitate
condiderit, cum sine illis ex aeternitate initio
carente in non minore beatitate permansit.
</p>
          </div3>
        </div2>

<div2>
          <head>CAPUT XVIII.-- <hi>Contra eos qui dicunt, ea quae infinita sunt nec Dei posse scientia comprehendi.</hi> </head>
<p>Illud autem aliud quod dicunt, nec Dei scientia
quae infinita sunt posse comprehendi; restat eis ut
dicere audeant, atque huic se voragini profundae impietatis
immergant, quod non omnes numeros Deus
noverit. Eos quippe infinitos esse, certissimum est:
quoniam in quocumque numero finem faciendum putaveris,
idem ipse, non dico uno addito augeri, sed
quamlibet sit magnus et quamlibet ingentem multitudinem
continens in ipsa ratione atque scientia numerorum,
non solum duplicari, verum etiam multiplicari
potest. Ita vero suis quisque numerus proprietatibus
terminatur, ut nullus eorum par esse cuicumque
alteri possit. Ergo et dispares inter se atque diversi
sunt, et singuli quique finiti sunt, et omnes infiniti
sunt. Itane numeros propter infinitatem nescit
omnes Deus; et usque ad quamdam summam numerorum
<pb n="0368"/>
scientia Dei pervenit, caeteros ignorat? Quis
hoc etiam dementissimus dixerit? Nec audebunt isti
contemnere numeros, et eos dicere ad Dei scientiam
non pertinere, apud quos Plato Deum magna auctoritate
commendat mundum numeris fabricantem ( <hi>In
Timaeo</hi> ): et apud nos Deo dictum legitur, <hi>Omnia in
mensura, et numero, et pondere disposuisti <note>(Sap. XI,
21)</note>
            </hi>? De quo dicit et propheta, <hi>Qui profert numerose
saeculum <note>(Isai XL, 26, sec. LXX)</note>
            </hi>. Et Salvator in
Evangelio, <hi>Capilli,</hi> inquit, <hi>vestri omnes numerati sunt <note>(Matth. X, 30)</note>
            </hi>.
Absit itaque ut dubitemus, quod ei
notus sit omnis numerus, <hi>cujus intelligentiae,</hi> sicut in
Psalmo canitur, <hi>non est numerus <note>(Psal. CXLVI, 5)</note>
            </hi>. Infinitas
itaque numeri, quamvis infinitorum numerorum
nullus sit numerus, non est tamen incomprehensibilis
ei cujus intelligentiae non est numerus.
Quapropter si, quidquid scientia comprehenditur,
scientis comprehensione finitur; profecto et omnis
infinitas quodam ineffabli modo Deo finita est, quia
scientiae ipsius incomprehensibilis non est. Quare si
infinitas numerorum scientiae Dei, qua comprehenditur,
esse non potest infinita; qui tandem nos sumus
homunculi, qui ejus scientiae limites figere praesumamus,
dicentes quod, nisi eisdem circuitibus temporum
eadem temporalia repetantur, non potest Deus
cuncta quae fecit vel praescire ut faciat, vel scire cum
fecerit? cujus sapientia simpliciter multiplex et uniformiter
multiformis, tam incomprehensibili comprehensione
omnia incomprehensibilia comprehendit, ut
quaecumque nova et dissimilia consequentia praecedentibus
si semper facere vellet, inordinata et improvisa
habere non posset; nec ea praevideret ex proximo
tempore, sed aeterna praescientia contineret.</p>
</div2>

<div2>
          <head>CAPUT XIX.-- <hi>De saeculis saeculorum.</hi> </head>
<p>Quod utrum ita faciat, et continuata sibi connexione
copulentur quae appellantur saecula saeculorum,
alia tamen atque alia, ordinata dissimilitudine procurrentia,
eis duntaxat qui ex miseria liberantur in
sua beata immortalitate sine fine manentibus; an ita
dicantur saecula saeculorum, ut intelligantur saecula
in sapientia Dei inconcussa stabilitate manentia,
istorum quae cum tempore transeunt tanquam efficientia
saeculorum, definire non audeo. Fortassis
enim possit dici saeculum, quae sunt saecula; ut nihil
aliud perhibeatur saeculum saeculi, quam saecula saeculorum:
sicut nihil aliud dicitur coelum coeli, quam
coeli coelorum. Nam coelum Deus vocavit firmamentum
super quod sunt aquae <note>(Gen. I, 8)</note>, et tamen
Psalmus, <hi>Et aquae,</hi> inquit, <hi>quae super coelos sunt, laudent
nomen Domini <note>(Psal. CXLVIII, 4)</note>
            </hi>. Quid ergo istorum
duorum sit, an praeter haec duo aliquid aliud de
saeculis saeculorum possit intelligi, profundissima
<pb n="0369"/>
quaestio est: neque hoc quod nunc agimus impedit,
si indiscussa interim differatur; sive aliquid in ea
definire valeamus, sive nos faciat cautiores diligentior
ipsa tractatio, ne in tanta obscuritate rerum
affirmare aliquid temere audeamus. Nunc enim contra
opinionem disputamus, qua illi circuitus asseruntur,
quibus semper eadem per intervalla temporum
necesse esse repeti existimantur. Quaelibet autem illarum
sententiarum de saeculis saeculorum vera sit,
ad hos circuitus nihil pertinet: quoniam sive saecula
saeculorum sint, non eadem repetita, sed alterum ex
altero connexione ordinatissima procurrentia, liberatorum
beatitudine sine ullo recursu miseriarum certissima
permanente, sive saecula saeculorum aeterna
sint temporalium tanquam dominantia subditorum,
circuitus illi eadem revolventes locum non habent,
quos maxime refellit aeterna vita sanctorum <note>(Matth.
XXV, 46)</note>.</p>
</div2>

<div2>
          <head>CAPUT XX.-- <hi>De impietate eorum qui asserunt animas summae veraeque beatitudinis participes, iterum atque iterum per circuitus temporum ad easdem miserias laboresque redituras.</hi> </head>
<div3>
            <head>1.</head>
            <p>
 Quorum enim aures piorum ferant, post emensam
tot tantisque calamitatibus vitam (si tamen ista
vita dicenda est, quae potius mors est, ita gravis, ut
mors quae ab hac liberat, mortis hujus amore timeatur,
post tam magna mala tamque multa et horrenda,
tandem aliquando per veram religionem
atque sapientiam expiata atque finita, ita pervenire
ad conspectum Dei, atque ita fieri beatum contemplatione
incorporeae lucis per participationem immutabilis
immortalitatis ejus, cujus adipiscendae amore flagramus,
ut eam quandoque necesse sit deseri, et eos
qui deserunt, ab illa aeternitate, veritate, felicitate
dejectos, tartareae mortalitati, turpi stultitiae, miseriis
exsecrabilibus implicari, ubi Deus amittatur, ubi
odio veritas habeatur, ubi per immundas nequitias
beatitudo quaeratur; et hoc itidem atque itidem sine
ullo fine priorum et posteriorum certis intervallis et
dimensionibus saeculorum factum et futurum; et hoc
propterea, ut possint Deo, circuitibus definitis euntibus
semper atque redeuntibus per nostras falsas
beatitudines et veras miserias, alternatim quidem,
sed revolutione incessabili sempiternas, nota esse
opera sua; quoniam neque a faciendo quiescere, neque
sciendo possit ea quae infinita sunt, indagare?
quis haec audiat? quis credat? quis ferat? Quae si vera
essent, non solum tacerentur prudentius, verum
etiam (ut quomodo valeo dicam quod volo) doctius
nescirentur. Nam si haec illic in memoria non habebimus,
et ideo beati erimus, cur hic per eorum scientiam
gravatur amplius nostra miseria? Si autem ibi
ea necessario scituri sumus, hic saltem nesciamus, ut
hic felicior sit exspectatio, quam illic adeptio summi
boni: quando hic aeterna vita consequenda exspectatur;
ibi autem beata, sed non aeterna, quandoque
amittenda cognoscitur.
<pb n="0370"/>
</p>
          </div3>
<div3>
            <head>2. </head>
            <p>
Si autem dicunt, neminem posse ad illam beatitudinem
pervenire, nisi hos circuitus, ubi beatitudo
et miseria vicissim alternant, in hujus vitae eruditione
cognoverit; quomodo ergo fatentur, quanto plus
quisque amaverit Deum, tanto eum facilius ad beatitudinem
perventurum, qui ea docent quibus amor
ipse torpescat? Nam quis non remissius et tepidius
amet eum, quem se cogitat necessario deserturum,
et contra ejus veritatem sapientiamque sensurum, et
hoc cum ad ejus plenam pro sua capacitate notitiam
beatitudinis perfectione pervenerit; quando nec hominem
amicum possit quisque amare fideliter, cui se
futurum noverit inimicum? Sed absit ut vera sint,
quae nobis minantur veram miseriam nunquam finiendam,
sed interpositionibus falsae beatitudinis saepe
ac sine fine rumpendam. Quid enim illa beatitudine
falsius atque fallacius, ubi nos futuros miseros, aut
in tanta veritatis luce nesciamus, aut in summa felicitatis
arce timeamus? Si enim venturam calamitatem
ignoraturi sumus, peritior est hic nostra miseria, ubi
venturam beatitudinem novimus. Si autem nos illic
clades imminens non latebit, beatius tempora transigit
anima misera quibus transactis ad beatitudinem
sublevetur, quam beata quibus transactis in miseriam
revolvatur. Atque ita spes nostrae infelicitatis est felix
et felicitatis infelix. Unde fit, ut quia hic mala praesentia
patimur, ibi metuimus imminentia, verius semper
miseri quam beati aliquando esse possimus.</p>
          </div3> 
<div3>
            <head>3.</head>
            <p>
 Sed quoniam haec falsa sunt clamante pietate,
convincente veritate (illa enim nobis veraciter promittitur
vera felicitas, cujus erit semper retinenda,
et nulla infelicitate rumpenda certa securitas); viam
rectam sequentes, quae nobis est Christus, eo duce
ac salvatore a vano et inepto impiorum circuitu iter
fidei mentemque avertamus. Si enim de istis circuitibus
et sine cessatione alternantibus itionibus et reditionibus
animarum Porphyrius Platonicus suorum
opinionem sequi noluit, sive ipsius rei vanitate permotus,
sive jam tempora christiana reveritus; et quod
in libro decimo commemoravi, <note>(cap. 30)</note>, dicere maluit,
animam propter cognoscenda mala traditam
mundo, ut ab eis liberata atque purgata, cum ad
Patrem redierit, nihil ulterius tale patiatur: quanto
magis nos istam inimicam christianae fidei falsitatem
detestari ac devitare debemus? His autem circuitibus
evacuatis atque frustratis, nulla necessitas nos compellit,
ideo putare non habere initium temporis ex
quo esse coeperit genus humanum, quia per nescio
quos circuitus nihil sit in rebus novi, quod non et
antea certis intervallis temporum fuerit, et postea sit
futurum. Si enim liberatur anima non reditura ad
miserias, sicut nunquam antea liberata est, fit in illa
aliquid quod antea nunquam factum est, et hoc
quidem valde magnum, id est, quae nunquam desinat
aeterna felicitas. Si autem in natura immortali fit tanta
novitas, nullo repetita, nullo repetenda circuitu,
<pb n="0371"/>
cur in rebus mortalibus fieri non posse contenditur?
Si dicunt non fieri in anima beatitudinis novitatem,
quoniam ad eam revertitur in qua semper fuit, ipsa
certe liberatio nova fit, cum de miseria liberatur in
qua nunquam fuit, et ipsa miseriae novitas in ea facta
est quae nunquam fuit. Haec autem novitas si non in
rerum, quae divina providentia gubernantur, ordinem
venit, sed casu potius evenit, ubi sunt illi determinati
dimensique circuitus, in quibus nulla nova fiunt, sed
repetuntur eadem quae fuerunt? Si autem et haec
novitas ab ordinatione providentiae non excluditur,
sive data sit anima, sive lapsa sit, possunt fieri nova,
quae neque antea facta sint, nec tamen a rerum ordine
aliena sint. Et si potuit anima facere per imprudentiam
sibi novam miseriam, quae non esset improvisa
divinae providentiae, ut hanc quoque in rerum ordine
includeret, et ab hac eam non improvide liberaret;
qua tandem temeritate humanae vanitatis audemus
negare divinitatem facere posse res, non sibi, sed
mundo novas, quas neque antea fecerit, nec unquam
habuerit improvisas? Si autem dicunt liberatas quidem
animas ad miseriam non reversuras, sed cum
hoc fit, in rebus nihil novi fieri, quoniam semper aliae
atque aliae liberatae sunt, et liberantur, et liberabuntur:
hoc certe concedant, si ita est, novas animas
fieri, quibus sit et nova miseria et nova liberatio. Nam
si antiquas eas dicunt esse, et retrorsum sempiternas,
ex quibus quotidie novi fiant homines, de quorum
corporibus, si sapienter vixerint, ita liberentur, ut
nunquam ad miserias revolvantur, consequenter dicturi
sunt infinitas. Quantuslibet namque finitus numerus
fuisset animarum, infinitis retro saeculis sufficere
non valeret, ut ex illo semper fierent homines,
quorum essent animae ab ista semper mortalitate liberandae,
nunquam ad eam deinceps rediturae. Nec ullo
modo explicabunt, quomodo in rebus, quas, ut Deo
notae esse possint, finitas volunt, infinitus sit numerus
animarum.</p>
          </div3>
<div3>
            <head>4.</head>
            <p>
 Quapropter quoniam circuitus illi jam explosi
sunt, quibus ad easdem miserias necessario putabatur
anima reditura; quid restat convenientius pietati,
quam credere non esse impossibile Deo, et ea quae
nunquam fecerit nova facere, et ineffabili praescientia
voluntatem mutabilem non habere? Porro autem
utrum animarum liberatarum nec ulterius ad miserias
rediturarum numerus possit semper augeri, ipsi
viderint, qui de rerum infinitate cohibenda tam subtiliter
disputant: nos vero ratiocinationem nostram
ex utroque latere terminamus. Si enim potest, quid
causae est ut negetur creari potuisse quod nunquam
<pb n="0372"/>
antea creatum esset, si liberatarum animarum numerus,
qui nunquam antea fuit, non solum factus est
semel, sed nunquam fieri desinet? Si autem oportet
ut certus sit liberatarum aliquis numerus animarum,
quae ad miseriam nunquam redeant, neque iste numerus
ulterius augeatur; etiam ipse sine dubio quicumque
erit, ante utique nunquam fuit: qui profecto
crescere, et ad suae quantitatis terminum pervenire
sine aliquo non possit initio; quod initium eo modo
antea nunquam fuit. Hoc ergo ut esset, creatus est
homo, ante quem nullus fuit.
</p>
          </div3>
        </div2>

<div2>
          <head>CAPUT XXI.-- <hi>De conditione unius primi hominis, atque in eo generis humani.</hi> </head>
<p>Hac igitur quaestione difficillima propter aeternitatem
Dei nova creantis sine novitate aliqua voluntatis,
quantum potuimus, explicata, non est arduum videre
multo fuisse melius quod factum est, ut ex uno homine
quem primum condidit, multiplicaret genus
humanum, quam si id inchoasset a pluribus. Nam
cum animantes alias solitarias, et quodammodo solivagas,
id est, quae solitudinem magis appetant, sicuti
sunt aquilae, milvi, leones, lupi, et quaecumque ita
sunt; alias congreges instituerit, quae congregatae atque
in gregibus malint vivere, ut sunt columbi,
sturni, cervi, damulae, et caetera hujusmodi:
utrumque tamen genus non ex singulis propagavit,
sed plura simul jussit existere. Hominem vero, cujus
naturam quodammodo mediam inter Angelos bestiasque
condebat, ut, si Creatori suo tanquam vero Domino
subditus praeceptum ejus pia obedientia custodiret,
in consortium transiret angelicum, sine
morte media beatam immortalitatem absque ullo
termino consecutus; si autem Dominum Deum suum
libera voluntate superbe atque inobedienter usus offenderet,
morti addictus bestialiter viveret, libidinis
servus aeternoque post mortem supplicio destinatus;
unum ac singulum creavit, non utique solum sine
humana societate deserendum, sed ut eo modo vehementius
ei commendaretur ipsius societatis unitas
vinculumque concordiae, si non tantum inter se naturae
similitudine, verum etiam cognationis affectu
homines necterentur; quando nec ipsam quidem feminam
copulandam viro, sicut ipsum creare illi placuit,
sed ex ipso, ut omne ex homine uno diffunderetur
genus humanum.</p>
</div2>

<div2>
          <head>CAPUT XXII.-- <hi>Quod praescierit Deus hominem, quem primum condidit, peccaturum; simulque praeviderit quantum piorum populum ex ejus genere in angelicum consortium sua esset gratia translaturus.</hi> </head>
<p>Nec ignorabat Deus hominem peccaturum, et morti
jam obnoxium morituros propagaturum, eoque progressuros
peccandi immanitate mortales, ut tutius
atque pacatius inter se rationalis voluntatis expertes
bestiae sui generis viverent, quarum ex aquis et terris
<pb n="0373"/>
plurium pullulavit exordium, quam homines, quorum
genus ex uno est ad commendandam concordiam
propagatum. Neque enim unquam inter se leones,
aut inter se dracones, qualia homines, bella gesserunt.
Sed praevidebat etiam gratia sua populum piorum
in adoptionem vocandum, remissisque peccatis
justificatum Spiritu sancto sanctis Angelis in aeterna
pace sociandum, novissima inimica morte destructa:
cui populo esset hujus rei consideratio profutura,
quod ex uno homine Deus ad commendandum hominibus,
quam ei grata sit etiam in pluribus unitas,
genus instituisset humanum.</p>
</div2>

<div2>
          <head>CAPUT XXIII.-- <hi>De natura humanae animae creatae ad imaginem Dei.</hi> </head>
<p>Fecit ergo Deus hominem ad imaginem suam. Talem
quippe illi animam creavit, qua per rationem atque
intelligentiam omnibus esset praestantior animalibus
terrestribus et natatilibus et volatilibus, quae
mentem hujusmodi non haberent. Et cum virum terreno
formasset ex pulvere, eique animam qualem
dixi, sive quam jam fecerat sufflando indidisset, sive
potius sufflando fecisset, eumque flatum quem
sufflando fecit, (nam quid est aliud sufflare, quam
flatum facere?) animam hominis esse voluisset, etiam
conjugem illi in adjutorium generandi ex ejus latere
osse detracto fecit, ut Deus. Neque enim haec carnali
consuetudine cogitanda sunt, ut videre solemus opifices
ex materia quacumque terrena corporalibus
membris, quod artis industria potuerint, fabricantes.
Manus Dei potentia Dei est, qui etiam visibilia invisibiliter
operatur. Sed haec fabulosa potius quam
vera esse arbitrantur, qui virtutem ac sapientiam
Dei, qua novit et potest etiam sine seminibus ipsa
certe facere semina, ex his usitatis et quotidianis
metiuntur operibus; ea vero quae primitus instituta
sunt, quoniam non noverunt, infideliter cogitant:
quasi non haec ipsa quae noverunt de humanis conceptibus
atque partubus, si inexpertis narrarentur,
incredibiliora viderentur; quamvis et ea ipsa plerique
magis naturae corporalibus causis, quam operibus
divinae mentis assignent.</p>
</div2>

<div2>
          <head>CAPUT XXIV.-- <hi>An ullius vel minimae creaturae possint dici Angeli creatores.</hi> </head>
<p>Sed cum his nullum nobis est in his libris negotium,
qui divinam mentem facere vel curare ista
non credunt. Illi autem qui Platoni suo credunt, non
ab illo summo Deo qui fabricatus est mundum, sed
ab aliis minoribus, quos quidem ipse creaverit, permissu
sive jussu ejus animalia facta esse cuncta mortalia,
in quibus homo praecipuum diisque ipsis cognatum
teneret locum ( <hi>In Timaeo</hi> ); si superstitione
careant, qua quaerunt unde juste videantur sacra et
sacrificia facere quasi conditoribus suis, facile carebunt
etiam hujus opinionis errore. Neque enim fas
est ullius naturae quamlibet minimae mortalisque
<pb n="0374"/>
creatorem nisi Deum credere ac dicere, et antequam
possit intelligi. Angeli autem, quos illi deos libentius
appellant, etiamsi adhibent vel jussi vel permissi
operationem suam rebus quae gignuntur in mundo,
tamen tam non eos dicimus creatores animalium,
quam nec agricolas frugum atque arborum.</p>
</div2>

<div2>
          <head>CAPUT XXV.-- <hi>Omnem naturam et omnem speciem universae creaturae nonnisi opere Dei formari.</hi> </head>
<p>Cum enim alia sit species quae adhibetur extrinsecus
cuicumque materiae corporali, sicut operantur
homines figuli et fabri atque id genus opifices, qui
etiam pingunt et effingunt formas similes corporibus
animalium; alia vero quae intrinsecus efficientes causas
habet de secreto et occulto naturae viventis atque intelligentis
arbitrio, quae non solum naturales corporum
species, verum etiam ipsas animantium animas,
dum non fit, facit: supradicta illa species artificibus
quibusque tribuatur; haec autem altera nonnisi uni
artifici creatori et conditori Deo, qui mundum ipsum
et Angelos sine ullo mundo et sine ullis Angelis fecit.
Qua enim vi divina, et, ut ita dicam, effectiva, quae
fieri nescit, sed facere, accepit speciem, cum mundus
fieret, rotunditas coeli et rotunditas solis; eadem vi
divina et effectiva, quae fieri nescit, sed facere, accepit
speciem rotunditas oculi et rotunditas pomi, et
caeterae figurae naturales quas videmus in rebus quibusque
nascentibus non extrinsecus adhiberi, sed intima
Creatoris potentia, qui dixit, <hi>Coelum et terram ego impleo <note>(Jerem. XXIII, 24)</note>
            </hi>:
et cujus sapientia est quae <hi>attingit
a fine usque ad finem fortiter, et disponit omnia suaviter <note>(Sap. VIII, 1)</note>
            </hi>.
Proinde, facti primitus Angeli cujusmodi
ministerium praebuerint Creatori caetera facienti,
nescio; nec tribuere illis audeo quod forte
non possunt, nec debeo derogare quod possunt.
Creationem tamen conditionemque omnium naturarum,
qua fit ut omnino naturae sint, eis quoque faventibus
illi Deo tribuo, cui se etiam ipsi debere quod
sunt cum gratiarum actione noverunt. Non solum
igitur agricolas non dicimus fructuum quorumque
creatores, cum legamus, <hi>Neque qui plantat est aliquid,
neque qui rigat; sed qui incrementum dat Deus <note>(I Cor.
III, 7)</note>
            </hi>: sed ne ipsam quidem terram, quamvis mater
omnium fecunda videatur, quae germinibus erumpentia
promovet, et fixa radicibus continet, cum
itidem legamus, <hi>Deus illi dat corpus quomodo voluerit,
et unicuique seminum proprium corpus <note>(Id. XV,
38)</note>
            </hi>. Ita nec feminam sui puerperii creatricem appellare
debemus, sed potius illum qui cuidam suo
famulo dixit, <hi>Priusquam te formarem in utero, novi
te <note>(Jerem. I, 5)</note>
            </hi>. Et quamvis anima sic vel sic affecta
praegnantis valeat aliquibus velut induere qualitatibus
fetum, sicut de virgis variatis fecit Jacob, ut pecora
colore varia gignerentur <note>(Gen. XXX, 37)</note>; naturam
tamen illam quae gignitur, tam ipsa non fecit,
quam nec ipsa se fecit. Quaelibet igitur corporales vel
<pb n="0375"/>
seminales causae gignendis rebus adhibeantur, sive
operationibus Angelorum aut hominum, aut quorumque
animalium, sive marium feminarumque mixtionibus;
quaelibet etiam desideria motusve animae matris
valeant aliquid lineamentorum aut colorum aspergere
teneris mollibusque conceptibus, ipsas omnino
naturas, quae sic vel sic in suo genere afficiantur, non
facit nisi summus Deus: cujus occulta potentia cuncta
penetrans incontaminabili praesentia facit esse
quidquid aliquo modo est, in quantumcumque est;
quia nisi faciente illo, non tale vel tale esset, sed
prorsus esse non posset. Quapropter, si in illa
specie quam forinsecus corporalibus opifices rebus
imponunt, urbem Romam et urbem Alexandriam
non fabros et architectos, sed reges, quorum voluntate,
consilio, imperio fabricatae sunt, illam Romulum,
illam Alexandrum habuisse dicimus conditores:
quanto potius nonnisi Deum debemus conditorem dicere
naturarum, qui neque ex ea materia facit aliquid
quam ipse non fecerit, nec operarios habet nisi
quos ipse creaverit; et si potentiam suam, ut ita dicam,
fabricatoriam rebus subtrahat, ita non erunt,
sicut ante quam fierent non fuerunt? Sed ante dico,
aeternitate, non tempore. Quis enim alius creator est
temporum, nisi qui fecit ea, quorum motibus currerent
tempora?</p>
</div2>

<div2>
          <head>CAPUT XXVI.-- <hi>De Platonicorum opinione, qua putaverunt angelos quidem a Deo conditos, sed ipsos esse humanorum corporum conditores.</hi> </head>
<p>Ita sane Plato minores et a summo Deo factos deos
effectores esse voluit animalium caeterorum, ut immortalem
partem ab ipso sumerent, ipsi vero mortalem
attexerent ( <hi>In Timaeo</hi> ). Proinde animarum nostrarum
eos creatores esse noluit, sed corporum.
Unde quoniam Porphyrius propter animae purgationem
dicit omne corpus fugiendum, simulque cum suo
Platone aliisque Platonicis sentit eos, qui immoderate
ac inhoneste vixerint, propter luendas poenas
ad corpora redire mortalia, Plato quidem etiam ad
bestiarum, Porphyrius tantummodo ad hominum;
sequitur eos, ut dicant deos istos, quos a nobis volunt
quasi parentes et conditores nostros coli, nihil
esse aliud quam fabros compedum carcerumve nostrorum;
nec institutores, sed inclusores alligatoresque
nostros ergastulis aerumnosis et gravissimis vinculis.
Aut ergo desinant Platonici poenas animarum
ex istis corporibus comminari; aut eos nobis deos
colendos non praedicent, quorum in nobis operationem
ut, quantum possumus, fugiamus et evadamus,
hortantur; cum tamen sit utrumque falsissimum.
Nam neque ita luunt poenas animae, cum ad istam vitam
denuo revolvuntur; et omnium viventium sive in
coelo, sive in terra, nullus est conditor, nisi a quo facta
sunt coelum et terra. Nam si nulla causa est vivendi in
<pb n="0376"/>
hoc corpore, nisi propter pudenda supplicia; quomodo
dicit idem Plato aliter mundum fieri non potuisse
pulcherrimum atque optimum, nisi omnium
animalium, id est immortalium et mortalium, generibus
impleretur ( <hi>In Timaeo</hi> )? Si autem nostra institutio,
qua vel mortales conditi sumus, divinum munus est;
quomodo poena est ad ista corpora, id est ad divina
beneficia, remeare? Et si Deus, quod assidue Plato
commemorat, sicut universi mundi, ita omnium animalium
species aeterna intelligentia continebat, quomodo
non ipse cuncta condebat? An aliquorum esse
artifex nollet, quorum efficiendorum artem ineffabilis
ejus et ineffabiliter laudabilis mens haberet?</p>
</div2>

<div2>
          <head>CAPUT XXVII.-- <hi>In primo homine exortam fuisse omnem plenitudinem generis humani, in qua praevidit Deus quae pars honoranda esset praemio, quae damnanda supplicio.</hi> </head>
<div3>
            <head>1.</head>
            <p>
 Merito igitur vera religio, quae mundi universi
eum, animalium quoque universorum, hoc est et animarum
et corporum, conditorem agnoscit et praedicat.
In quibus terrenis praecipuus ab illo ad ejus imaginem
homo propter eam causam, quam dixi, et si
qua forte alia major latet, factus est unus, sed non
relictus est solus. Nihil enim est quam hoc genus
tam discordiosum vitio, tam sociale natura. Neque
commodius contra vitium discordiae vel cavendum ne
existeret, vel sanandum cum exstitisset, natura loqueretur
humana, quam recordationem illius parentis,
quem propterea Deus creare voluit unum, de
quo multitudo propagaretur, ut hac admonitione
etiam in multis concors unitas servaretur. Quod vero
femina illi ex ejus latere facta est, etiam hinc satis
significatum est quam chara mariti et uxoris debeat
esse conjunctio. Haec opera Dei propterea sunt utique
inusitata, quia prima. Qui autem ista non credunt,
nulla facta prodigia debent credere: neque enim et
ipsa, si usitato naturae curriculo gignerentur, prodigia
dicerentur. Quid autem sub tanta gubernatione divinae
providentiae, quamvis ejus causa lateat, frustra gignitur?
Ait quidam psalmus sacer: <hi>Venite, et videte
opera Domini, quae posuit prodigia super terram <note>(Psal.
XLV, 9)</note>
            </hi>. Cur ergo ex latere viri femina facta sit, et
hoc primum quodammodo prodigium quid praefiguraverit,
alio loco, quantum me Deus adjuverit, dicam.</p>
          </div3>
<div3>
            <head>2.</head>
            <p>
 [XXVII.] Nunc quoniam liber iste claudendus
est, in hoc primo homine, qui primitus factus est,
nondum quidem secundum evidentiam, jam tamen secundum
Dei praescientiam exortas fuisse existimemus
in genere humano societates tanquam civitates duas.
Ex illo enim futuri erant homines, alii malis angelis
in supplicio, alii bonis in praemio sociandi, quamvis
occulto Dei judicio, sed tamen justo. Cum enim scriptum
sit, <hi>Universae viae Domini, misericordia et veritas <note>(Psal. XXIV, 10)</note>
            </hi>:
nec injusta ejus gratia, nec crudelis
potest esse justitia.
</p>
          </div3>
        </div2>
      </div1>

<div1>
        <head> <hi>LIBER DECIMUS TERTIUS.</hi> In quo docetur, mortem in hominibus esse poenalem, ortamque ex Adami peccato.</head>
<div2>
          <head>CAPUT PRIMUM.-- <hi>De lapsu primi hominis, per quem est contracta mortalitas.</hi> </head>
<pb n="0377"/>
          <p>Expeditis de nostri saeculi exortu et de initio generis
humani difficillimis quaestionibus, nunc jam de
lapsu primi hominis, imo primorum hominum, et de
origine ac propagine mortis humanae disputationem
a nobis institutam rerum ordo deposcit. Non enim eo
modo quo Angelos, condiderat Deus homines; ut
etiam si peccassent, mori omnino non possent: sed
ita ut perfunctos obedientiae munere sine interventu
mortis angelica immortalitas et beata aeternitas sequeretur;
inobedientes autem mors plecteret damnatione
justissima: quod etiam in libro superiore jam
diximus <note>(cap. 21)</note>.</p>
</div2>

<div2>
          <head>CAPUT II.-- <hi>De ea morte quae animae semper utcumque victurae accidere potest, et ea cui corpus obnoxium est.</hi> </head>
<p>Sed de ipso genere mortis video mihi paulo diligentius
disserendum. Quamvis enim humana anima
veraciter immortalis perhibeatur, habet tamen quamdam
etiam ipsa mortem suam. Nam ideo dicitur immortalis,
quia modo quodam quantulocumque non
desinit vivere atque sentire: corpus autem ideo mortale,
quoniam deseri omni vita potest, nec per se
ipsum aliquatenus vivit. Mors igitur animae fit, cum
eam deserit Deus: sicut corporis, cum id deserit
anima. Ergo utriusque rei, id est totius hominis, mors
est cum anima a Deo deserta deserit corpus. Ita enim
nec ex Deo vivit ipsa, nec corpus ex ipsa. Hujusmodi
autem totius hominis mortem illa sequitur, quam secundam
mortem divinorum eloquiorum appellat auctoritas <note>(Apoc. II, 11; XXI, 8)</note>.
Hanc Salvator significavit,
ubi ait: <hi>Eum timete, qui habet potestatem et
corpus et animam perdere in gehennam <note>(Matth. X, 28)</note>
            </hi>.
Quod cum ante non fiat, quam cum anima corpori sic
fuerit copulata, ut nulla diremptione separentur; mirum
videri potest quomodo corpus ea morte dicatur
occidi, qua non ab anima deseritur, sed animatum
sentiensque cruciatur. Nam in illa poena ultima ac
sempiterna, de qua diligentius suo loco disserendum
est, recte mors animae dicitur, quia non vivit ex Deo:
mors autem corporis quonam modo, cum vivat ex
anima? non enim aliter potest ipsa corporalia, quae
post resurrectionem futura sunt, sentire tormenta.
An quia vita qualiscumque aliquod bonum est, dolor
autem malum, ideo nec vivere corpus dicendum est,
in quo anima non vivendi causa est, sed dolendi?
Vivit itaque anima ex Deo, cum vivit bene; non enim
potest bene vivere, nisi Deo in se operante quod
bonum est: vivit autem corpus ex anima, cum
anima vivit in corpore; seu vivat ipsa, seu non
vivat ex Deo. Impiorum namque in corporibus vita,
non animarum, sed corporum vita est: quam possunt
<pb n="0378"/>
eis animae etiam mortuae, hoc est a Deo desertae,
quantulacumque propria vita, ex qua et immortales
sunt, non desistente, conferre. Verum in damnatione
novissima quamvis homo sentire non desinat, tamen
quia sensus ipse nec voluptate suavis, nec quiete salubris,
sed dolore poenalis est, non immerito mors
est potius appellata quam vita. Ideo autem secunda,
quia post illam primam est, qua fit cohaerentium diremptio
naturarum, sive Dei et animae, sive animae et
corporis. De prima igitur corporis morte dici potest,
quod bonis bona sit, malis mala. Secunda vero sine
dubio sicut nullorum bonorum est, ita nulli bona.</p>
</div2>

<div2>
          <head>CAPUT III.-- <hi>Utrum mors, quae per peccatum primorum hominum in omnes homines pertransiit, etiam sanctis poena peccati sit.</hi> </head>
<p>Non autem dissimulanda nascitur quaestio, utrum
revera mors, qua separantur anima et corpus, bonis
sit bona. Quia si ita est, quomodo poterit obtineri
quod etiam ipsa sit poena peccati? Hanc enim primi
homines, nisi peccavissent, perpessi utique non fuissent.
Quo igitur pacto bona esse possit bonis, quae accidere
non posset nisi malis? Sed rursus si nonnisi
malis posset accidere, non deberet bonis bona esse,
sed nulla. Cur enim esset ulla poena, in quibus non
essent ulla punienda? Quapropter fatendum est, primos
quidem homines ita fuisse institutos, ut, si non
peccassent, nullum mortis experirentur genus: sed
eosdem primos peccatores ita fuisse morte mulctatos,
ut etiam quidquid de eorum stirpe esset exortum, eidem
poenae teneretur obnoxium. Non enim aliud ex
eis, quam quod ipsi fuerant, nasceretur. Pro magnitudine
quippe culpae illius naturam damnatio mutavit
in pejus; ut quod poenaliter praecessit in peccantibus
hominibus primis, etiam naturaliter sequeretur in
nascentibus caeteris. Neque enim ita homo ex homine,
sicut homo ex pulvere. Pulvis namque homini faciendo
materies fuit: homo autem homini gignendo parens.
Proinde quod est terra, non hoc est caro; quamvis
ex terra facta sit caro. Quod est autem parens homo,
hoc est et proles homo. In primo igitur homine per
feminam in progeniem transiturum universum genus
humanum fuit, quando illa conjugum copula divinam
sententiam suae damnationis excepit: et quod homo
factus est, non cum crearetur, sed cum peccaret et
puniretur, hoc genuit, quantum quidem attinet ad
peccati et mortis originem. Non enim ad infantilem
hebetudinem et infirmitatem animi et corporis, quam
videmus in parvulis, peccato vel poena ille redactus
est: quae Deus voluit esse tanquam primordia catulorum,
<pb n="0379"/>
quorum parentes in bestialem vitam mortemque
dejecerat; sicut scriptum est, <hi>Homo cum in honore
esset, non intellexit; comparatus est pecoribus non intelligentibus,
et similis factus est illis <note>(Psal, XLVIII, 13)</note>
            </hi>.
Nisi quod infantes infirmiores etiam cernimus in usu
motuque membrorum et sensu appetendi atque vitandi,
quam sunt aliorum tenerrimi fetus animalium: tanquam
se tanto attollat excellentius supra caetera animantia
vis humana, quanto magis impetum suum,
velut sagitta, eum arcus extenditur, retrorsum reducta
distulerit. Non ergo ad ista infantilia rudimenta praesumptione
illicita et damnatione justa prolapsus vel
impulsus est primus homo: sed hactenus in eo
natura humana vitiata atque mutata est, ut repugnantem
pateretur in membris inobedientiam concupiscendi,
et obstringeretur necessitate moriendi; atque
ita id quod vitio poenaque factus est, id est, obnoxios
peccato mortique generaret. A quo peccati vinculo,
si per Mediatoris gratiam solvuntur infantes, hanc
solam mortem perpeti possunt, quae animam sejungit
a corpore: in secundam vero illam sine fine poenalem
liberati a peccati obligatione non transeunt.</p>
</div2>

<div2>
          <head>CAPUT IV.-- <hi>Cur ab his qui per gratiam regenerationis absoluti sunt a peccato, non auferatur mors, id est, poena peccati.</hi> </head>
<p>Si quem vero movet, cur vel ipsam patiantur, si et
ipsa poena peccati est, quorum per gratiam reatus
aboletur; jam ista quaestio in alio nostro opere, quod
scripsimus de Baptismo parvulorum, tractata ac
soluta est: ubi dictum est, ad hoc relinqui animae
experimentum separationis a corpore, quamvis ablato
jam criminis nexu; quoniam, si regenerationis Sacramentum
continuo sequeretur immortalitas corporis,
ipsa fides enervaretur, quae tunc est fides, quando
exspectatur in spe quod in re nondum videtur.
Fidei autem robore atque certamine, in majoribus
duntaxat aetatibus, etiam mortis fuerat superandus
timor, quod in sanctis martyribus maxime eminuit:
cujus profecto certaminis nulla esset victoria, nulla
gloria; quia nec ipsum omnino posset esse certamen,
si post lavacrum regenerationis jam sancti non possent
mortem perpeti corporalem. Cum parvulis autem
baptizandis quis non ad Christi gratiam propterea
potius curreret, ne a corpore solveretur?
Atque ita non invisibili praemio probaretur fides;
sed jam nec fides esset, confestim sui operis quaerendo
et sumendo mercedem. Nunc vero majore et
mirabiliore gratia Salvatoris in usus justitiae peccati
poena conversa est. Tunc enim dictum est homini,
Morieris, si peccaveris: nunc dicitur martyri, Morere,
ne pecces. Tunc dictum est, Si mandatum transgressi
fueritis, morte moriemini <note>(Gen. II, 17)</note>: nunc
dicitur, Si mortem recusaveritis, mandatum transgrediemini.
Quod tunc timendum fuerat, ut non peccaretur;
nunc suscipiendum est, ne peccetur. Sic
<pb n="0380"/>
per ineffabilem Dei misericordiam, et ipsa poena
vitiorum transit in arma virtutis, et fit justi meritum
etiam supplicium peccatoris. Tunc enim mors est
acquisita peccando, nunc impletur justitia moriendo.
Verum hoc in sanctis martyribus, quibus alterutrum
a persecutore proponitur, ut aut deserant fidem, aut
sufferant mortem. Justi enim malunt credendo perpeti,
quod sunt primi iniqui non credendo perpessi.
Nisi enim peccassent illi, non morerentur: peccabunt
autem isti, nisi moriantur. Mortui sunt ergo
illi, quia peccaverunt: non peccant isti, quia moriuntur.
Factum est per illorum culpam, ut veniretur
in poenam: fit per istorum poenam, ne veniatur in
culpam; non quia mors bonum aliquod facta est,
quae antea malum fuit; sed tantam Deus fidei praestitit
gratiam, ut mors, quam vitae constat esse contrariam,
instrumentum fieret per quod transiretur
ad vitam.</p>
</div2>

<div2>
          <head>CAPUT V.-- <hi>Quod sicut iniqui male utuntur lege quae bona est, ita et justi bene utuntur morte quae mala est.</hi> </head>
<p>Apostolus cum vellet ostendere, quantum peccatum,
gratia non subveniente, ad nocendum valeret,
etiam ipsam legem qua prohibetur peccatum, non
dubitavit dicere virtutem esse peccati. <hi>Aculeus,</hi> inquit, <hi>mortis est peccatum; virtus autem peccati, lex <note>(I Cor. XV, 56)</note>
            </hi>.
Verissime omnino. Auget enim prohibitio
desiderium operis illiciti, quando justitia non
sic diligitur, ut peccandi cupiditas ejus delectatione
vincatur. Ut autem diligatur et delectet vera justitia,
nonnisi divina subvenit gratia. Sed ne propterea lex
putaretur malum quoniam virtus est dicta peccati;
ideo ipse alio loco versans hujusmodi quaestionem,
inquit, <hi>Lex quidem sancta, et mandatum sanctum et
justum et bonum. Quod ergo bonum est,</hi> inquit, <hi>mihi
factum est mors?</hi> Absit. <hi>Sed peccatum, ut appareat
peccatum, per bonum mihi operatum est mortem, ut fiat
supra modum peccator aut peccatum per mandatum <note>(Rom. VII, 12, 13)</note>
            </hi>.
 <hi>Supra modum,</hi> dixit; quia etiam
praevaricatio additur, cum peccandi aucta libidine
etiam lex ipsa contemnitur. Cur hoc commemorandum
putavimus? Quia scilicet sicut lex non est malum,
quando auget peccantium concupiscentiam; ita
nec mors bonum est, quando auget patientium gloriam:
cum vel illa pro iniquitate deseritur, et efficit
praevaricatores; vel ista pro veritate suscipitur, et
efficit martyres. Ac per hoc lex quidem bona est,
quia prohibitio est peccati; mors autem mala, quia
stipendium est peccati: sed quemadmodum injusti
male utuntur non tantum malis, sed etiam bonis;
ita justi bene non tantum bonis, sed etiam malis.
Hinc fit ut et mali male lege utantur, quamvis sit lex
bonum; et boni bene moriantur, quamvis sit mors
malum.</p>
</div2>

<div2>
          <head>CAPUT VI.-- <hi>De generalis mortis malo, quo animae et corporis societas separatur.</hi> </head>

<pb n="0381"/>
<p>Quapropter, quod attinet ad corporis mortem, id
est separationem animae a corpore, cum eam patiuntur
qui morientes appellantur, nulli bona est. Habet
enim asperum sensum et contra naturam vis ipsa
qua utrumque divellitur, quod fuerat in vivente conjunctum
atque consertum, quamdiu moratur, donec
omnis adimatur sensus, qui ex ipso inerat animae
carnisque complexu. Quam totam molestiam nonnunquam
unus ictus corporis vel animae raptus intercipit,
nec eam sentiri praeveniente celeritate permittit.
Quidquid tamen illud est in morientibus, quod
cum gravi sensu adimit sensum, pie fideliterque
tolerando auget meritum patientiae, non aufert vocabulum
poenae. Ita cum ex hominis primi perpetuata
propagine procul dubio sit mors poena nascentis;
tamen si pro pietate justitiaque pendatur, fit gloria
renascentis: et cum sit mors peccati retributio, aliquando
impetrat ut nihil retribuatur peccato.</p>
</div2>

<div2>
          <head>CAPUT VII.-- <hi>De morte, quam non regenerati pro Christi confessione suscipiunt.</hi> </head>
<p>Nam quicumque etiam non percepto regenerationis
lavacro pro Christi confessione moriuntur, tantum
eis valet ad dimittenda peccata, quantum si abluerentur
sacro fonte Baptismatis. Qui enim dixit, <hi>Si
quis non renatus fuerit ex aqua et Spiritu sancto, non
intrabit in regnum coelorum <note>(Joan. III, 5)</note>
            </hi>: alia sententia
istos fecit exceptos, ubi non minus generaliter
dixit, <hi>Qui me confessus fuerit coram hominibus, confitebor
et ego eum coram Patre meo qui in coelis est <note>(Matth. X, 32)</note>
            </hi>;
et alio loco, <hi>Qui perdiderit animam
suam propter me, inveniet eam <note>(Id. XVI, 25)</note>
            </hi>. Hinc est
quod scriptum est, <hi>Pretiosa in conspectu Domini mors
sanctorum ejus <note>(Psal. CXV, 15)</note>
            </hi>. Quid enim pretiosius
quam mors, per quam fit ut et delicta omnia dimittantur,
et merita cumulatius augeantur? Neque enim
tanti sunt meriti, qui, cum mortem differre non possent,
baptizati sunt, deletisque omnibus peccatis ex
hac vita emigrarunt, quanti sunt hi qui mortem, cum
possent, ideo non distulerunt, quia maluerunt Christum
confitendo finire vitam, quam eum negando ad
ejus Baptismum pervenire. Quod utique si fecissent,
etiam hoc eis in illo lavacro dimitteretur, quod
timore mortis negaverant Christum; in quo lavacro
et illis facinus tam immane dimissum est, qui occiderant
Christum. Sed quando sine abundantia
gratiae Spiritus illius, qui ubi vult spirat <note>(Joan. III, 8)</note>,
tantum Christum amare possent, ut eum in tanto
vitae discrimine tanta sub spe veniae negare non possent?
Mors igitur pretiosa sanctorum, quibus cum
tanta gratia est praemissa et praerogata mors Christi,
ut ad eum acquirendum suam non cunctarentur impendere,
in eos usus redactum esse monstravit, quod
ad poenam peccantis antea fuerat constitutum, ut
inde justitiae fructus uberior nasceretur. Mors ergo
<pb n="0382"/>
non ideo bonum videri debet, quia in tantam utilitatem
non vi sua, sed divina opitulatione conversa est;
ut quae tunc metuenda proposita est, ne peccatum
committeretur, nunc suscipienda proponatur, ut
peccatum non committatur, commissumque deleatur,
magnaeque victoriae debita justitiae palma reddatur.</p>
</div2>

<div2>
          <head>CAPUT VIII.-- <hi>Quod in sanctis primae mortis pro veritate susceptio, secundae sit mortis absolutio.</hi> </head>
<p>Si enim diligentius consideremus, etiam cum quisque
pro veritate fideliter et laudabiliter moritur,
mors cavetur. Ideo quippe aliquid ejus suscipitur, ne
tota contingat, et secunda insuper, quae nunquam
finiatur, accedat. Suscipitur enim animae a corpore
separatio, ne Deo ab anima separato etiam ipsa separetur
a corpore, ac sic totius hominis prima morte
completa, secunda excipiat sempiterna. Quocirca
mors quidem, ut dixi, cum eam morientes patiuntur,
cumque in eis ut moriantur facit, nemini bona est,
sed laudabiliter toleratur pro tenendo vel adipiscendo
bono. Cum vero in ea sunt, qui jam mortui nuncupantur,
non absurde dicitur et malis mala, et bonis
bona. In requie enim sunt animae piorum a corpore
separatae; impiorum autem poenas luunt: donec
istarum ad aeternam vitam, illarum vero ad aeternam
mortem, quae secunda dicitur, corpora reviviscant.</p>
</div2>

<div2>
          <head>CAPUT IX.-- <hi>Tempus mortis, quo vitae sensus aufertur, in morientibus, an in mortuis esse dicendum sit.</hi> </head>
<p>Sed id tempus, quo animae a corpore separatae aut
in bonis sunt, aut in malis, utrum post mortem potius,
an in morte dicendum est? Si enim post mortem
est, jam non ipsa mors, quae transacta atque
praeterita est, sed post eam vita praesens animae,
bona seu mala est. Mors autem tunc eis mala erat,
quando erat, hoc est, quando eam patiebantur, cum
morerentur: quoniam gravis et molestus eis inerat
sensus; quo malo bene utuntur boni. Peracta autem
mors quonam modo vel bona, vel mala est, quae
jam non est? Porro, si adhuc diligentius attendamus,
nec illa mors esse apparebit, cujus gravem ac molestum
in morientibus diximus sensum. Quamdiu enim
sentiunt, adhuc utique vivunt; et si adhuc vivunt,
ante mortem quam in morte potius esse dicendi
sunt: quia illa cum venerit, aufert omnem corporis
sensum, qui ea propinquante molestus est. Ac per
hoc, quomodo morientes dicamus eos qui nondum
mortui sunt, sed imminente morte jam extrema et
mortifera afflictione jactantur, explicare difficile est:
etiamsi recte isti appellantur morientes; quia cum
mors quae jam impendet, advenerit, non morientes,
sed mortui nuncupantur. Nullus est ergo moriens,
nisi vivens; quoniam cum in tanta est extremitate
vitae, in quanta sunt quos agere animam dicimus,
profecto qui nondum anima caruit, adhuc vivit. Idem
ipse igitur simul et moriens est et vivens: sed morti
accedens, vita decedens; adhuc tamen in vita, quia
<pb n="0383"/>
inest anima corpori; nondum autem in morte, quia
nondum abscessit a corpore. Sed si cum abscesserit,
nec tunc in morte, sed post mortem potius erit;
quando sit in morte quis dixerit? Nam neque ullus
moriens erit, si moriens et vivens simul esse nullus
potest: quamdiu quippe anima in corpore est, non
possumus negare viventem. Aut si moriens potius
dicendus est, in cujus jam corpore agitur ut moriatur,
nec simul quisquam potest esse vivens et moriens;
quando sit vivens nescio.</p>
</div2>

<div2>
          <head>CAPUT X.-- <hi>De vita mortalium, quae mors potius quam vita dicenda est.</hi> </head>
<p>Ex quo enim quisque in isto corpore morituro esse
coeperit, nunquam in eo non agitur ut mors veniat.
Hoc enim agit ejus mutabilitas toto tempore vitae hujus
(si tamen vita dicenda est), ut veniatur in mortem.
Nemo quippe est qui non ei post annum sit,
quam ante annum fuit, et cras quam hodie, et hodie
quam heri, et paulo post quam nunc, et nunc quam
paulo ante propinquior. Quoniam quidquid temporis
vivitur, de spatio vivendi demitur; et quotidie fit
minus minusque quod restat: ut omnino nihil sit
aliud tempus vitae hujus, quam cursus ad mortem,
in quo nemo vel paululum stare, vel aliquanto tardius
ire permittitur: sed omnes urgentur pari motu,
nec diverso impelluntur accessu. Neque enim cui vita
brevior fuit, celerius diem duxit, quam ille cui longior:
sed cum aequaliter et aequalia momenta raperentur
ambobus, alter habuit propius, alter remotius
quo non impari velocitate ambo currebant. Aliud est
autem amplius viae peregisse, aliud tardius ambulasse.
Qui ergo usque ad mortem productiora spatia
temporis agit, non lentius pergit, sed plus itineris
conficit. Porro si ex illo quisque incipit mori, hoc
est esse in morte, ex quo in illo agi coeperit ipsa
mors, id est vitae detractio; quia, cum detrahendo
finita fuerit, post mortem jam erit, non in morte:
profecto ex quo esse incipit in hoc corpore, in morte
est. Quid enim aliud diebus, horis, momentisque singulis
agitur, donec ea consumpta mors quae agebatur,
impleatur; et incipiat jam tempus esse post
mortem, quod cum vita detraheretur, erat in morte?
Nunquam igitur in vita homo est, ex quo est in corpore
isto moriente potius quam vivente, si et in vita
et in morte simul non potest esse. An potius et in vita
et in morte simul est: in vita scilicet in qua vivit,
donec tota detrahatur; in morte autem, qua jam
moritur, cum vita detrahitur? Si enim non est in vita,
quid est quod detrahitur, donec ejus fiat perfecta
consumptio? Si autem non est in morte, quid est
vitae ipsa detractio? Non enim frustra, cum vita fuerit
corpori tota detracta, post mortem jam dicitur, nisi
quia mors erat, cum detraheretur. Nam si ea detracta
non est homo in morte, sed post mortem;
quando, nisi cum detrahitur, erit in morte?</p>
</div2>

<div2>
          <head>CAPUT XI.-- <hi>An quisquam simul et vivens esse possit, et mortuus.</hi> </head>
<div3>
            <head>1.</head>
            <p>
 Si autem absurdum est ut hominem, antequam
<pb n="0384"/>ad mortem perveniat, jam esse dicamus in morte;
(cui enim propinquat peragendo vitae suae tempora,
si jam in illa est?) maxime quia nimis est insolens,
ut simul et vivens esse dicatur et moriens, cum vigilans
et dormiens simul esse non possit: quaerendum
est quando erit moriens. Etenim antequam mors veniat,
non est moriens, sed vivens: cum vero mors
venerit, mortuus erit, non moriens. Illud ergo est
adhuc ante mortem, hoc jam post mortem. Quando
ergo in morte? (tunc enim est moriens:) ut quemadmodum
tria sunt cum dicimus, Ante mortem, in
morte, post mortem; ita tria singulis singula, Vivens,
moriens, mortuusque reddantur. Quando itaque
sit moriens, id est in morte, ubi neque sit vivens,
quod est ante mortem, neque mortuus, quod
est post mortem, sed moriens, id est in morte, difficillime
definitur. Quamdiu quippe est anima in corpore,
maxime si etiam sensus adsit, procul dubio
vivit homo, qui constat ex anima et corpore; ac per
hoc adhuc ante mortem, non in morte esse dicendus
est: cum vero anima abscesserit, omnemque abstulerit
corporis sensum, jam post mortem mortuusque
perhibetur. Perit igitur inter utrumque, quo moriens,
vel in morte sit: quoniam si adhuc vivit, ante
mortem est; si vivere destitit, jam post mortem est.
Nunquam ergo moriens, id est in morte esse comprehenditur.
Ita etiam in transcursu temporum quaeritur
praesens, nec invenitur: quia sine ullo spatio est, per
quod transitur ex futuro in praeteritum. Nonne ergo
videndum est, ne ista ratione mors corporis nulla esse
dicatur? Si enim est, quando est quae in nullo, et in
qua ullus esse non potest? quandoquidem si vivitur,
adhuc non est; quia hoc ante mortem, non in morte:
si autem vivere jam cessatum est, jam non est; quia
et hoc post mortem est, non in morte. Sed rursus si
nulla mors est ante vel post, quid est quod dicitur
ante mortem, sive post mortem? nam et hoc inaniter
dicitur, si mors nulla est. Atque utinam in paradiso
bene vivendo egissemus, ut revera nulla esset
mors. Nunc autem non solum est, verum etiam tam
molesta est, ut nec ulla explicari locutione possit,
nec ulla ratione vitari.</p>
          </div3>
<div3>
            <head>2.</head>
            <p>
 Loquamur ergo secundum consuetudinem; non
enim aliter debemus: et dicamus, Ante mortem, prius
quam mors accidat; sicut scriptum est, <hi>Ante mortem
ne laudes hominem quemquam <note>(Eccli. XI, 30)</note>
            </hi>. Dicamus
etiam cum acciderit, Post mortem illius vel illius factum
est illud vel illud. Dicamus et de praesenti tempore
ut possumus, velut cum ita loquimur, Moriens
ille testatus est, et illis atque illis illud atque illud moriens
dereliquit: quamvis hoc nisi vivens omnino facere
non posset, et potius hoc ante mortem fecerit,
<pb n="0385"/>
non in morte. Loquamur etiam sicut loquitur Scriptura
divina, quae mortuos quoque non post mortem,
sed in morte esse non dubitat dicere. Hinc enim est
illud: <hi>Quoniam non est in morte, qui memor sit tui <note>(Psal. VI, 6)</note>
            </hi>.
Donec enim reviviscant, recte dicuntur
esse in morte; sicut in somno esse quisque, donec evigilet,
dicitur: quamvis in somno positos dicamus dormientes,
nec tamen eo modo possumus dicere eos
qui jam sunt mortui, morientes. Non enim adhuc moriuntur
qui, quantum attinet ad corporis mortem, de
qua nunc disserimus, jam sunt a corporibus separati.
Sed hoc est quod dixi explicari aliqua locutione non
posse, quonam modo vel morientes dicantur vivere,
vel jam mortui etiam post mortem adhuc esse dicantur
in morte. Quomodo enim post mortem si adhuc in
morte? Praesertim cum eos nec morientes dicamus,
sicuti eos qui in somno sunt dicimus dormientes; et
qui in languore, languentes; et qui in dolore, utique
dolentes; et qui in vita, viventes: at vero mortui
priusquam resurgant, esse dicuntur in morte, nec tamen
possunt appellari morientes. Unde non importune
neque incongrue arbitror accidisse, etsi non humana
industria, judicio fortasse divino, ut hoc verbum
quod est, moritur, in latina lingua nec grammatici
declinare potuerint, ea regula qua caetera talia declinantur.
Namque ab eo quod est oritur, fit verbum
praeteriti temporis, ortus est: et si qua similia sunt,
per temporis praeteriti participia declinantur. Ab eo
vero quod est moritur, si quaeramus praeteriti temporis
verbum, responderi assolet, mortuus est, u littera
geminata. Sic enim dicitur mortuus, quomodo fatuus,
arduus, conspicuus, et si qua similia, quae non sunt
praeteriti temporis, sed quoniam nomina sunt, sine
tempore declinantur. Illud autem, quasi ut declinetur
quod declinari non potest, pro participio praeteriti
temporis ponitur nomen. Convenienter itaque factum
est, ut, quemadmodum id quod significat, non potest
agendo, ita ipsum verbum declinari loquendo non
possit. Agi tamen potest in adjutorio gratiae Redemptoris
nostri, ut saltem secundam mortem declinare
possimus. Illa enim est gravior, et omnium malorum
pessima, quae non fit separatione animae et
corporis, sed in aeternam poenam potius utriusque
complexu. Ibi e contrario non erunt homines ante
mortem atque post mortem, sed semper in morte: ac
per hoc nunquam viventes, nunquam mortui, sed sine
fine morientes. Nunquam enim erit homini pejus in
morte, quam ubi erit mors ipsa sine morte.
</p>
          </div3>
        </div2>

<div2>
          <head>CAPUT XII.-- <hi>Quam mortem primis hominibus Deus, si mandatum ejus transgrederentur, fuerit comminatus.</hi> </head>
<p>Cum ergo requiritur, quam mortem Deus primis
hominibus fuerit comminatus, si ab eo mandatum
transgrederentur acceptum, nec obedientiam custodirent;
utrum animae, an corporis, an totius hominis,
<pb n="0386"/>
an illam quae appellatur secunda: respondendum est,
Omnes. Prima enim ex duabus constat; secunda ex
omnibus tota. Sicut enim universa terra ex multis
terris, et universa Ecclesia ex multis constat Ecclesiis;
sic universa mors ex omnibus. Quoniam prima
constat ex duabus, una animae, altera corporis: ut sit
prima totius hominis mors, cum anima sine Deo et
sine corpore ad tempus poenas luit; secunda vero,
ubi anima sine Deo cum corpore poenas aeternas luit.
Quando ergo dixit Deus primo illi homini, quem in
paradiso constituerat, de cibo vetito, <hi>Quacumque die
ederitis ex eo, morte moriemini <note>(Gen. II, 17)</note>
            </hi>: non tantum
primae mortis partem priorem, ubi anima privatur
Deo; nec tantum posteriorem, ubi corpus privatur
anima; nec solum ipsam totam primam, ubi anima
et a Deo et a corpore separata punitur: sed quidquid
mortis est usque ad novissimam, quae secunda
dicitur, qua est nulla posterior, comminatio illa complexa
est.</p>
</div2>

<div2>
          <head>CAPUT XIII.-- <hi>Praevaricatio primorum hominum, quam primam senserit poenam.</hi> </head>
<p>Nam posteaquam praecepti facta transgressio est,
confestim gratia deserente divina, de corporum suorum
nuditate confusi sunt. Unde etiam foliis ficulneis,
quae forte a perturbatis prima comperta sunt, pudenda
texerunt <note>(Gen. III, 7)</note>: quae prius eadem membra
erant, sed pudenda non erant. Senserunt ergo novum
motum inobedientis carnis suae, tanquam reciprocam
poenam inobedientiae suae. Jam quippe anima libertate
in perversum propria delectata, et Deo dedignata
servire, pristino corporis servitio destituebatur: et
quia superiorem Dominum suo arbitrio deseruerat,
inferiorem famulum ad suum arbitrium non tenebat:
nec omni modo habebat subditam carnem, sicut semper
habere potuisset, si Deo subdita ipsa mansisset.
Tunc ergo coepit caro concupiscere adversus spiritum <note>(Galat. V, 17)</note>:
cum qua controversia nati sumus, trahentes
originem mortis, et in membris nostris vitiataque
natura contentionem ejus sive victoriam de
prima praevaricatione gestantes.</p>
</div2>

<div2>
          <head>CAPUT XIV.-- <hi>Qualis homo sit factus a Deo, et in quam sortem deciderit suae voluntatis arbitrio.</hi> </head>
<p>Deus enim creavit hominem rectum, naturarum
auctor, non utique vitiorum: sed sponte depravatus
justeque damnatus, depravatos damnatosque generavit.
Omnes enim fuimus in illo uno, quando omnes
fuimus ille unus, qui per feminam lapsus est in peccatum,
quae de illo facta est ante peccatum. Nondum
erat nobis singillatim creata et distributa forma, in
qua singuli viveremus; sed jam natura erat seminalis,
ex qua propagaremur: qua scilicet propter peccatum
vitiata, et vinculo mortis obstricta, justeque
damnata, non alterius conditionis homo ex homine
nasceretur. Ac per hoc a liberi arbitrii malo usu series
hujus calamitatis exorta est, quae humanum genus
origine depravata, velut radice corrupta, usque
ad secundae mortis exitium, quae non habet finem,
<pb n="0387"/>
solis eis exceptis qui per gratiam Dei liberantur, miseriarum
connexione perducit.</p>
</div2>

<div2>
          <head>CAPUT XV.-- <hi>Quod Adam peccans prius reliquerit Deum, quam relinqueretur a Deo; et primam fuisse animae mortem a Deo recessisse.</hi> </head>
<p>Quamobrem etiamsi in eo quod dictum est, <hi>Morte
moriemini,</hi> quoniam non est dictum, Mortibus, eam
solam intelligamus, quae fit cum anima deseritur sua
vita, quod illi Deus est: (non enim deserta est ut desereret,
sed ut desereretur, deseruit: ad malum quippe
ejus prior est voluntas ejus; ad bonum vero ejus
prior est voluntas Creatoris ejus, sive ut eam faceret
quae nulla erat, sive ut reficiat quae lapsa perierat):
etiamsi ergo hanc intelligamus Deum denuntiasse
mortem, in eo quod ait, <hi>Qua die ederitis ex illo, morte
moriemini;</hi> tanquam diceret, Qua die me deserueritis
per inobedientiam, deseram vos per justitiam: profecto
in ea morte etiam caeterae denuntiatae sunt, quae
procul dubio fuerant secuturae. Nam in eo quod inobediens
motus in carne animae inobedientis exortus
est, propter quem pudenda texerunt, sensa est mors
una in qua deseruit animam Deus. Ea significata est
verbis ejus, quando timore dementi sese abscondenti
homini dixit, <hi>Adam, ubi es <note>(Gen. III, 9)</note>
            </hi>? non utique
ignorando quaerens, sed increpando admonens, ut attenderet
ubi esset in quo non esset Deus. Cum vero
corpus anima ipsa deseruit aetate corruptum et senectute
confectum, venit in experimentum mors altera,
de qua Deus peccatum adhuc puniens homini dixerat, <hi>Terra es, et in terram ibis 
 <note>(Ibid., 19)</note>
            </hi>: ut ex his duabus
mors illa prima, quae totius est hominis, compleretur,
quam secunda in ultimo sequitur, nisi homo per gratiam
liberetur. Neque enim corpus quod de terra est,
rediret in terram, nisi sua morte, quae illi accidit cum
deseritur sua vita, id est anima. Unde constat inter
Christianos veraciter catholicam tenentes fidem, etiam
ipsam nobis corporis mortem, non lege naturae, qua
nullam mortem homini Deus fecit, sed merito inflictam
esse peccati: quoniam peccatum vindicans Deus,
dixit homini, in quo tunc omnes eramus, <hi>Terra es, et
in terram ibis.</hi> </p>
</div2>

<div2>
          <head>CAPUT XVI.-- <hi>De philosophis, qui animae separationem a corpore non putant esse poenalem, cum Plato inducat summum Deum diis minoribus promittentem, quod nunquam sint corporibus exuendi.</hi> </head>
<div3>
            <head>1.</head>
            <p>
 Sed philosophi, contra quorum calumnias defendimus
civitatem Dei, hoc est ejus Ecclesiam, sapienter
sibi videntur irridere quod dicimus, animae a corpore
separationem inter poenas ejus esse deputandam: quia
videlicet ejus perfectam beatitudinem tunc illi fieri existimant,
cum omni prorsus corpore exuta ad Deum simplex
et sola et quodammodo nuda redierit. Ubi si nihil,
quo ista refelleretur opinio, in eorum litteris invenirem,
operosius mihi disputandum esset, quo demonstrarem
non corpus esse animae, sed corruptibile corpus
onerosum. Unde illud est quod de Scripturis nostris
<pb n="0388"/>
in superiorilibro commemoravimus <note>(cap. 15)</note>, <hi>Corpus
enim corruptibile aggravat animam <note>(Sap. IX, 15)</note>
            </hi>.
Addendo utique <hi>corruptibile,</hi> non qualicumque corpore,
sed quale factum est ex peccato consequente
vindicta, animam perhibuit aggravari. Quod etiamsi
non addidisset, nihil aliud intelligere deberemus.
Sed cum apertissime Plato deos a summo Deo factos
habere immortalia corpora praedicet, eisque ipsum
Deum, a quo facti sunt, inducat pro magno beneficio
pollicentem, quod in aeternum cum suis corporibus
permanebunt, nec ab eis ulla morte solventur:
quid est quod isti ad exagitandam christianam fidem
fingunt se nescire quod sciunt; aut etiam sibi repugnantes
adversum se ipsos malunt dicere, dum nobis
non desinant contradicere? Nempe Platonis haec verba
sunt, sicut ea Cicero in latinum vertit, quibus inducit
summum Deum deos quos fecit alloquentem ac
dicentem: <hi>Vos qui deorum satu orti estis, attendite
quorum operum ego parens effectorque sum. Haec sunt
indissolubilia me invito</hi>: <hi>quanquam omne colligatum
solvi potest. Sed haudquaquam boni est</hi>, <hi>ratione vinctum
velle dissolvere</hi>. <hi>Sed quoniam estis orti, immortales
vos quidem esse et indissolubiles non potestis: nequaquam 
 tamen dissolvemini, neque vos ulla mortis
fata periment, nec erunt valentiora quam consilium
meum, quod majus est vinculum ad perpetuitatem vestram,
quam illa quibus estis, tum cum gignebamini,
colligati.</hi>  Ecce deos Plato dicit et corporis animaeque
colligatione mortales, et tamen immortales Dei a
quo facti sunt voluntate atque consilio. Si ergo animae
poena est in qualicumque corpore colligari, quid
est quod eos alloquens Deus tanquam sollicitos, ne
forte moriantur, id est dissolvantur a corpore, de
sua facit immortalitate securos; non propter eorum
naturam, quae sit compacta, non simplex, sed
propter suam invictissimam voluntatem, qua potens
est facere, ut nec orta occidant, nec connexa solvantur,
sed incorruptibiliter perseverent?</p>
          </div3>
<div3>
            <head>2.</head>
            <p>
 Et hoc quidem utrum Plato verum de sideribus
dicat, alia quaestio est: neque enim ei continuo
concedendum est, globos istos luminum sive orbiculos
luce corporea super terras, seu die, seu nocte
fulgentes, suis quibusdam propriis animis vivere,
eisque intellectualibus et beatis, quod etiam de ipso
universo mundo, tanquam uno animali maximo,
quo cuncta caetera continerentur animalia, instanter
affirmat. Sed haec, ut dixi, alia quaestio est,
quam nunc discutiendam non suscepimus. Hoc tantum
contra istos commemorandum putavi, qui se
Platonicos vocari vel esse gloriantur, cujus superbia
<pb n="0389"/>
nominis erubescunt esse Christiani, ne commune illis
cum vulgo vocabulum, vilem faciat palliatorum,
tanto magis inflatam, quanto magis exiguam paucitatem:
et quaerentes quid in doctrina christiana reprehendant,
exagitant aeternitatem corporum, tanquam
haec sint inter se contraria, ut et beatitudinem
quaeramus animae, et eam semper esse velimus in
corpore, velut aerumnoso vinculo colligatam: cum
eorum auctor et magister Plato, donum a Deo summo
diis ab illo factis dicat esse concessum, ne aliquando
moriantur, id est a corporibus, quibus eos
connexuit, separentur.
</p>
          </div3>
        </div2>

<div2>
          <head>CAPUT XVII.-- <hi>Contra eos qui asserunt, terrena corpora incorruptibilia fieri et aeterna non posse.</hi> </head>
<div3>
            <head>1.</head>
            <p>
 Contendunt etiam isti, terrestria corpora sempiterna
esse non posse, cum ipsam universam terram dei
sui, non quidem summi, sed tamen magni, id est
totius hujus mundi, membrum in medio positum et
sempiternum esse non dubitent. Cum ergo Deus ille
summus fecerit eis alterum quem putant deum ( <hi>Plato
in Timaeo</hi> ), id est istum mundum, caeteris diis qui
infra eum sunt praeferendum, eumdemque esse existiment
animantem, anima scilicet, sicut asserunt,
rationali vel intellectuali in tam magna mole corporis
ejus inclusa; ipsiusque corporis tanquam membra
locis suis posita atque digesta, quatuor constituerit
elementa, quorum juncturam, ne unquam deus eorum
tam magnus moriatur, insolubilem ac sempiternam
velint: quid causae est, ut in corpore majoris
animantis tanquam medium membrum aeterna sit
terra, et aliorum animantium terrestrium corpora,
si, Deus sicut illud velit, aeterna esse non possint?
Sed terrae, inquiunt, terra reddenda est, unde animalium
terrestria sumpta sunt corpora: ex quo fit,
inquiunt, ut ea sit necesse dissolvi et emori; et eo
modo terrae stabili ac sempiternae, unde fuerant
sumpta, restitui. Si quis hoc etiam de igne similiter 
affirmet, et dicat reddenda esse universo igni corpora,
quae inde sumpta sunt, ut coelestia fierent animalia;
nonne immortalitas, quam talibus diis, velut
Deo summo loquente, promisit Plato, tanquam violentia
disputationis hujus intercidet? An ibi propterea
non fit, quia Deus non vult, cujus voluntatem,
ut ait Plato, nulla vis vincit? Quid ergo prohibet, ut
hoc etiam de terrestribus corporibus Deus possit efficere,
quandoquidem ut nec ea quae orta sunt, occidant,
nec ea quae sunt juncta solvantur, nec ea
quae sunt ex elementis sumpta reddantur, atque ut
animae in corporibus constitutae nec unquam ea deserant,
et cum eis immortalitate ac sempiterna beatitudine
perfruantur, posse Deum facere confitetur
Plato? Cur ergo non possit, ut nec terrestria moriantur?
An Deus non est potens quousque Christiani
credunt, sed quousque Platonici volunt? Nimirum
quippe consilium Dei et potestatem potuerunt philosophi,
<pb n="0390"/>
nec potuerunt nosse Prophetae? cum potius e
contrario Dei Prophetas ad enuntiandam ejus, quantum
dignatus est, voluntatem, Spiritus ejus docuerit;
philosophos autem in ea cognoscenda conjectura
humana deceperit.</p>
          </div3>
<div3>
            <head>2.</head>
            <p>
 Verum non usque adeo decipi debuerunt, non solum
ignorantia, sed magis etiam pervicacia, ut et
sibi apertissime refragentur, magnis disputationum
viribus asserentes, animae, ut beata esse possit,
non terrenum tantum, sed omne corpus esse fugiendum;
et deos rursus dicentes habere beatissimas animas,
et tamen aeternis corporibus illigatas, coelestes
quidem igneis, Jovis autem ipsius animam, quem
mundum istum volunt, omnibus omnino corporeis
elementis, quibus haec tota moles a terra in coelum
surgit, inclusam. Hanc enim animam Plato ab intimo
terrae medio, quod geometrae centrum vocant, per
omnes partes ejus usque ad coeli summa et extrema
diffundi et extendi per numeros musicos opinatur,
ut sit iste mundus animal maximum, beatissimum,
sempiternum, cujus anima et perfectam sapientiae felicitatem
teneret, et corpus proprium non relinqueret;
cujusque corpus et in aeternum ex illa viveret,
et eam quamvis non simplex, sed tot corporibus
tantisque compactum, hebetare atque tardare non
posset. Cum igitur suspicionibus suis ista permittant,
cur nolunt credere, divina voluntate atque potentia
immortalia corpora fieri posse terrena, in quibus
animae nulla ab eis morte separatae, nullis eorum
oneribus aggravatae, sempiterne ac feliciter vivant;
quod deos suos posse asserunt in corporibus igneis,
Jovemque ipsum regem eorum in omnibus corporeis
elementis? Nam si animae, ut beata sit, corpus est
omne fugiendum, fugiant dii eorum de globis siderum,
fugiat Jupiter de coelo et terra: aut si non
possunt, miseri judicentur. Sed neutrum isti volunt,
qui neque a corporibus separationem audent dare
diis suis, ne illos mortales colere videantur; nec
beatitudinis privationem, ne infelices eos esse fateantur.
Non ergo ad beatitudinem consequendam omnia
fugienda sunt corpora; sed corruptibilia, molesta,
gravia, moribunda; non qualia fecit primis hominibus
bonitas Dei, sed qualia esse compulit poena peccati
.
</p>
          </div3>
        </div2>

<div2>
          <head>CAPUT XVIII.-- <hi>De terrenis corporibus, quae philosophi affirmant in coelestibus esse non posse; quia quod terrenum est, naturali pondere vocetur ad terram.</hi> </head>
<p>Sed necesse est, inquiunt, ut terrena corpora naturale
pondus vel in terra teneat, vel cogat ad terram:
et ideo in coelo esse non possint. Primi
quidem illi homines in terra erant nemorosa atque
fructuosa, quae paradisi nomen obtinuit: sed quia et
ad hoc respondendum est, vel propter Christi corpus
cum quo ascendit in coelum, vel propter sanctorum
qualia in resurrectione futura sunt, intueantur paulo
<pb n="0391"/>
attentius pondera ipsa terrena. Si enim ars humana
efficit ut ex metallis, quae in aquis posita continuo
submerguntur, quibusdam modis vasa fabricata etiam
natare possint; quanto credibilius et efficacius occultus
aliquis modus operationis Dei, cujus omnipotentissima
voluntate Plato dicit nec orta interire, nec
colligata posse dissolvi, cum multo mirabilius incorporea
corporeis, quam quaecumque corporea quibuscumque
corporibus copulentur, potest molibus praestare
terrenis, ut nullo in ima pondere deprimantur;
ipsisque animis perfectissime beatis, ut quamvis terrena,
tamen incorruptibilia jam corpora ubi volunt
ponant, et quo volunt agant, situ motuque facillimo?
An vero si hoc Angeli faciant, et quaelibet animalia
terrestria rapiant unde libet, constituantque ubi libet,
aut eos sine labore non posse, aut onera sentire
credendum est? Cur ergo sanctorum perfectos et
beatos divino munere spiritus sine ulla difficultate
posse ferre quo voluerint, et sistere ubi voluerint sua
corpora non credamus? Nam cum terrenorum corporum,
sicut onera in gestando sentire consuevimus,
quanto major est quantitas, tanto major sit et gravitas,
ita ut plura pondo quam pauciora plus premant:
membra tamen suae carnis leviora portat anima cum
in sanitate robusta sunt, quam in languore cum macra
sunt. Et cum aliis gestantibus onerosior sit sanus
et validus, quam exilis et morbidus; ipse tamen ad
suum corpus movendum atque portandum agilior est,
cum in bona valetudine plus habet molis, quam cum
in peste vel fame minimum roboris. Tantum valet in
habendis etiam terrenis corporibus, quamvis adhuc
corruptibilibus atque mortalibus, non quantitatis pondus,
sed temperationis modus. Et quis verbis explicet,
quantum distet inter praesentem, quam dicimus
sanitatem, et immortalitatem futuram? Non itaque
nostram fidem redarguant philosophi de ponderibus
corporum. Nolo enim quaerere, cur non credant terrenum
posse esse corpus in coelo, cum terra universa
libretur in nihilo. Fortassis enim de ipso medio mundi
loco, eo quod in eum coeant quaeque graviora, etiam
argumentatio verisimilior habeatur. Illud dico: si dii
minores, quibus inter animalia terrestria caetera etiam
hominem faciendum commisit Plato ( <hi>in Timaeo</hi> ), potuerunt,
sicut dicit, ab igne removere urendi qualitatem,
lucendi relinquere quae per oculos emicaret <note>(Ibid.)</note>;
itane Deo summo concedere dubitabimus, cujus ille voluntati
potestatique ne moriantur concessit quae orta
sunt, et tam diversa, tam dissimilia, id est corporea
et incorporea, sibimet connexa, nulla possint dissolutione
sejungi, ut de carne hominis, cui donat immortalitatem,
corruptionem auferat, naturam relinquat,
congruentiam figurae membrorumque detineat,
detrahat ponderis tarditatem? Sed de fide resurrectionis
mortuorum, et de corporibus eorum immortalibus
diligentius, si Deus voluerit, in fine hujus operis disserendum
est.</p>
</div2>

<div2>
          <head>CAPUT XIX.-- <hi>Contra eorum dogmata, qui primos homines, si non peccassent, immortales futuros fuisse non credunt.</hi> </head>

<pb n="0392"/>
<p processing="manual">Nunc de corporibus primorum hominum quod instituimus
explicemus: quoniam nec mors ista, quae
bona perhibetur bonis, nec tantum paucis intelligentibus
sive credentibus, sed omnibus nota est, qua fit
animae a corpore separatio, qua certe corpus animantis,
quod evidenter vivebat, evidenter emoritur, eis potuisset
accidere, nisi peccati meritum sequeretur. Licet
enim justorum ac piorum animae defunctorum, quod
in requie vivant, dubitare fas non sit, usque adeo tamen
eis melius esset cum suis corporibus bene valentibus
vivere, ut etiam illi qui omni modo esse sine corpore
beatissimum existimant, hanc opinionem suam
sententia repugnante convincant. Neque enim quisquam
audebit illorum sapientes homines, sive morituros, sive
jam mortuos, id est, aut carentes corporibus, aut corpora
relicturos, diis immortalibus anteponere, quibus
Deus summus apud Platonem munus ingens, indissolubilem
scilicet vitam, id est aeternum cum suis corporibus
consortium, pollicetur. Optime autem cum hominibus
agi arbitratur idem Plato, si tamen hanc vitam pie justeque
peregerint, ut a suis corporibus separati, in ipsorum
deorum, qui sua corpora nunquam deserunt, recipiantur
sinum ( <hi>in Phaedone et Phaedro</hi> ):
<l>Scilicet immemores supera ut convexa revisant,</l>
<l>Rursus et incipiant in corpora velle reverti.</l>  <hi>
              <note>(Virgil. Aeneid. lib. 6, vers. 750, 751)</note>.</hi>  
Quod Virgilius ex Platonico dogmate dixisse laudatur.</p>
          <p>
Ita quippe animas mortalium, nec in suis corporibus
semper esse posse existimat, sed mortis necessitate dissolvi;
nec sine corporibus durare perpetuo, sed alternantibus
vicibus indesinenter vivos ex mortuis, et ex vivis
mortuos fieri putat: ut a caeteris hominibus hoc videantur
differre sapientes, quod post mortem ferantur ad
sidera, ut aliquanto diutius in astro sibi congruo quisque
requiescat, atque inde rursus miseriae pristinae oblitus
et cupiditate habendi corporis victus, redeat ad labores
aerumnasque mortalium; illi vero qui stultam duxerint
vitam, ad corpora suis meritis debita, sive hominum,
sive bestiarum, de proximo revolvantur ( <hi>in Phaedro</hi> ).
In hac itaque durissima conditione constituit etiam
bonas atque sapientes animas, quibus non talia corpora
distributa sunt, cum quibus semper atque immortaliter
viverent, ut neque in corporibus permanere,
neque sine his possint in aeterna puritate durare. De
quo Platonico dogmate jam in libris superioribus <note>(Praesertim
in lib. 10, cap. 30)</note> diximus christiano tempore
erubuisse Porphyrium, et non solum ab humanis animis
removisse corpora bestiarum, verum etiam sapientium
animas ita voluisse de corporeis nexibus liberari,
ut corpus omne fugientes beatae apud Patrem
sine fine teneantur. Itaque ne a Christo vinci videretur
vitam sanctis pollicente perpetuam, etiam ipse
purgatas animas sine ullo ad miserias pristinas reditu
<pb n="0393"/>
in aeterna felicitate constituit: et ut Christo adversaretur,
resurrectionem incorruptibilium corporum negans,
non solum sine terrenis, sed sine ullis omnino
corporibus eas asseruit in sempiternum esse victuras.
Nec tamen ista qualicumque opinione praecepit
saltem ne diis corporatis religionis obsequio subderentur.
Quid ita, nisi quia eas quamvis nulli corpori
sociatas, non credidit illis esse meliores? Quapropter,
si non audebunt isti, sicut eos ausuros esse non arbitror,
diis beatissimis, et tamen in aeternis corporibus
constitutis, humanas animas anteponere; cur eis
videtur absurdum, quod fides christiana praedicat, et
primos homines ita fuisse conditos, ut si non peccassent,
nulla morte a suis corporibus solverentur, sed
pro meritis obedientiae custoditae immortalitate donati,
cum eis viverent in aeternum; et talia sanctos
in resurrectione habituros ea ipsa, in quibus hic laboraverunt,
corpora, ut nec eorum carni aliquid
corruptionis vel difficultatis, nec eorum beatitudini
aliquid doloris et infelicitatis possit accidere?</p>
        </div2> 

<div2>
          <head>CAPUT XX.-- <hi>Quod caro sanctorum, quae nunc requiescit in spe, in meliorem reparanda sit qualitatem, quam fuit primorum hominum ante peccatum.</hi> </head>
<p>Proinde nunc sanctorum animae defunctorum ideo
non habent gravem mortem, qua separatae sunt a
corporibus suis, quia caro eorum requiescit in spe,
quaslibet sine ullo jam sensu contumelias accepisse
videatur. Non enim, sicut Platoni visum est, corpora
oblivione desiderant: sed potius, quia meminerunt
quid sibi ab eo sit promissum, qui neminem fallit,
qui eis etiam de capillorum suorum integritate securitatem
dedit <note>(Luc. XXI, 18)</note>, resurrectionem corporum,
in quibus multa dura perpessi sunt, nihil in
eis ulterius tale sensuri, desiderabiliter et patienter
exspectant. Si enim carnem suam non oderant <note>(Ephes.
V, 29)</note>, quando eam suae menti infirmitate resistentem,
spirituali jure coercebant, quanto magis eam diligunt
etiam ipsam spiritualem futuram? Sicut enim spiritus
carni serviens non incongrue carnalis, ita caro spiritui
serviens recte appellabitur spiritualis; non quia in
spiritum convertetur, sicut nonnulli putant ex eo quod
scriptum est, <hi>Seminatur corpus animale, resurget corpus
spirituale <note>(I Cor. XV, 42)</note>
            </hi>: sed quia spiritui
summa et mirabili obtemperandi facilitate subdetur,
usque ad immortalitatis indissolubilis securissimam
voluntatem omni molestiae sensu, omni corruptibilitate
et tarditate detracta. Non solum enim non
erit tale, quale nunc est in quavis optima valetudine;
<pb n="0394"/>
sed nec tale quidem, quale fuit in primis hominibus
ante peccatum. Qui licet morituri non essent, nisi
peccassent; alimentis tamen ut homines utebantur,
nondum spiritualia, sed adhuc animalia corpora terrena
gestantes. Quae licet senio non veterascerent, ut
necessitate perducerentur ad mortem (qui status eis de
ligno vitae, quod in medio paradiso cum arbore vetita
simul erat, mirabili Dei gratia praestabatur): tamen et
alios sumebant cibos praeter unam arborem, quae fuerat
interdicta,
non quia ipsa erat malum, sed propter
commendandum purae et simplicis obedientiae bonum,
quae magna virtus est rationalis creaturae sub Creatore
Domino constitutae. Nam ubi nullum malum tangebatur,
profecto si prohibitum tangeretur, sola inobedientia
peccabatur. Alebantur ergo aliis quae sumebant,
ne animalia corpora molestiae aliquid esuriendo
ac sitiendo sentirent: de ligno autem vitae propterea
gustabatur, ne mors eis undecumque subreperet, vel
senectute confecta decursis temporum spatiis interirent:
tanquam caetera essent alimento, illud sacramento;
ut sic fuisse accipiatur lignum vitae in paradiso
corporali, sicut in spirituali, hoc est intelligibili
paradiso, Sapientia Dei, de qua scriptum est, <hi>Lignum
vitae est amplectentibus eam <note>(Prov. III, 18)</note>
            </hi>.</p>
</div2>

<div2>
          <head>CAPUT XXI.-- <hi>De paradiso, in quo primi homines fuerant, quod recte possit significatione ejus spirituale aliquid intelligi, salva veritate narrationis historicae de corporali loco.</hi> </head>
<p>Unde nonnulli totum ipsum paradisum, ubi primi
homines parentes generis humani sanctae Scripturae
veritate fuisse narrantur, ad intelligibilia referunt,
arboresque illas et ligna fructifera in virtutes vitae
moresque convertunt: tanquam visibilia et corporalia
illa non fuerint, sed intelligibilium significandorum
causa eo modo dicta vel scripta sint. Quasi
propterea non potuerit esse paradisus corporalis,
quia potest etiam spiritualis intelligi: tanquam ideo
non fuerint duae mulieres, Agar et Sara, et ex illis duo
filii Abrahae, unus de ancilla, alius de libera, quia
duo Testamenta in eis figurata dicit Apostolus <note>(Galat.
IV, 22-24)</note>: aut ideo de nulla petra Moyse percutiente
aqua defluxerit <note>(Exod. XVII, 6; Num. XX, 11)</note>,
quia potest illic figurata significatione etiam Christus
intelligi, eodem apostolo dicente, <hi>Petra autem erat
Christus <note>(I Cor. X, 4)</note>
            </hi>. Nemo itaque prohibet intelligere
paradisum, vitam beatorum; quatuor ejus flumina,
quatuor virtutes, prudentiam, fortitudinem,
temperantiam, atque justitiam; et ligna ejus, omnes
utiles disciplinas; et lignorum fructus, mores piorum;
et lignum vitae, ipsam bonorum omnium matrem sapientiam;
et lignum scientiae boni et mali, transgressi
<pb n="0395"/>
mandati experimentum. Poenam enim peccatoribus
bene utique, quoniam juste, constituit Deus, sed non
bono suo experitur homo. Possunt haec etiam in Ecclesia
intelligi, ut ea melius accipiamus tanquam prophetica
indicia praecedentia futurorum: paradisum
scilicet ipsam Ecclesiam, sicut de illa legitur in Cantico
canticorum <note>(Cant. IV, 13)</note>: quatuor autem paradisi
flumina, quatuor Evangelia; ligna fructifera, sanctos;
fructus autem eorum, opera eorum; lignum vitae,
Sanctum sanctorum, utique Christum; lignum scientiae
boni et mali, proprium voluntatis arbitrium. Nec
se ipso quippe homo divina voluntate contempta nisi
perniciose uti potest: atque ita discit, quid intersit,
utrum inhaereat communi omnibus bono, an proprio
delectetur. Se quippe amans donatur sibi, ut inde timoribus
moeroribusque completus cantet in Psalmo, si
tamen mala sua sentit, <hi>Ad me ipsum turbata est anima
mea <note>(Psal. XLI, 7)</note>
            </hi>: correctusque jam dicat: <hi>Fortitudinem
meam ad te custodiam <note>(Psal. LVIII, 10)</note>
            </hi>. Haec, et si
qua alia commodius dici possunt de intelligendo spiritualiter
paradiso, nemine prohibente dicantur: dum
tamen et illius historiae veritas fidelissima rerum gestarum
narratione commendata credatur.</p>
</div2>

<div2>
          <head>CAPUT XXII.-- <hi>De corporibus sanctorum post resurrectionem, quae sic spiritualia erunt, ut non in spiritum caro vertatur.</hi> </head>
<p>Corpora ergo justorum quae in resurrectione futura
sunt, neque ullo ligno indigebunt, quo fiat ut nullo
morbo vel senectute inveterata moriantur; neque ullis
aliis corporalibus alimentis, quibus esuriendi ac
sitiendi qualiscumque molestia devitetur: quoniam
certo et omnimodo inviolabili munere immortalitatis
induentur, ut nonnisi velint, possibilitate, non necessitate
vescantur. Quod Angeli quoque visibiliter et
tractabiliter apparentes, non quia indigebant, sed
quia volebant et poterant, ut hominibus congruerent
sui ministerii quadam humanitate, fecerunt. Neque
enim in phantasmate Angelos edisse credendum est,
quando eos homines hospitio susceperunt <note>(Gen. XVIII,
et Tob. XI)</note>: quamvis utrum Angeli essent ignorantibus,
consimili nobis indigentia vesci viderentur.
Unde est quod ait angelus in libro Tobiae, <hi>Videbatis
me manducare, sed visu vestro, videbatis <note>(Tob. XII, 19)</note>
            </hi>:
id est, necessitate reficiendi corporis, sicut vos facitis,
me cibum sumere putabatis. Sed si forte de Angelis
aliud credibilius disputari potest, certe fides christiana
de ipso Salvatore non dubitat, quod etiam post
resurrectionem, jam quidem in spirituali carne, sed
tamen vera, cibum ac potum cum discipulis sumpsit <note>(Luc. XXIV)</note>.
Non enim potestas, sed egestas edendi
ac bibendi talibus corporibus auferetur. Unde et spiritualia
erunt; non quia corpora esse desistent, sed
quia spiritu vivificante subsistent.</p>
</div2>

<div2>
          <head>CAPUT XXIII.-- <hi>Quid intelligendum sit de corpore animali et de corpore spirituali: aut qui moriuntur in Adam, qui vero vivificantur in Christo.</hi> </head>
<div3>
            <head>1.</head>
            <p>
 Nam sicut corpora ista, quae habent animam
viventem, nondum spiritum vivificantem, animalia dicuntur
<pb n="0396"/>
corpora; nec tamen animae sunt, sed corpora:
ita illa spiritualia vocantur corpora; absit tamen ut
spiritus ea credamus futura, sed corpora carnis habitura
substantiam, sed nullam tarditatem corruptionemque
carnalem spiritu vivificante passura.
Tunc jam non terrenus, sed coelestis homo erit: non
quia corpus quod de terra factum est, non ipsum erit;
sed quia dono coelesti jam tale erit, ut etiam coelo
incolendo non amissa natura, sed mutata qualitate
conveniat. Primus autem homo de terra terrenus <note>(I
Cor. XV, 47)</note>, in animam viventem factus est, non
in spiritum vivificantem, quod ei per obedientiae meritum
servabatur. Ideo corpus ejus, quod cibo ac potu
egebat, ne fame afficeretur ac siti, et non immortalitate
illa absoluta atque indissolubili, sed ligno vitae
a mortis necessitate prohibebatur, atque in juventutis
flore tenebatur, non spirituale, sed animale
fuisse, non dubium est: nequaquam tamen moriturum,
nisi in Dei praedicentis minantisque sententiam
delinquendo corruisset. Et alimentis quidem etiam
extra paradisum non negatis, a ligno tamen vitae prohibitus,
traditus esset tempori vetustatique finiendus,
in ea duntaxat vita, quam in corpore licet animali,
donec spirituale obedientiae merito fieret, posset in
paradiso, nisi peccasset, habere perpetuam. Quapropter,
etiamsi mortem istam manifestam, qua fit
animae a corpore separatio, intelligamus simul significatam
in eo quod Deus dixerat, <hi>Qua die ederitis ex
illo, morte moriemini <note>(Gen. II, 17)</note>
            </hi>; non ideo debet
absurdum videri, quia non eo prorsus die a corpore
sunt soluti, quo cibum interdictum mortiferumque
sumpserunt. Eo quippe die mutata in deterius vitiataque
natura, atque a ligno vitae separatione justissima,
mortis in eis etiam corporalis necessitas facta
est, cum qua nos necessitate nati sumus Propter
quod Apostolus non ait, Corpus quidem moriturum
est propter peccatum; sed ait, <hi>Corpus quidem mortuum
est propter peccatum, spiritus autem vita est propter
justitiam.</hi>  Deinde subjungit: <hi>Si autem Spiritus
ejus qui suscitavit Christum a mortuis, habitat in vobis;
qui suscitavit Christum a mortuis, vivificabit et mortalia
corpora vestra, per inhabitantem Spiritum ejus in
vobis <note>(Rom. VIII, 10, 11)</note>
            </hi>. Tunc ergo erit corpus in
spiritum vivificantem, quod nunc est in animam viventem;
et tamen mortuum dicit Apostolus, quia
jam moriendi necessitate constrictum est. Tunc autem
ita erat in animam viventem, quamvis non in
spiritum vivificantem, ut tamen mortuum dici recte
non posset; quia nisi perpetratione peccati necessitatem
moriendi habere non posset. Cum vero Deus et
dicendo, <hi>Adam, ubi es?</hi>  mortem significaverit animae,
quae facta est illo deserente; et dicendo, <hi>Terra es,
et in terram ibis <note>(Gen. III, 9, 19)</note>
            </hi>, mortem significaverit
corporis, quae illi fit anima discedente: propterea
de morte secunda nihil dixisse credendus est,
quia occultam esse voluit propter dispensationem Testamenti
<pb n="0397"/>
novi, ubi secunda mors apertissime declaratur;
ut prius ista mors prima, quae communis est
omnibus, proderetur ex illo venisse peccato, quod
in uno commune factum est omnibus: mors vero secunda
non utique communis est omnibus, propter
eos <hi>qui secundum propositum vocati sunt</hi>, <hi>quos</hi> ante <hi>praescivit, et praedestinavit,</hi> 
 sicut ait Apostolus, <hi>conformes
imaginis Filii sui, ut sit ipse primogenitus
in multis fratribus <note>(Rom. VIII, 28 et 29)</note>
            </hi>, quos a
secunda morte per Mediatorem Dei gratia liberavit</p>
          </div3>
<div3>
            <head>2.</head>
            <p>
 In corpore ergo animali primum hominem factum,
sic Apostolus loquitur. Volens enim ab spirituali
quod in resurrectione futurum est, hoc quod
nunc est animale discernere: <hi>Seminatur,</hi> inquit, <hi>in
corruptione, surget in incorruptione; seminatur in contumelia,
surget in gloria; seminatur in infirmitate, surget
in virtute; seminatur corpus animale, surget corpus
spirituale.</hi>  Deinde ut hoc probaret, <hi>Si est,</hi> inquit, <hi>corpus
animale, est et spirituale.</hi>  Et ut quid esset corpus
animale ostenderet, <hi>Sic,</hi> inquit, <hi>scriptum est: Factus
est primus homo in animam viventem.</hi>  Isto igitur
modo voluit ostendere quid sit corpus animale, quamvis
Scriptura non dixerit de primo homine, qui est
appellatus Adam, quando illi anima flatu Dei creata
est, Et factus est homo in corpore animali; sed, <hi>Factus
est homo in animam viventem <note>(Gen. II, 7)</note>
            </hi>. In eo
ergo quod scriptum est, <hi>Factus est primus homo in
animam viventem,</hi> voluit Apostolus intelligi corpus
hominis animale. Spirituale autem quemadmodum intelligendum
esset, ostendit addendo, <hi>Novissimus autem
Adam in spiritum vivificantem:</hi> procul dubio Christum
significans, qui jam ex mortuis ita resurrexit,
ut mori omnino deinceps non possit. Denique sequitur
et dicit: <hi>Sed non primum quod spirituale est, sed
quod animale; postea, spirituale.</hi>  Ubi multo apertius
declaravit, se animale corpus insinuasse in eo quod
scriptum est, factum esse primum hominem in animam
viventem: spirituale autem in eo quod ait, <hi>Novissimus
Adam in spiritum vivificantem.</hi>  Prius est enim
animale corpus, quale habuit primus Adam, quamvis
non moriturum, nisi peccasset; quale nunc habemus
et nos, hactenus ejus mutata vitiataque natura,
quatenus in illo, posteaquam peccavit, effectum est,
unde haberet jam moriendi necessitatem; quale pro
nobis etiam Christus primitus habere dignatus est, non
quidem necessitate, sed potestate: postea vero spirituale,
quale jam praecessit in Christo tanquam in capite
nostro, secuturum est autem in membris ejus
ultima resurrectione mortuorum.</p>
          </div3>
<div3>
            <head>3.</head>
            <p>
 Adjungit deinde Apostolus duorum istorum hominum
evidentissimam differentiam, dicens: <hi>Primus
homo de terra, terrenus; secundus homo de coelo, coelestis.</hi>
Qualis terrenus, tales et terreni: qualis coelestis,
<pb n="0398"/>
tales et coelestes. <hi>Et quomodo induimus imaginem terrem.
induamus et imaginem ejus qui de coelo est <note>(I Cor. XV,
42-49)</note>
            </hi>. Hoc Apostolus ita posuit, ut nunc quidem in
nobis secundum Sacramentum regenerationis fiat;
sicut alibi dicit, <hi>Quotquot in Christo baptizati estis,
Christum induistis <note>(Galat. III, 27)</note>
            </hi>: re autem ipsa tunc
perficietur, cum et in nobis quod est animale nascendo,
spirituale factum fuerit resurgendo. Ut enim ejus
itidem verbis utar, <hi>Spe salvi facti sumus <note>(Rom. VIII,
24)</note>
            </hi>. Induimus autem imaginem terreni hominis propagatione
praevaricationis et mortis, quam nobis intulit
generatio: sed induimus imaginem coelestis hominis
gratia indulgentiae vitaeque perpetuae, quod nobis
praestat regeneratio, nonnisi per Mediatorem Dei
et hominum hominem Jesum Christum <note>(I Tim. II,
5)</note>: quem coelestem hominem vult intelligi, quia de
coelo venit, ut terrenae mortalitatis corpore vestiretur,
quod coelesti immortalitate vestiret. Coelestes
vero ideo appellat et alios, quia fiunt per gratiam
membra ejus, ut cum illis sit unus Christus, velut
caput et corpus. Hoc in eadem Epistola evidentius
ita ponit: <hi>Per hominem mors, et per hominem resurrectio
mortuorum. Sicut enim in Adam omnes moriuntur,
sic et in Christo omnes vivificabuntur <note>(I Cor. XV,
21 et 22)</note>
            </hi>. Jam utique in corpore spirituali, quod erit
in spiritum vivificantem. Non quia omnes qui in Adam
moriuntur, membra erunt Christi (ex illis enim multo
plures secunda in aeternum morte plectentur); sed
ideo dictum est, <hi>omnes</hi> atque <hi>omnes,</hi> quia sicut nemo
corpore animali nisi in Adam moritur, ita nemo corpore
spirituali nisi in Christo vivificatur. Proinde nequaquam
putandum est, nos in resurrectione tale corpus
habituros, quale habuit homo primus ante peccatum.
Neque illud quod dictum est, <hi>Qualis terrenus,
tales et terreni;</hi> secundum illud intelligendum est,
quod factum est admissione peccati. Non enim existimandum
est, eum prius quam peccasset, spirituale
corpus habuisse, et peccati merito in animale mutatum.
Ut enim hoc putetur, parum attenduntur tanti
verba doctoris, qui ait, <hi>Si est corpus animale, est
et spirituale; sicut scriptum est, Factus est primus homo</hi> 
Adam <hi>in animam viventem.</hi>  Numquid hoc post
peccatum factum est, cum sit ista hominis prima
conditio, de qua beatissimus Apostolus ad corpus
animale monstrandum, hoc testimonium Legis assumpsit?</p>
          </div3> </div2>

<div2>
          <head>CAPUT XXIV.-- <hi>Qualiter accipienda sit vel illa insufflatio, in qua</hi> primus homo factus est in animam viventem; <hi>vel illa quam Dominus fecit, dicens,</hi> Accipite Spiritum sanctum.</head>
<div3>
            <head>1.</head>
            <p>
 Unde et illud parum considerate quibusdam visum
est, in eo quod legitur, <hi>Inspiravit Deus in faciem
ejus spiritum vitae, et factus est homo in animam viventem <note>(Gen. II, 7)</note>
            </hi>,
non tunc animam primo homini datam,
<pb n="0399"/>
sed eam quae jam inerat, Spiritu sancto vivificatam.
Movet enim eos, quod Dominus Jesus posteaquam
resurrexit a mortuis, insufflavit, dicens discipulis
suis, <hi>Accipite Spiritum sanctum <note>(Joan. XX, 22)</note>
            </hi>.
Unde tale aliquid existimant factum, quale tunc factum
est: quasi et hic secutus Evangelista dixerit,
Et facti sunt in animam viventem. Quod quidem si
dictum esset, hoc intelligeremus, quod animarum
quaedam vita sit Spiritus Dei, sine quo animae rationales
mortuae deputandae sunt, quamvis earum praesentia
vivere corpora videantur. Sed non ita factum,
quando est conditus homo, satis ipsa libri verba testantur,
quae ita se habent: <hi>Et formavit Deus hominem
pulverem de terra</hi>. Quod quidam planius interpretandum
putantes dixerunt, <hi>Et finxit Deus hominem
de limo terrae.</hi>  Quoniam superius dictum fuerat, <hi>Fons
autem ascendebat de terra, et irrigabat omnem faciem
terrae <note>(Gen. II, 7, 6)</note>
            </hi>: ut ex hoc limus intelligendus
videretur, humore scilicet terraque concretus. Ubi
enim hoc dictum est, continuo sequitur, <hi>Et formavit
Deus hominem pulverem de terra:</hi> sicut graeci codices
habent, unde in latinam linguam Scriptura ista conversa
est. Sive autem <hi>formavit,</hi> sive <hi>finxit,</hi> quis
dicere voluerit, quod graece dicitur <foreign xml:lang="greek">ἔπλασεν</foreign>, ad rem
nihil interest: magis tamen proprie dicitur, <hi>finxit.</hi>  
Sed ambiguitas visa est devitanda eis, qui <hi>formavit</hi> 
dicere maluerunt, eo quod in latina lingua illud magis
obtinuit consuetudo, ut hi dicantur fingere, qui
aliquid mendacio simulante componunt. Hunc igitur
formatum hominem de terrae pulvere, sive limo (erat
enim pulvis humectus); hunc, inquam, ut expressius
dicam, sicut Scriptura locuta est, <hi>pulverem de terra,</hi> 
animale corpus factum esse docet Apostolus, cum
animam accepit. <hi>Et factus est</hi> iste <hi>homo in animam
viventem:</hi> id est, formatus iste pulvis factus est in
animam viventem.</p>
          </div3>
<div3>
            <head>2.</head>
            <p>
 Jam, inquiunt, habebat animam, alioquin non
appellaretur homo: quoniam homo non est corpus
solum, vel anima sola, sed qui ex anima constat et
corpore. Hoc quidem verum est, quod non totus
homo, sed pars melior hominis anima est; nec totus
homo corpus, sed inferior hominis pars est: sed cum
est utrumque conjunctum simul, habet hominis nomen;
quod tamen et singula non amittunt, etiam
cum de singulis loquimur. Quis enim dicere prohibetur
quotidiani quadam lege sermonis, Homo ille defunctus
est, et nunc in requie est vel in poenis; cum
de anima sola possit hoc dici: et, Illo aut illo loco
homo ille sepultus est; cum hoc nisi de solo corpore
non possit intelligi? An dicturi sunt, sic loqui Scripturam
<pb n="0400"/>
non solere divinam? Imo vero illa ita nobis
in hoc attestatur, ut etiam cum duo ista conjuncta
sunt et vivit homo, tamen etiam singula hominis vocabulo
appellet; animam scilicet interiorem hominem,
corpus vero exteriorem hominem vocans <note>(II Cor. IV,
16)</note>, tanquam duo sint homines, cum simul utrumque
sit homo unus. Sed intelligendum est, secundum
quid dicatur homo ad imaginem Dei, et homo terra
atque iturus in terram. Illud enim secundum animam
rationalem dicitur, qualem Deus insufflando, vel, si
commodius dicitur, inspirando indidit homini, id est
hominis corpori: hoc autem secundum corpus, qualem
hominem Deus finxit ex pulvere, cui data est
anima, ut fieret corpus animale, id est homo in animam
viventem.</p>
          </div3>
<div3>
            <head>3.</head>
            <p>
 Quapropter in eo quod Dominus fecit, quando
insufflavit dicens, <hi>Accipite Spiritum sanctum,</hi> nimirum
hoc intelligi voluit, quod Spiritus sanctus non
tantum sit Patris, verum etiam Unigeniti ipsius Spiritus.
Idem ipse quippe Spiritus est et Patris et Filii,
cum quo est Trinitas Pater et Filius et Spiritus sanctus,
non creatura, sed Creator. Neque enim flatus
ille corporeus de carnis ore procedens substantia
erat Spiritus sancti atque natura, sed potius significatio,
qua intelligeremus, ut dixi, Spiritum sanctum
Patri esse Filioque communem: quia non sunt eis
singulis singuli, sed unus amborum est. Semper autem
iste Spiritus in Scripturis sanctis graeco vocabulo <foreign xml:lang="greek">πνεῦμα</foreign>
 dicitur, sicut eum et hoc loco Dominus
appellavit, quando eum corporalis sui oris flatu
significans, discipulis suis dedit: et locis omnibus
divinorum eloquiorum non mihi aliter unquam nuncupatus
occurrit. Hic vero, ubi legitur, <hi>Et finxit Deus
hominem pulverem de terra, et insufflavit,</hi> sive <hi>inspiravit
in faciem ejus spiritum vitae;</hi> non ait graecus <foreign xml:lang="greek">πνεῦμα</foreign>,
quod solet dici Spiritus sanctus, sed <foreign xml:lang="greek">πνοήν</foreign>: quod
nomen in creatura quam in Creatore frequentius legitur:
unde nonnulli etiam Latini, propter differentiam,
hoc vocabulum non spiritum, sed flatum appellare
maluerunt. Hoc enim est in graeco etiam illo
loco apud Isaiam, ubi Deus dicit, <hi>Omnem flatum ego
feci <note>(Isai. LVII, 16, sec. LXX)</note>
            </hi>, omnem animam sine
dubitatione significans. Quod itaque graece <foreign xml:lang="greek">πνοή</foreign> dicitur,
nostri aliquando flatum, aliquando spiritum,
aliquando inspirationem, vel adspirationem, quando
etiam Dei dicitur, interpretati sunt: <foreign xml:lang="greek">πνεῦμα</foreign>, vero
nunquam nisi spiritum; sive hominis, de quo ait
Apostolus, <hi>Quis enim scit hominum quae sunt hominis,
nisi spiritus hominis qui in ipso est <note>(I Cor. II, 11)</note>
            </hi>? sive
pecoris, sicut in Salomonis libro scriptum est, <hi>Quis
scit si spiritus hominis ascendat sursum in coelum, et
spiritus pecoris descendat deorsum in terram <note>(Eccle. III,
21)</note>
            </hi>? sive istum corporeum, qui etiam ventus dicitur:
nam ejus hoc nomen est, ubi in Psalmo canitur, <hi>Ignis, grando, nix, glacies, spiritus tempestatis <note>(Psal. CXLVIII, 8)</note>
            </hi>:
sive jam non creatum, sed Creatorem,
sicut est de quo dicit Dominus in Evangelio,
<pb n="0401"/> <hi>Accipite Spiritum sanctum;</hi> 
 eum corporei sui oris
significans flatu. Et ubi ait, <hi>Ite, baptizate omnes gentes
in nomine Patris et Filii et Spiritus sancti <note>(Matth. XXVIII,
19)</note>
            </hi>: ubi ipsa Trinitas excellentissime et evidentissime
commendata est. Et ubi legitur, <hi>Deus spiritus
est <note>(Joan. IV, 24)</note>
            </hi>. Et aliis plurimis sacrarum Litterarum
locis. In his quippe omnibus testimoniis Scripturarum,
quantum ad Graecos attinet, non <foreign xml:lang="greek">πνοήν</foreign> videmus
scriptum esse, sed <foreign xml:lang="greek">πνεῦμα</foreign>: quantum autem ad
Latinos, non flatum, sed spiritum. Quapropter in eo
quod scriptum est, <hi>Inspiravit,</hi> vel, si magis proprie
dicendum est, <hi>Insufflavit in faciem ejus spiritum vitae;</hi> 
si graecus non <foreign xml:lang="greek">πνοήν</foreign>, sicut ibi legitur, sed <foreign xml:lang="greek">πνεῦμα</foreign> posuisset,
nec sic esset consequens, ut Creatorem Spiritum,
qui proprie dicitur in Trinitate Spiritus sanctus,
intelligere cogeremur: quandoquidem <foreign xml:lang="greek">πνεῦμα</foreign>,
ut dictum est, non solum de Creatore, sed etiam de
creatura dici solere manifestum est.</p>
          </div3>
<div3>
            <head>4.</head>
            <p>
 Sed cum dixisset, inquiunt, <hi>spiritum,</hi> non adderet <hi>vitae,</hi> 
 nisi illic Spiritum sanctum vellet intelligi:
et cum dixisset, <hi>Factus est homo in animam,</hi> non
adderet, <hi>viventem,</hi> nisi animae vitam significaret, quae
illi divinitus impertitur dono Spiritus Dei. Cum enim
vivat anima, inquiunt, proprio suae vitae modo, quid
opus erat addere <hi>viventem,</hi> nisi ut ea vita intelligeretur,
quae illi per Spiritum sanctum datur? Hoc quid
est aliud, nisi diligenter pro humana suspicione contendere,
et Scripturas sanctas negligenter attendere?
Quid enim magnum erat non ire longius, sed in
eodem libro ipso paulo superius legere, <hi>Producat
terra animam viventem <note>(Gen. I, 24)</note>
            </hi>; quando animalia
terrestria cuncta creata sunt? Deinde aliquantis interpositis,
in eodem tamen ipso libro, quid magnum
erat advertere quod scriptum est, <hi>Et omnia quae habent
spiritum vitae, et omnis qui erat super aridam,
mortuus est <note>(Id. VII, 22)</note>
            </hi>; cum insinuaret omnia quae
vivebant in terra periisse diluvio? Si ergo et animam
viventem, et spiritum vitae etiam in pecoribus invenimus,
sicut loqui divina Scriptura consuevit; et
cum hoc quoque loco, ubi legitur, <hi>Omnia quae habent
spiritum vitae,</hi> non graecus <foreign xml:lang="greek">πνεῦμα</foreign>, sed <foreign xml:lang="greek">πνοήν</foreign> dixerit:
cur non dicimus, Quid opus erat ut adderet, <hi>viventem,</hi> 
cum anima nisi vivat esse non possit? aut, Quid
opus erat ut adderet, <hi>vitae,</hi> cum dixisset <hi>spiritum?</hi>  
Sed intelligimus <hi>spiritum vitae,</hi> et <hi>animam viventem</hi> 
Scripturam suo more dixisse, cum animalia, id est
corpora animata, vellet intelligi, quibus inesset per
animam perspicuus iste etiam corporis sensus. In
hominis autem conditione obliviscimur, quemadmodum
loqui Scriptura consueverit, cum suo prorsus
more locuta sit: quo insinuaret hominem etiam rationali
anima accepta, quam non sicut aliarum carnium
aquis et terra producentibus, sed Deo flante
creatam voluit intelligi; sic tamen factum, ut in corpore
animali, quod fit anima in eo vivente, sicut illa
animalia viveret, de quibus dixit, <hi>Producat terra animam
viventem:</hi> et quae itidem dicit habuisse in se
<pb n="0402"/>
spiritum vitae; ubi etiam in graeco non dixit <foreign xml:lang="greek">πνεῦμα</foreign>,
sed <foreign xml:lang="greek">πνοήν</foreign>: non utique Spiritum sanctum, sed eorum
animam tali exprimens nomine.</p>
          </div3>
<div3>
            <head>5.</head>
            <p>
 Sed enim Dei flatus, inquiunt, Dei ore exisse
intelligitur, quem si animam crediderimus, consequens
erit ut ejusdem fateamur esse substantiae, paremque
illius Sapientiae, quae dicit, <hi>Ego ex ore Altissimi
providi <note>(Eccli. XXIV, 5)</note>
            </hi>. Non quidem dixit Sapientia
ore Dei efflatam se fuisse, sed ex ejus ore
prodisse. Sicut autem nos possumus, non de nostra
natura qua homines sumus, sed de isto aere circumfuso,
quem spirando ac respirando ducimus ac reducimus,
flatum facere cum sufflamus: ita omnipotens
Deus, non de sua natura, neque de subjacenti creatura,
sed etiam de nihilo potuit facere flatum, quem
corpori hominis inserendo inspirasse vel insufflasse
convenientissime dictus est, incorporeus incorporeum,
sed immutabilis mutabilem; quia non creatus
creatum. Verumtamen ut sciant isti, qui de Scripturis
loqui volunt, et Scripturarum locutiones non
advertunt, non hoc solum dici exire ex ore Dei,
quod est aequalis ejusdemque naturae, audiant, vel legant
quod Deo dicente scriptum est: <hi>Quoniam tepidus
es, et neque calidus neque frigidus, incipiam te
evomere ex ore meo <note>(Apoc. III, 16)</note>
            </hi>.</p>
          </div3>
<div3>
            <head>6.</head>
            <p>
 Nulla itaque causa est, cur apertissime loquenti
resistamus Apostolo, ubi ab spirituali corpore corpus
animale discernens, id est, ab illo in quo futuri sumus,
hoc in quo nunc sumus, ait: <hi>Seminatur corpus
animale, surget corpus spirituale: si est corpus animale,
est et spirituale, sicut scriptum est, Factus est primus
homo Adam in animam viventem, novissimus Adam in
spiritum vivificantem.</hi> Sed non primum quod spirituale
est, sed quod animale; postea, quod spirituale. Primus
homo de terra, terrenus; secundus homo de coelo, coelestis.
Qualis terrenus, tales et terreni: qualis coelestis,
tales et coelestes. <hi>Et quomodo induimus imaginem
terreni, induamus et imaginem ejus qui de coelo
est <note>(I Cor. XV, 44-49)</note>
            </hi>. De quibus omnibus apostolicis
verbis superius locuti sumus. Corpus igitur
animale, in quo primum hominem Adam factum
esse dicit Apostolus, sic erat factum, non ut mori
omnino non posset; sed ut non moreretur, nisi
homo peccasset. Nam illud quod spiritu vivificante
spirituale erit et immortale, mori omnino non poterit.
Sicut anima creata est immortalis, quae licet peccato
mortua perhibeatur carens quadam vita sua, hoc est
Dei Spiritu, quo etiam sapienter et beate vivere poterat:
tamen propria quadam, licet misera, vita sua
non desinit vivere; quia immortalis est creata. Sicut
etiam desertores angeli, licet secundum quemdam
modum mortui sint peccando; quia fontem vitae deseruerunt,
qui Deus est, quem potando, sapienter
beateque poterant vivere: tamen non sic mori potuerunt,
ut omnnio desisterent vivere atque sentire;
quoniam immortales creati sunt: atque ita in secundam
mortem post ultimum praecipitabuntur judicium,
ut nec illic vita careant; quandoquidem etiam sensu,
<pb n="0403"/>
cum in doloribus futuri sunt, non carebunt. Sed homines
ad Dei gratiam pertinentes cives sanctorum
Angelorum in beata vita manentium, ita spiritualibus
corporibus induentur, ut neque peccent amplius, neque
moriantur: ea tamen immortalitate vestiti, quae,
sicut Angelorum, nec peccato possit auferri; natura
quidem manente carnis, sed nulla omnino carnali
corruptibilitate vel tarditate remanente.</p>
          </div3>
<div3>
            <head>7.</head>
            <p>
 Sequitur autem quaestio necessario pertractanda,
et Domino Deo veritatis adjuvante solvenda. Si libido
membrorum inobedientium ex peccato inobedientiae
<pb n="0404"/>
in illis primis hominibus, cum illos divina gratia deseruisset,
exorta est; unde in suam nuditatem oculos
aperuerunt, id est, eam curiosius adverterunt, et
quia impudens motus voluntatis arbitrio resistebat,
pudenda texerunt: quomodo essent filios propagaturi,
si, ut creati fuerant, sine praevaricatione mansissent.
Sed quia et liber iste claudendus est, nec
tanta quaestio in sermonis angustias coarctanda, in
eum qui sequitur, commodiore dispositione differatur.
</p>
          </div3>
        </div2>
      </div1>

<div1>
        <head> <hi>LIBER QUARTUS DECIMUS</hi>. Rursum de primi hominis peccato, ex quo vitae carnalis et vitiosorum affectuum causam profluxisse docet Augustinus: sed praesertim libidinis erubescendae malum poenam inobedientiae reciprocam esse ostendit, et quomodo, si non peccasset homo, filios fuisset absque libidine propagaturus, inquirit.</head>
<div2>
          <head>CAPUT PRIMUM.-- <hi>Per inobedientiam primi hominis in secundae mortis perpetuitatem ruituros omnes fuisse, nisi multos Dei gratia liberaret.</hi> </head>
<pb n="0403"/>
<p>Diximus jam in superioribus libris ad humanum
genus, non solum naturae similitudine sociandum,
verum etiam quadam cognationis necessitudine in
unitatem concordem pacis vinculo colligandum, ex
homine uno Deum voluisse homines instituere: neque
hoc genus fuisse in singulis quibusque moriturum,
nisi duo primi, quorum creatus est unus ex nullo,
altera ex illo, id inobedientia meruissent: a quibus
admissum est tam grande peccatum, ut in deterius
eo natura mutaretur humana, etiam in posteros obligatione
peccati et mortis necessitate transmissa.
Mortis autem regnum in homines usque adeo dominatum
est, ut omnes in secundam quoque mortem,
cujus nullus est finis, poena debita praecipites ageret,
nisi inde quosdam indebita Dei gratia liberaret. Ac
per hoc factum est, ut cum tot tantaeque gentes per
terrarum orbem diversis ritibus moribusque viventes,
multiplici linguarum, armorum, vestium sint varietate
distinctae; non tamen amplius quam duo quaedam
genera humanae societatis existerent, quas civitates
duas secundum Scripturas nostras merito
appellare possimus. Una quippe est hominum secundum
carnem, altera secundum spiritum vivere in
sui cujusque generis pace volentium; et cum id quod
expetunt assequuntur, in sui cujusque generis pace
viventium.</p>
</div2>

<div2>
          <head>CAPUT II.-- <hi>De vita carnali, quae non ex corporis tantum, sed etiam ex animi sit intelligenda vitiis.</hi> </head>
<div3>
            <head>1.</head>
            <p>
 Prius ergo videndum est, quid sit secundum
carnem, quid secundum spiritum vivere. Quisquis
enim hoc quod diximus prima fronte inspicit, vel non
recolens, vel minus advertens quemadmodum Scripturae
sanctae loquantur, potest putare philosophos
quidem Epicureos secundum carnem vivere, quia
summum bonum hominis in corporis voluptate posuerunt;
<pb n="0404"/>
et si qui alii sunt, qui quoquo modo corporis
bonum, summum bonum esse hominis opinati
sunt; et omne eorum vulgus, qui non aliquo dogmate,
vel eo modo philosophamur, sed proclives ad
libidinem, nisi ex voluptatibus, quas corporeis sensibus
capiunt, gaudere nesciunt: Stoicos autem, qui
summum bonum hominis in animo ponunt, secundum
spiritum vivere; quia et hominis animus quid est,
nisi spiritus? Sed sicut loquitur Scriptura divina, secundum
carnem vivere utrique monstrantur. Carnem
quippe appellat, non solum corpus terreni atque
mortalis animantis: veluti cum dicit, <hi>Non omnis
caro eadem caro; sed alia quidem hominis, alia autem
caro pecoris, alia volucrum, alia piscium <note>(I Cor. XV, 39)</note>
            </hi>:
sed aliis multis modis significatione hujus nominis
utitur, inter quos varios locutionis modos saepe etiam
ipsum hominem, id est naturam hominis, carnem
nuncupat, modo locutionis a parte totum, quale est, <hi>Ex operibus legis non justificabitur omnis caro 
 <note>(Rom.
III, 20)</note>
            </hi>. Quid enim voluit intelligi, nisi omnis homo?
Quod apertius paulo post ait, <hi>In lege nemo justificatur 
 <note>(Galat. III, 11)</note>
            </hi>: et ad Galatas, <hi>Scientes quia non
justificabitur 
 homo ex operibus legis <note>(Id. II, 16)</note>
            </hi>,
Secundum hoc intelligitur, <hi>Et Verbum caro factum
est <note>(Joan. I, 14)</note>
            </hi>: id est, homo. Quod non recte accipientes
quidam, putaverunt Christo humanam animam
defuisse. Sicut enim a toto pars accipitur, ubi Mariae
Magdalenae verba in Evangelio leguntur dicentis, <hi>Abstulerunt Dominum meum, et nescio ubi posuerunt
eum 
 <note>(Id. XX, 13)</note>
            </hi>; cum de sola Christi carne loqueretur,
quam sepultam de monumento putabat ablatam:
ita et a parte totum, carne nominata intelligitur
homo; sicuti ea sunt quae supra commemoravimus.</p>
          </div3>
<div3>
            <head>2.</head>
            <p>
 Cum igitur multis modis, quos perscrutari et
colligere longum est, divina Scriptura nuncupet carnem:
<pb n="0405"/>
quid sit secundum carnem vivere (quod profecto
malum est, cum ipsa carnis natura non sit
malum) ut indagare possimus, inspiciamus diligenter
illum locum Epistolae Pauli apostoli, quam scripsit
ad Galatas, ubi ait, <hi>Manifesta autem sunt opera carnis,
quae sunt adulteria, fornicationes, immunditiae,
luxuriae, idolorum servitus, veneficia, inimicitiae, contentiones,
aemulationes, animositates, dissensiones, haereses,
invidiae, ebrietates, comessationes, et his similia; quae
praedico vobis, sicut et praedixi, quoniam qui talia agunt,
regnum Dei non possidebunt <note>(Galat. V, 19-21)</note>
            </hi>. Iste totus
Epistolae apostolicae locus, quantum ad rem praesentem
satis esse videbitur, consideratus, poterit hanc dissolvere
quaestionem, quid sit secundum carnem vivere. In
operibus namque carnis, quae manifesta esse dixit, eaque
commemorata damnavit, non illa tantum invenimus,
quae ad voluptatem pertinent carnis, sicuti sunt
fornicationes, immunditiae, luxuriae, ebrietates, comessationes;
verum etiam illa quibus animi vitia
demonstrantur a voluptate carnis aliena. Quis enim
servitutem quae idolis exhibetur, veneficia, inimicitias,
contentiones, aemulationes, animositates, dissensiones,
haereses, invidias, non potius intelligat
animi vitia esse quam carnis? Quandoquidem fieri
potest, ut propter idololatriam vel haeresis alicujus errorem
a voluptatibus carnis temperetur: et tamen
etiam tunc homo, quamvis carnis libidines continere
atque cohibere videatur, secundum carnem vivere
hac apostolica auctoritate convincitur; et in eo quod
abstinet a voluptatibus carnis, damnabilia opera
carnis agere demonstratur. Quis inimicitias non in
animo habeat? aut quis ita loquatur, ut inimico suo,
vel quem putat inimicum, dicat, Malam carnem, ac
non potius, Malum animum habes adversum me?
Postremo sicut carnalitates, ut ita dicam, si quis audisset,
non dubitasset carni tribuere; ita nemo dubitat
animositates ad animum pertinere: cur ergo
haec omnia et his similia Doctor Gentium in fide et
veritate opera carnis appellat, nisi quia eo locutionis
modo, quo totum significatur a parte, ipsum hominem
vult nomine carnis intelligi?
</p>
          </div3>
        </div2>

<div2>
          <head>CAPUT III.-- <hi>Peccati causam ex anima, non ex carne prodiisse, et corruptionem ex peccato contractam, non peccatum esse, sed poenam.</hi> </head>
<div3>
            <head>1.</head>
            <p>
 Quod si quisquam dicit, carnem causam esse in
malis moribus quorumcumque vitiorum, eo quod anima
carne affecta sic vivit; profecto non universam hominis
naturam diligenter advertit. Nam <hi>corpus</hi> quidem <hi>corruptibile aggravat animam 
 <note>(Sap. IX, 15)</note>
            </hi>. Unde etiam
idem apostolus agens de hoc corruptibili corpore, de
quo paulo ante dixerat, <hi>Etsi exterior homo noster corrumpitur <note>(II Cor. IV, 16)</note>
            </hi>:
 <hi>Scimus,</hi> inquit, <hi>quia si terrena
nostra domus habitationis dissolvatur, aedificationem habemus
ex Deo, domum non manufactam aeternam in coelis.
Etenim in hoc ingemiscimus, habitaculum nostrum quod
de coelo est superindui cupientes: si tamen et induti</hi>, <hi>non
<pb n="0406"/>
nudi inveniamur. Etenim qui sumus in hac habitatione,
ingemiscimus gravati: eo quod nolumus exspoliari, sed
supervestiri, ut absorbeatur mortale a vita <note>(II Cor. V, 1-4)</note>
            </hi>.
Et aggravamur ergo corruptibili corpore, et ipsius aggravationis
causam, non naturam substantiamque corporis,
sed ejus corruptionem scientes, nolumus corpore
exspoliari, sed ejus immortalitate vestiri. Et tunc
enim erit, sed quia corruptibile non erit, non gravabit. <hi>Aggravat</hi> 
 ergo nunc <hi>animam corpus corruptibile,
et deprimit terrena inhabitatio sensum multa cogitantem <note>(Sap. IX, 15)</note>
            </hi>.
Verumtamen qui omnia animae
mala ex corpore putant accidisse, in errore sunt.</p>
          </div3>
<div3>
            <head>2.</head>
            <p>
 Quamvis enim Virgilius Platonicam videatur
luculentis versibus explicare sententiam, dicens,
</p>
            <l>Igneus est ollis vigor et coelestis origo</l>
<l>Seminibus, quantum non noxia corpora tardant,</l>
<l>Terrenique hebetant artus moribundaque membra;</l>
            <p>
omnesque illas notissimas quatuor animi perturbationes,
cupiditatem, timorem, laetitiam, tristitiam,
quasi origines omnium peccatorum atque vitiorum
volens intelligi ex corpore accidere, subjungat et
dicat,
</p>
            <l>Hinc metuunt cupiuntque, dolent gaudentque, nec auras</l>
<l>Suspiciunt, clausae tenebris et carcere coeco:</l>
            <p> <note>(Aeneid. lib. 6, vers. 730-734.)</note> 
tamen aliter se habet fides nostra. Nam corruptio
corporis, quae aggravat animam, non peccati primi
est causa, sed poena; nec caro corruptibilis animam
peccatricem, sed anima peccatrix fecit esse corruptibilem
carnem. Ex qua corruptione carnis licet existant
quaedam incitamenta vitiorum, et ipsa desideria
vitiosa: non tamen omnia vitae iniquae vitia tribuenda
sunt carni, ne ab his omnibus purgemus diabolum,
qui non habet carnem. Etsi enim diabolus
fornicator vel ebriosus, vel si quid hujusmodi mali
est quod ad carnis pertinet voluptates, non potest
dici, cum sit etiam talium peccatorum suasor et
instigator occultus: est tamen maxime superbus atque
invidus. Quae illum vitiositas sic obtinuit, ut propter
hanc esset in carceribus caliginosi hujus aeris aeterno
supplicio destinatus. Haec autem vitia quae tenent
in diabolo principatum, carni tribuit Apostolus,
quam certum est diabolum non habere. Dicit enim,
inimicitias, contentiones, aemulationes, animositates,
invidias, opera esse carnis <note>(Galat. V, 20-21)</note>: quorum
omnium malorum caput atque origo superbia est, quae
sine carne regnat in diabolo. Quis autem illo est inimicior
sanctis? quis adversus eos contentiosior, animosior
et magis aemulus atque invidus invenitur? Et haec omnia
cum habeat sine carne, quomodo sunt ista opera carnis,
nisi quia opera sunt hominis, quem, sicut dixi,
nomine carnis appellat? Non enim habendo carnem,
quam non habet diabolus; sed vivendo secundum
se ipsum, hoc est secundum hominem, factus est
homo similis diabolo: quia et ille secundum se ipsum
<pb n="0407"/>
vivere voluit, quando in veritate non stetit; ut non
de Dei, sed de suo, mendacium loqueretur, qui non
solum mendax, verum etiam mendacii pater est <note>(Joan. VIII, 44)</note>.
Primus est quippe mentitus, et a
quo peccatum, ab illo coepit esse mendacium.
</p>
          </div3>
        </div2>

<div2>
          <head>CAPUT IV.-- <hi>Quid sit secundum hominem, quidve secundum Deum vivere.</hi> </head>
<div3>
            <head>1.</head>
            <p>
 Cum ergo vivit homo secundum hominem, non
secundum Deum, similis est diabolo. Quia nec angelo
secundum angelum, sed secundum Deum vivendum
fuit, ut staret in veritate, et veritatem de illius, non de
suo mendacium loqueretur. Nam et de homine alio
loco idem apostolus ait, <hi>Si autem veritas Dei in meo
mendacio abundavit <note>(Rom. III, 7)</note>
            </hi>. Meum dixit mendacium,
veritatem Dei. Cum itaque vivit homo secundum
veritatem, non vivit secundum se ipsum, sed secundum
Deum. Deus est enim qui dixit, <hi>Ego sum veritas <note>(Joan.
XIV, 6)</note>
            </hi>. Cum vero vivit secundum se ipsum, hoc est secundum
hominem, non secundum Deum, profecto secundum
mendacium vivit: non quia homo ipse mendacium
est, cum sit ejus auctor et creator Deus, qui non
est utique auctor creatorque mendacii; sed quia homo
ita factus est rectus, ut non secundum se ipsum,
sed secundum eum a quo factus est, viveret; id est,
illius potius, quam suam faceret voluntatem: non
autem ita vivere, quemadmodum est factus ut viveret,
hoc est mendacium. Beatus quippe vult esse, etiam
non sic vivendo ut possit esse. Quid est ista voluntate
mendacius? Unde non frustra dici potest, omne
peccatum esse mendacium. Non enim fit peccatum,
nisi ea voluntate, qua volumus ut bene sit nobis, vel
nolumus ut male sit nobis. Ergo mendacium est,
quod cum fiat ut bene sit nobis, hinc potius male est
nobis; vel cum fiat ut melius sit nobis, hinc potius
pejus est nobis. Unde hoc, nisi quia de Deo potest
bene esse homini, quem delinquendo deserit; non
de se ipso, secundum quem vivendo delinquit?</p>
          </div3>
<div3>
            <head>2.</head>
            <p>
 Quod itaque diximus, hinc exstitisse civitates
duas diversas inter se atque contrarias, quod alii
secundum carnem, alii secundum spiritum viverent;
potest etiam isto modo dici quod alii secundum hominem,
alii secundum Deum vivant. Apertissime quippe
Paulus ad Corinthios dicit: <hi>Cum enim inter vos sint aemulatio
et contentio, nonne carnales estis, et secundum hominem
ambulatis <note>(I Cor. III, 3)</note>
            </hi>? Quod ergo est ambulare
secundum hominem, hoc est esse carnalem; quod a
carne, id est a parte hominis, intelligitur homo.
Eosdem ipsos quippe dixit superius animales, quos
postea carnales, ita loquens: <hi>Quis enim scit,</hi> inquit, <hi>hominum quae sunt hominis, nisi spiritus hominis, qui
in ipso est?</hi> Sic et quae Dei sunt, nemo scit nisi Spiritus
Dei. <hi>Nos autem,</hi> 
 inquit, <hi>non spiritum hujus mundi
accepimus, sed Spiritum qui ex Deo est, ut sciamus
quae a Deo donata sunt nobis; quae et loquimur, non
in sapientiae humanae doctis verbis, sed doctis spiritu</hi>, <hi>spiritualibus spiritualia comparantes. Animalis autem
homo non percipit quae sunt Spiritus Dei: stultitia est
<pb n="0408"/>
enim illi 
 <note>(I Cor. II, 11-14)</note>
            </hi>. Talibus igitur, id est animalibus,
paulo post dicit, <hi>Et ego, fratres, non potui loqui
vobis quasi spiritualibus, sed quasi carnalibus <note>(Id. III, 1)</note>
            </hi>.
Et illud ex hoc eodem loquendi modo intelligitur, id
est, a parte totum. Et ab anima namque, et a carne,
quae sunt partes homin, is potest totum significari, quod
est homo; atque ita non est aliud animalis homo, aliud
carnalis; sed idem ipsum est utrumque, id est, secundum
hominem vivens homo. Sicut non aliud quam
homines significantur, sive ubi legitur, <hi>Ex operibus
legis non justificabitur omnis caro <note>(Rom. III, 20)</note>
            </hi>: sive
quod scriptum est, <hi>Septuaginta quinque animae descenderunt cum Jacob in Egyptum 
 <note>(Gen. XLVI, 27)</note>
            </hi>.
Et ibi enim per omnem carnem omnis homo, et ibi
per septuaginta quinque animas septuaginta quinque
homines intelliguntur. Et quod dictum est, <hi>Non in
sapientiae humanae doctis verbis,</hi> potuit dici, Non in
sapientiae carnalis: sicut quod dictum est, <hi>Secundum
hominem ambulatis;</hi> potuit dici, Secundum carnem.
Magis autem hoc apparuit in his quae subjunxit: <hi>Cum
enim quis dicat, Ego sum Pauli; alius autem, Ego
Apollo: nonne homines estis <note>(I Cor. III, 4)</note>
            </hi>? Quod dicebat, <hi>Animales estis,</hi> 
 et, <hi>Carnales estis;</hi> expressius
dixit, <hi>Homines estis:</hi> quod est, Secundum hominem
vivitis, non secundum Deum; secundum quem si viveretis,
dii essetis.
</p>
          </div3>
        </div2>

<div2>
          <head>CAPUT V.-- <hi>Quod de corporis animaeque natura tolerabilior quidem Platonicorum quam Manichaeorum sit opinio; sed et ipsi reprobantur, quoniam vitiorum causas naturae carnis adscribunt.</hi> </head>
<p>Non igitur opus est in peccatis vitiisque nostris ad
Creatoris injuriam carnis accusare naturam, quae in
genere atque ordine suo bona est: sed deserto Creatore
bono, vivere secundum creatum bonum, non est
bonum; sive quisque secundum carnem, sive secundum
animam, sive secundum totum hominem,
qui constat ex anima et carne (unde et nomine solius
animae, et nomine solius carnis significari potest),
eligat vivere. Nam qui velut summum bonum laudat
animae naturam, et tanquam malum naturam carnis
accusat, profecto et animam carnaliter appetit, et
carnem carnaliter fugit: quoniam id vanitate sentit
humana, non veritate divina. Non quidem Platonici,
sicut Manichaei desipiunt, ut tanquam mali naturam
terrena corpora detestentur; cum omnia elementa,
quibus iste mundus visibilis contrectabilisque compactus
est, qualitatesque eorum Deo artifici tribuant,
Verumtamen ex terrenis artubus moribundisque
membris sic affici animas opinantur, ut hinc eis sint
morbi cupiditatum et timorum et laetitiae sive tristitiae:
quibus quatuor vel perturbationibus, ut Cicero appellat <note>(Tuscul. quaest. lib. 4, cap.)</note> 
 vel passionibus, ut plerique,
verbum e verbo graeco exprimunt, omnis
<pb n="0409"/>
humanorum morum vitiositas continetur. Quod si ita
est, quid est quod Aeneas apud Virgilium, cum audisset
a patre apud inferos, animas rursus ad corpora redituras,
hanc opinionem miratur, exclamans:
<l>O pater, anne aliquas ad coelum hinc ire putandum est</l>
<l>Sublimes animas, iterumque ad tarda reverti</l>
<l processing="manual">Corpora?</l> <l>Quae lucis miseris tam dira cupido?</l>   <note>(Aeneid. lib. 6, vers. 719-721.)</note> 
Numquidnam haec tam dira cupido ex terrenis artubus
moribundisque membris adhuc inest animarum
illi praedicatissimae puritati? Nonne ab hujusmodi
corporeis, ut dicit, pestibus omnibus eas asserit esse
purgatas, cum rursus incipiunt in corpora velle reverti?
Unde colligitur, etiamsi ita se haberet, quod
est omnino vanissimum, vicissim alternans incessabiliter
euntium atque redeuntium animarum mundatio
et inquinatio, non potuisse veraciter dici, omnes culpabiles
atque vitiosos motus animarum eis ex terrenis
corporibus inolescere: siquidem secundum ipsos illa,
ut locutor nobilis ait, dira cupido usque adeo non
est ex corpore, ut ab omni corporea peste purgatam,
et extra omne corpus animam constitutam, ipsam
compellat esse in corpore. Unde etiam, illis fatentibus,
non ex carne tantum afficitur anima, ut cupiat,
metuat, laetetur, aegrescat; verum etiam ex se ipsa
his potest motibus agitari.</p>
</div2>

<div2>
          <head>CAPUT VI.-- <hi>De qualitate voluntatis humanae, sub cujus judicio affectiones animi aut pravae habentur, aut rectae.</hi> </head>
<p>Interest autem qualis sit voluntas hominis: quia si
perversa est, perversos habebit hos motus; si autem
recta est, non solum inculpabiles, verum etiam laudabiles
erunt. Voluntas est quippe in omnibus: imo
omnes nihil aliud quam voluntates sunt. Nam quid
est cupiditas et laetitia, nisi voluntas in eorum consensionem
 quae volumus? et quid est metus atque
tristitia, nisi voluntas in dissensionem ab his quae
nolumus? Sed cum consentimus appetendo ea quae
volumus, cupiditas; cum autem consentimus fruendo
his quae volumus, laetitia vocatur. Itemque cum dissentimus
ab eo quod accidere nolumus, talis voluntas
metus est; cum autem dissentimus ab eo quod nolentibus
accidit, talis voluntas tristitia est. Et omnino
pro varietate rerum quae appetuntur atque fugiuntur,
sicut allicitur vel offenditur voluntas hominis, ita in
hos vel illos affectus mutatur et vertitur. Quapropter
homo qui secundum Deum, non secundum
hominem vivit, oportet ut sit amator boni: unde fit
consequens ut malum oderit. Et quoniam nemo natura,
sed quisquis malus est, vitio malus est: perfectum
odium <note>(Psal. CXXXVIII, 22)</note> debet malis, qui secundum
Deum vivit; ut nec propter vitium oderit hominem,
nec amet vitium propter hominem; sed oderit
vitium, amet hominem. Sanato enim vitio, totum quod
amare, nihil autem quod debeat odisse, remanebit.</p>
</div2>

<div2>
          <head>CAPUT VII.-- <hi>Amorem et dilectionem indifferenter et in bono et in malo apud sacras Litteras inveniri.</hi> </head>
<div3>
            <head>1.</head>
            <p>
 Nam cujus propositum est amare Deum, et non
<pb n="0410"/>secundum hominem, sed secundum Deum amare
proximum, sicut etiam se ipsum; procul dubio propter
hunc amorem dicitur voluntatis bonae, quae usitatius
in Scripturis sacris charitas appellatur: sed amor quoque
secundum easdem sacras Litteras dicitur. Nam
et amatorem boni dicit Apostolus esse debere, quem
regendo populo praecepit eligendum <note>(I Tim. III, 1-10)</note>.
Et ipse Dominus Petrum apostolum interrogans, cum
dixisset, <hi>Diligis me plus his?</hi>  ille respondit, <hi>Domine,
tu scis quia amo te.</hi>  Et iterum Dominus quaesivit, non
utrum amaret, sed utrum diligeret eum Petrus: at ille
respondit iterum, <hi>Domine, tu scis quia amo te.</hi>  Tertia
vero interrogatione et ipse Dominus non ait, Diligis
me, sed, <hi>Amas me?</hi>  ubi secutus ait Evangelista, <hi>Contristatus
est Petrus, quia dixit ei tertio, Amas me?</hi>  
cum Dominus non tertio, sed semel dixerit, <hi>Amas me?</hi>  
bis autem dixerit, <hi>Diligis me?</hi>  Unde intelligimus, quod
etiam cum dicebat Dominus, <hi>Diligis me?</hi>  nihil aliud dicebat,
quam, <hi>Amas me?</hi>  Petrus autem non mutavit hujus
unius rei verbum, sed etiam tertio, <hi>Domine,</hi> inquit, <hi>tu omnia scis, tu scis quia amo te 
 <note>(Joan. XXI, 15-17)</note>
            </hi>.</p>
          </div3>
<div3>
            <head>2.</head>
            <p>
 Hoc propterea commemorandum putavi, quia
nonnulli arbitrantur aliud esse dilectionem sive charitatem,
aliud amorem. Dicunt enim dilectionem accipiendam
esse in bono, amorem in malo. Sic
autem nec ipsos auctores saecularium litterarum locutos
esse, certissimum est. Sed viderint philosophi
utrum vel qua ratione ista discernant. Amorem tamen
eos in bonis rebus et erga ipsum Deum magni
pendere, libri eorum satis loquuntur. Sed Scripturas
religionis nostrae, quarum auctoritatem caeteris quibusque
litteris anteponimus, non aliud dicere amorem,
aliud dilectionem vel charitatem, insinuandum
fuit. Nam et amorem in bono dici, jam ostendimus.
Sed ne quis existimet amorem quidem et in bono et in
malo, dilectionem autem nonnisi in bono esse dicendam,
illud attendat quod in Psalmo scriptum est: <hi>Qui
autem diligit iniquitatem, odit animam suam <note>(Psal. X, 6)</note>
            </hi>.
Et illud apostoli Joannis: <hi>Si quis dilexerit mundum,
non est dilectio Patris in eo <note>(1 Joan. II, 15)</note>
            </hi>. Ecce uno
loco dilectio et in bono et in malo. Amorem autem in
malo (quia in bono jam ostendimus) ne quisquam
flagitet, legat quod scriptum est: <hi>Erunt enim homines
se ipsos amantes, amatores pecuniae <note>(II Tim. III, 2)</note>
            </hi>.
Recta itaque voluntas est bonus amor, et voluntas
perversa malus amor. Amor ergo inhians habere quod
amatur, cupiditas est; id autem habens eoque fruens,
laetitia est: fugiens quod ei adversatur, timor est: idque
si acciderit sentiens, tristitia est. Proinde mala
sunt ista, si malus est amor; bona, si bonus. Quod
dicimus, de Scripturis probemus. Concupiscit Apostolus
dissolvi, et esse cum Christo <note>(Philipp. 1. 23)</note>:
et, <hi>Concupivit anima mea desiderare judicia tua;</hi> vel si
accommodatius dicitur, <hi>Desideravit anima mea concupiscere
<pb n="0411"/>
judicia tua <note>(Psal. CXVIII, 20)</note>
            </hi>;; et, <hi>Concupiscentia
sapientiae perducit ad regnum <note>(Sap. VI, 21)</note>
            </hi>. Hoc tamen
loquendi obtinuit consuetudo, ut si cupiditas vel concupiscentia
dicatur, nec addatur cujus rei sit, non nisi
in malo possit intelligi. Laetitia in bono est, <hi>Laetamini
in Domino, et exsultate justi <note>(Psal. XXXI, 11)</note>
            </hi>: et, <hi>Dedisti laetitiam in cor meum 
 <note>(Psal. IV, 7)</note>
            </hi>: et, <hi>Adimplebis
me laetitia cum vultu tuo <note>(Psal. XV, 11)</note>
            </hi>. Timor
in bono est apud Apostolum, ubi ait, <hi>Cum timore et
tremore vestram ipsorum salutem operamini <note>(Philipp.
II, 12)</note>
            </hi>: et, <hi>Noli altum sapere, sed time <note>(Rom. XI, 20)</note>
            </hi>:
et, <hi>Timeo autem, ne sicut serpens Evam seduxit astutia
sua, sic et vestrae mentes corrumpantur a castitate quae
est in Christo <note>(II Cor. XI, 3)</note>
            </hi>. De tristitia vero, quam
Cicero magis aegritudinem appellat <note>(Tuscul. quaest. lib.
3, cap. 10 sqq. et alibi)</note> dolorem autem Virgilius, ubi
ait,  « Dolent gaudentque, »  (sed ideo malui tristitiam
dicere, quia aegritudo vel dolor usitatius in corporibus
dicitur,) scrupulosior quaestio est, utrum inveniri
possit in bono.
</p>
          </div3>
        </div2>

<div2>
          <head>CAPUT VIII.-- <hi>De tribus perturbationibus, quas in animo sapientis Stoici esse voluerunt, excluso dolore sive tristitia, quam virtus animi sentire non debeat.</hi> </head>
<div3>
            <head>1.</head>
            <p>
 Quas enim Graeci appellant <foreign xml:lang="greek">εὐπαθείας</foreign>, latine
autem Cicero constantias nominavit, Stoici tres esse
voluerunt, pro tribus perturbationibus in animo sapientis,
pro cupiditate voluntatem, pro laetitia gaudium,
pro metu cautionem: pro aegritudine vero vel
dolore, quam nos vitandae ambiguitatis gratia, tristitiam
maluimus dicere, negaverunt esse posse aliquid
in animo sapientis. Voluntas quippe, inquiunt,
appetit bonum, quod facit sapiens; gaudium de bono
adepto est, quod ubique adipiscitur sapiens; cautio
devitat malum, quod debet sapiens devitare: tristitia
porro quia de malo est, quod jam accidit, nullum
autem malum existimant posse accidere sapienti;
nihil in ejus animo pro illa esse posse dixerunt. Sic
ergo illi loquuntur, ut velle, gaudere, cavere negent
nisi sapientem; stultum autem nonnisi cupere, laetari,
metuere, contristari. Et illas tres esse constantias,
has autem quatuor perturbationes secundum Ciceronem,
secundum plurimos autem passiones. Graece
autem illae tres, sicut dixi, appellantur <foreign xml:lang="greek">εὐπάθειαι</foreign>; istae
autem quatuor <foreign xml:lang="greek">πάθη</foreign>. Haec locutio utrum Scripturis
sanctis congruat, cum quaererem quantum potui diligenter,
illud inveni quod ait Propheta, <hi>Non est gaulere
impiis dicit, Dominus <note>(Isai. LVII, 21, sec. LXX)</note>
            </hi>: tanquam
impii laetari possint potius quam gaudere de
malis; quia gaudium proprie bonorum et piorum est.
Item illud in Evangelio, <hi>Quaecumque vultis ut faciant
vobis hominis, haec et vos facite illis <note>(Matth. VII, 12)</note>
            </hi>, ita
dictum videtur, tanquam nemo possit aliquid male vel
turpiter velle, sed cupere. Denique propter consuetudinem
locutionis nonnulli interpretes addiderunt, <hi>bona,</hi> 
 et ita interpretati sunt: <hi>Quaecumque vultis ut faciant
vobis homines bona.</hi>  Cavendum enim putaverunt,
ne quisquam inhonesta velit sibi fieri ab hominibus,
ut de turpioribus taceam, certe luxuriosa convivia,
in quibus se, si et ipse illis faciat similia, hoc praeceptum
<pb n="0412"/>
existimet impleturum. Sed in graeco Evangelio,
unde in latinum translatum est, non legitur, <hi>bona;</hi> 
sed, <hi>Quaecumque vultis ut faciant vobis homines, haec
et vos facite illis:</hi> credo propterea, quia in eo quod dixit, <hi>vultis,</hi> 
 jam voluit intelligi <hi>bona.</hi>  Non enim ait, Cupitis.</p>
          </div3>
<div3>
            <head>2.</head>
            <p>
 Non tamen semper his proprietatibus locutio
nostra frenanda est, sed interdum his utendum est:
et cum legimus eos quorum auctoritati resultare fas
non est, ibi sunt intelligendae, ubi rectus sensus
alium exitum non potest invenire; sicut ista sunt
quae exempli gratia partim ex Propheta, partim ex
Evangelio commemoravimus. Quis enim nescit impios
exsultare laetitia? et tamen <hi>non est gaudere impiis,
dicit Dominus.</hi>  Unde, nisi quia gaudere aliud est,
quando proprie signateque hoc verbum ponitur?
Item quis negaverit non recte praecipi hominibus,
ut quaecumque sibi ab aliis fieri cupiunt, haec eis et
ipsi faciant; ne se invicem turpitudine illicitae voluptatis
oblectent? Et tamen saluberrimum verissimumque
praeceptum est, <hi>Quaecumque vultis ut faciant
vobis homines, eadem et vos facite illis.</hi>  Et hoc unde,
nisi quia hoc loco modo quodam proprio voluntas
posita est, quae in malo accipi non potest? Locutione
vero usitatiore, quam frequentat maxime consuetudo
sermonis, non utique diceretur, <hi>Noli velle mentiri
omne mendacium <note>(Eccli. VII, 14)</note>
            </hi>; nisi esset et voluntas
mala, a cujus pravitate illa distinguitur, quam
praedicaverunt Angeli dicentes, <hi>Pax in terra hominibus
bonae voluntatis <note>(Luc. II, 14)</note>
            </hi>. Nam ex abundanti additum
est, <hi>bonae,</hi> si esse non potest nisi bona. Quid
autem magnum in charitatis laudibus dixisset Apostolus,
quod non gaudeat super iniquitate <note>(I Cor. XIII, 6)</note>,
nisi quia ita malignitas gaudet? Nam et apud auctores
saecularium litterarum, talis istorum verborum indifferentia
reperitur. Ait enim Cicero orator amplissimus:
 « Cupio, Patres conscripti, me esse clementem »  <note>(Orat. 1
in Catil., cap. 2)</note>. Quia id verbum in bono posuit, quis
tam perverse doctus existat, qui non eum Cupio, sed
Volo potius dicere debuisse contendat? Porro apud
Terentium flagitiosus adolescens insana flagrans cupidine:
 « Nihil volo aliud, »  inquit,  « nisi Philumenam. » 
Quam voluntatem fuisse libidinem, responsio quae ibi
servi ejus senioris inducitur, satis indicat. Ait namque
domino suo:
</p>
            <l>Quanto satius est, te id dare operam, quo istum</l>
<l rend="indent">ex animo amorem amoveas tuo,</l>
<l>Quam id loqui quo magis libido frustra accendatur tua?</l>
            <p>  <note>(In Andria, act. 2, scen. 1, vers. 6-8.)</note> 
Gaudium vero eos et in malo posuisse, ille ipse
Virgilianus testis est versus, ubi has quatuor perturbationes
summa brevitate complexus est:
</p>
            <l>Hinc metuunt cupiuntque, dolent gaudentque.</l>
            <p>  <note>(Aeneid. lib. 6. vers. 733.)</note> 
Dixit etiam idem auctor,  « Mala mentis gaudia »  <note>(Ibid.
vers. 278, 279)</note>.</p>
          </div3>
<div3>
            <head>3.</head>
            <p>
 Proinde volunt, cavent, gaudent et boni et
mali; atque ut eadem aliis verbis enuntiemus, cupiunt,
<pb n="0413"/>
timent, laetantur et boni et mali: sed illi
bene, isti male, sicut hominibus seu recta seu
perversa voluntas est. Ipsa quoque tristitia; pro qua
Stoici nihil in animo sapientis inveniri posse putaverunt,
reperitur in bono, et maxime apud nostros.
Nam laudat Apostolus Corinthios, quod contristati
fuerint secundum Deum. Sed fortasse quis dixerit,
illis Apostolum fuisse congratulatum, quod contristati
fuerint poenitendo: qualis tristitia, nisi eorum
qui peccaverint, esse non potest. Ita enim dicit: <hi>Video quod epistola illa, etsi ad horam contristavit
vos, nunc gaudeo, non quia contristati estis, sed quia
contristati estis ad poenitentiam.</hi> Contristati enim estis secundum
Deum, ut in nullo detrimentum patiamini ex nobis.
<hi>Quae enim secundum Deum est tristitia, poenitentiam in
salutem impoenitendam 
 operatur: mundi autem tristitia
mortem operatur. Ecce enim idipsum secundum Deum
contristari, quantum perficit in vobis industriam <note>(II Cor.
VII, 8-11)</note>
            </hi>. Ac per hoc possunt Stoici pro suis partibus
respondere, ad hoc videri utilem esse tristitiam,
ut peccasse poeniteat; in animo autem sapientis
ideo esse non posse, quia nec peccatum in eum
cadit, cujus poenitentia contristetur, nec ullum aliud
malum, quod perpetiendo et sentiendo sit tristis.
Nam et Alcibiadem ferunt (si me de nomine hominis
memoria non fallit), cum sibi beatus videretur,
Socrate disputante, et ei quam miser esset, quoniam
stultus esset, demonstrante, flevisse. Huic
ergo stultitia fuit causa etiam hujus utilis optandaeque
tristitiae, qua homo esse se dolet quod esse non
debet. Stoici autem non stultum, sed sapientem aiunt
tristem esse non posse.
</p>
          </div3>
        </div2>

<div2>
          <head>CAPUT IX.-- <hi>De perturbationibus animi, quarum affectus rectos habet vita justorum.</hi> </head>
<div3>
            <head>1.</head>
            <p>
 Verum his philosophis, quod ad istam quaestionem
de animi perturbationibus attinet, jam respondimus
in nono hujus operis libro, ostendentes eos non
tam de rebus, quam de verbis cupidiores esse contentionis,
quam veritatis <note>(Capp. 4, 5)</note>. Apud nos autem
juxta Scripturas sacras sanamque doctrinam, cives
sanctae civitatis Dei in hujus vitae peregrinatione secundum
Deum viventes, metuunt cupiuntque, dolent
gaudentque. Et quia rectus est amor eorum, istas omnes
affectiones rectas habent. Metuunt poenam aeternam,
cupiunt vitam aeternam: dolent in re, quia
ipsi in semetipsis adhuc ingemiscunt, adoptionem exspectantes
redemptionem corporis sui <note>(Rom. VIII, 23)</note>;
gaudent in spe, quia fiet <hi>sermo, qui scriptus est,
Absorpta est mors in victoriam <note>(I Cor. XV, 54)</note>
            </hi>. Item
metuunt peccare, cupiunt perseverare: dolent in peccatis,
gaudent in operibus bonis. Ut enim metuant
peccare, audiunt, <hi>Quoniam abundabit iniquitas, refrigescet
charitas multorum <note>(Matth. XXIV, 12)</note>
            </hi>. Ut cupiant
perseverare, audiunt quod scriptum est, <hi>Qui perseveraverit
usque in finem, hic salvus erit <note>(Id. X, 22)</note>
            </hi>. Ut
<pb n="0414"/>
doleant in peccatis, audiunt, <hi>Si dixerimus quia peccatum
non habemus, nos ipsos seducimus, et veritas in
nobis non est <note>(I Joan. I, 8)</note>
            </hi>. Ut gaudeant in operibus
bonis, audiunt, <hi>Hilarem datorem diligit Deus <note>(II Cor.
IX, 7)</note>
            </hi>. Item sicuti se infirmitas eorum firmitasque habuerit,
metuunt tentari, cupiunt tentari: dolent in
tentationibus, gaudent in tentationibus. Ut enim metuant
tentari, audiunt, <hi>Si quis praeoccupatus fuerit in
aliquo delicto, vos qui spirituales estis, instruite hujusmodi
in spiritu mansuetudinis; intendens te ipsum, ne
et tu tenteris <note>(Galat. VI, 1)</note>
            </hi>. Ut autem cupiant tentari,
audiunt quemdam virum fortem civitatis Dei dicentem, <hi>Proba me, Domine, et tenta me; ure renes meos et
cor meum 
 <note>(Psal. XXV, 2)</note>
            </hi>. Ut doleant in tentationibus,
vident Primum flentem <note>(Matth. XXVI, 75)</note>: ut gaudeant
in tentationibus, audiunt Jacobum dicentem, <hi>Omne
gaudium existimate, fratres mei, cum in tentationes varias
incideritis <note>(Jacobi I, 2)</note>
            </hi>.</p>
          </div3>
<div3>
            <head>2.</head>
            <p>
 Non solum autem propter se ipsos his moventur
affectibus, verum etiam propter eos quos liberari cupiunt,
et ne pereant metuunt, et dolent si pereunt, et
gaudent si liberantur. Illum quippe optimum et fortissimum
virum, qui in suis infirmitatibus gloriatur <note>(II Cor. XII, 5)</note>,
ut eum potissimum commemoremus,
qui in Ecclesiam Christi ex Gentibus venimus, Doctorem
Gentium in fide et veritate, qui et plus omnibus
suis coapostolis laboravit <note>(I Cor. XV, 10)</note>, et pluribus
Epistolis populos Dei, non eos tantum qui praesentes
ab illo videbantur, verum etiam illos qui futuri praevidebantur,
instruxit; illum, inquam, virum, athletam
Christi, doctum ab illo, unctum de illo <note>(Galat. I, 12)</note>,
crucifixum cum illo <note>(Id. II, 19)</note>, gloriosum in illo, in
theatro hujus mundi, cui spectaculum factus est et
Angelis et hominibus <note>(I Cor. IV, 9)</note>, legitime magnum
agonem certantem, et palmam supernae vocationis in
anteriora sectantem <note>(Philipp. III, 14)</note>, oculis fidei libentissime
spectant, gaudere cum gaudentibus, flere
cum flentibus <note>(Rom. XII, 15)</note>, foris habentem pugnas,
intus timores <note>(II Cor. VII, 5)</note>; cupientem dissolvi, et
esse cum Christo <note>(Philipp. I, 23)</note>; desiderantem videre
Romanos, ut aliquem fructum habeat et in illis,
sicut et in caeteris gentibus <note>(Rom. I, 11, 13)</note>; aemulantem
Corinthios, et ipsa aemulatione metuentem,
ne seducantur eorum mentes a castitate quae in Christo
est <note>(II Cor. XI, 2, 3)</note>; magnam tristitiam et continuum
dolorem cordis de Israelitis habentem <note>(Rom.
IX, 2)</note>, quod ignorantes Dei justitiam, et suam volentes
constituere, justitiae Dei non essent subjecti <note>(Id.
X, 3)</note>; nec solum dolorem, verum etiam luctum suum
denuntiantem quibusdam qui ante peccaverunt, et non
egerunt poenitentiam super immunditia et fornicationibus
suis <note>(II Cor. XII, 21)</note>.</p>
          </div3>
<div3>
            <head>3.</head>
            <p>
 Hi motus, his affectus de amore boni et de sancta
charitate venientes, si vitia vocanda sunt, sinamus
ut ea quae vere vitia sunt, virtutes vocentur. Sed cum
rectam rationem sequantur istae affectiones, quando
<pb n="0415"/>
ubi oportet adhibentur, quis eas tunc morbos seu vitiosas
passiones audeat dicere? Quamobrem etiam
ipse Dominus in forma servi agere vitam dignatus
humanam, sed nullum habens omnino peccatum, adhibuit
eas ubi adhibendas esse judicavit. Neque enim
in quo verum erat hominis corpus et verus hominis
animus, falsus erat humanus affectus. Cum ergo ejus
in Evangelio ista referuntur, quod super duritiam
cordis Judaeorum cum ira contristatus sit <note>(Marc. III,
5)</note>; quod dixerit, <hi>Gaudeo propter vos, ut credatis <note>(Joan.
XI, 15)</note>
            </hi>; quod Lazarum suscitaturus etiam lacrymas
fuderit <note>(Ibid., 35)</note>; quod concupiverit cum discipulis
suis manducare pascha <note>(Luc. XXII, 15)</note>; quod propinquante
passione tristis fuerit anima ejus <note>(Matth. XXVI,
38)</note>, non falso utique referuntur. Verum ille hos motus
certae dispensationis gratia, ita cum voluit suscepit
animo humano, ut cum voluit factus est homo.</p>
          </div3>
<div3>
            <head>4.</head>
            <p>
 Proinde, quod fatendum est, etiam cum rectas
et secundum Deum habemus has affectiones, hujus
vitae sunt, non illius quam futuram speramus, et saepe
illis etiam inviti cedimus. Itaque aliquando, quamvis
non culpabili cupiditate, sed laudabili charitate moveamur,
etiam dum nolumus, flemus. Habemus ergo
eas ex humanae conditionis infirmitate: non autem
ita Dominus Jesus, cujus et infirmitas fuit ex potestate.
Sed dum vitae hujus infirmitatem gerimus, si
eas omnino nullas habeamus, tunc potius non recte
vivimus. Vituperabat enim et detestabatur Apostolus
quosdam, quos etiam esse dixit sine affectione <note>(Rom.
I, 31)</note>. Culpavit etiam illos sacer Psalmus, de quibus
ait, <hi>Sustinui qui simul contristaretur, et non fuit <note>(Psal.
LXVIII, 21)</note>
            </hi>. Nam omnino non dolere, dum sumus in
hoc loco miseriae, profecto, sicut quidam etiam apud
saeculi hujus litteratos sensit et dixit, non sine
magna mercede contingit, immanitatis in animo, stuporis
in corpore. Quocirca illa quae <foreign xml:lang="greek">ἀπάθεια</foreign> graece dicitur,
quae si latine posset, impassibilitas diceretur,
si ita intelligenda est (in animo quippe, non in corpore
accipitur), ut sine his affectionibus vivatur, quae
contra rationem accidunt mentemque perturbant,
bona plane et maxime optanda est; sed nec ipsa hujus
est vitae. Non enim qualiumcumque hominum vox
est, sed maxime piorum multumque justorum atque
sanctorum, <hi>Si dixerimus quoniam peccatum non habemus,
nos ipsos seducimus, et veritas in nobis non est <note>(I Joan. I, 8)</note>
            </hi>.
Tunc itaque <foreign xml:lang="greek">ἀπάθεια</foreign> ista erit, quando
peccatum in homine nullum erit. Nunc vero satis bene
vivitur, si sine crimine: sine peccato autem qui se
vivere existimat, non id agit, ut peccatum non habeat,
sed ut veniam non accipiat. Porro si <foreign xml:lang="greek">ἀπάθεια</foreign> illa dicenda
est, cum animum contingere omnino non potest
ullus affectus, quis hunc stuporem non omnibus
vitiis judicet esse pejorem? Potest ergo non absurde
dici perfectam beatitudinem sine stimulo timoris et
sine ulla tristitia futuram: non ibi autem futurum
amorem gaudiumque quis dixerit, nisi omni modo a
<pb n="0416"/>
veritate seclusus? Si autem <foreign xml:lang="greek">ἀπάθεια</foreign> illa est, ubi nec
metus ullus exterret, nec angit dolor, aversanda est
in hac vita, si recte, hoc est secundum Deum, vivere
volumus: in illa vero beata, quae sempiterna promittitur,
plane speranda est.</p>
          </div3>
<div3>
            <head>5.</head>
            <p>
 Timor namque ille de quo dicit apostolus Joannes, <hi>Timor non est in charitate, sed perfecta charitas
foras mittit timorem, quia timor poenam habet; qui autem
timet, non est perfectus in charitate 
 <note>(I Joan. IV, 18)</note>
            </hi>,
non est ejus generis timor, cujus ille quo timebat
apostolus Paulus, ne Corinthii serpentina seducerentur
astutia <note>(II Cor. XI, 3)</note>; hunc enim timorem habet
charitas, imo non habet nisi charitas: sed illius est
generis timor, qui non est in charitate; de quo ipse
apostolus Paulus ait, <hi>Non enim accepistis spiritum servitutis
iterum in timorem <note>(Rom. VIII, 15)</note>
            </hi>. <hi>Timor</hi> vero
ille <hi>castus, permanens in saeculum saeculi <note>(Psal. XVIII,
10)</note>
            </hi>, si erit et in futuro saeculo, (nam quo alio modo
potest intelligi permanere in saeculum saeculi?) non
est timor exterrens a malo, quod accidere potest; sed
tenens in bono, quod amitti non potest. Ubi enim
boni adepti amor immutabilis est, profecto, si dici
potest, mali cavendi timor securus est. Timoris quippe
casti nomine ea voluntas significata est, qua nos necesse
erit nolle peccare, et non sollicitudine infirmitatis,
ne forte peccemus, sed tranquillitate charitatis
cavere peccatum. Aut si nullius omnino generis timor
esse poterit in illa certissima securitate perpetuorum
feliciumque gaudiorum; sic dictum est, <hi>Timor Domini
castus, permanens in saeculum saeculi,</hi> quemadmodum
dictum est, <hi>Patientia pauperum non peribit in aeternum <note>(Psal. IX, 19)</note>
            </hi>.
Neque enim aeterna erit ipsa patientia,
quae necessaria non est, nisi ubi toleranda sunt mala:
sed aeternum erit, quo per patientiam pervenitur. Ita
fortasse timor castus in saeculum saeculi dictus est
permanere, quia id permanebit, quo timor ipse perducit.</p>
          </div3>
<div3>
            <head>6.</head>
            <p>
 Quae cum ita sint, quoniam recta vita ducenda
est, qua perveniendum sit ad beatam, omnes affectus
istos vita recta rectos habet, perversa perversos.
Beata vero eademque aeterna amorem habebit et gaudium
non solum rectum, verum etiam certum; timorem
autem ac dolorem nullum. Unde jam apparet
utcumque, quales esse debeant in hac peregrinatione
cives civitatis Dei, viventes secundum spiritum, non
secundum carnem, hoc est, secundum Deum, non
secundum hominem: et quales in illa quo tendunt,
immortalitate futuri sint. Civitas porro, id est societas,
impiorum non secundum Deum, sed secundum
hominem viventium, et in ipso cultu falsae, contemptuque
verae divinitatis, doctrinas hominum daemonumve
sectantium, his affectibus pravis tanquam morbis et
perturbationibus quatitur. Et si quos cives habet qui
moderari talibus motibus et eos quasi temperare videantur,
sic impietate superbi et elati sunt, ut hoc
<pb n="0417"/>
ipso in eis sint majores tumores, quo minores dolores.
Et si nonnulli tanto immaniore, quanto rariore
vanitate hoc in se ipsis adamaverint, ut nullo prorsus
erigantur et excitentur, nullo flectantur atque inclinentur
affectu; humanitatem totam potius amittunt,
quam veram assequantur tranquillitatem. Non enim
quia durum aliquid, ideo rectum; aut quia stupidum
est, ideo sanum.
</p>
          </div3>
        </div2>

<div2>
          <head>CAPUT X.-- <hi>An primos homines in paradiso constitutos nullis perturbationibus, priusquam deliquerint, affectos fuisse credendum sit.</hi> </head>
<p>Sed utrum primus homo vel primi homines (duorum
erat quippe conjugium) habebant istos affectus
in corpore animali ante peccatum, quales in corpore
spirituali non habebimus, omni purgato finitoque peccato,
non immerito quaeritur. Si enim habebant, quomodo
erant beati in illo memorabili beatitudinis loco,
id est paradiso? Quis tandem absolute dici beatus
potest, qui timore afficitur, vel dolore? Quid autem
timere aut dolere poterant illi homines in tantorum
tanta affluentia bonorum, ubi nec mors metuebatur,
nec ulla corporis mala valetudo; nec aberat quidquam,
quod bona voluntas adipisceretur, nec inerat
quod carnem animumve hominis feliciter viventis
offenderet? Amor erat imperturbatus in Deum, atque
inter se conjugum fida et sincera societate viventium,
et ex hoc amore grande gaudium, non desistente
quod amabatur ad fruendum. Erat devitatio tranquilla
peccati, qua manente nullum omnino aliunde
malum, quod contristaret, irruebat. An forte cupiebant
prohibitum lignum ad vescendum contingere,
sed mori metuebant; ac per hoc et cupiditas, et metus
jam tunc illos homines etiam in illo perturbabat loco?
Absit ut hoc existimemus fuisse, ubi nullum erat
omnino peccatum. Neque enim nullum peccatum est,
ea quae lex Dei prohibet concupiscere, atque ab his
abstinere timore poenae, non amore justitiae. Absit,
inquam, ut ante omne peccatum jam ibi fuerit tale
peccatum, ut hoc de ligno admitterent, quod de muliere
Dominus ait, <hi>Si quis viderit mulierem ad concupiscendum
eam, jam moechatus est eam in corde suo <note>(Matth. V, 28)</note>
            </hi>.
Quam igitur felices erant primi homines,
et nullis agitabantur perturbationibus animorum,
nullis corporum laedebantur incommodis: tam
felix universa societas esset humana, si nec illi malum,
quod etiam in posteros trajecerunt, nec quisquam
ex eorum stirpe iniquitatem committeret, quae
damnationem reciperet: atque ista permanente felicitate,
donec per illam benedictionem, qua dictum
est, <hi>Crescite, et multiplicamini <note>(Gen. I, 28)</note>
            </hi>, praedestinatorum
sanctorum numerus compleretur, alia major
daretur, quae beatissimis Angelis data est: ubi jam
esset certa securitas peccaturum neminem, neminemque
moriturum: et talis esset vita sanctorum, post
nullum laboris, doloris, mortis experimentum, qualis
<pb n="0418"/>
erit post haec omnia in incorruptione corporum
reddita resurrectione mortuorum.</p>
</div2>

<div2>
          <head>CAPUT XI.-- <hi>De lapsu primi hominis, in quo bene condita natura est, nec potest nisi a suo Auctore reparari.</hi> </head>
<div3>
            <head>1.</head>
            <p>
 Sed quia Deus cuncta praescivit, et ideo hominem
quoque peccaturum ignorare non potuit; secundum
id quod praescivit atque disposuit civitatem
sanctam, eam debemus asserere, non secundum
illud quod in nostram cognitionem pervenire non potuit,
quia in Dei dispositione non fuit. Nec enim homo
peccato suo divinum potuit perturbare consilium,
quasi Deum quod statuerat mutare compulerit: cum
Deus praesciendo utrumque praevenerit, id est, et
homo, quem bonum ipse creavit, quam malus esset
futurus, et quid boni etiam sic de illo esset ipse facturus.
Deus enim etsi dicitur statuta mutare <note>(unde
tropica locutione in Scripturis sanctis etiam poenituisse
legitur Deum [Gen. VI, 6; I Reg. XV, 11])</note>, juxta
id dicitur, quod homo speraverat, vel naturalium
causarum ordo gestabat; non juxta id quod se Omnipotens
facturum esse praesciverat. Fecit itaque Deus,
sicut scriptum est, hominem rectum <note>(Eccle. VII, 30)</note>:
ac per hoc voluntatis bonae. Non enim rectus esset,
bonam non habens voluntatem. Bona igitur voluntas
opus est Dei: cum ea quippe ab illo factus est
homo. Mala vero voluntas prima, quoniam omnia
mala opera praecessit in homine, defectus potius fuit
quidam ab opere Dei ad sua opera, quam opus ullum.
Et ideo mala opera, quia secundum se, non secundum
Deum: ut eorum operum tanquam fructuum
malorum voluntas ipsa esset velut arbor mala, aut
ipse homo in quantum malae voluntatis. Porro mala
voluntas, quamvis non sit secundum naturam, sed
contra naturam, quia vitium est; tamen ejus naturae
est, cujus est vitium, quod nisi in natura non potest
esse: sed in ea quam creavit ex nihilo, non quam
genuit Creator de semetipso, sicut genuit Verbum,
per quod facta sunt omnia. Quia etsi de terrae pulvere
Deus finxit hominem; eadem terra omnisque
terrena materies omnino de nihilo est, animamque
de nihilo factam dedit corpori, cum factus est homo.
Usque adeo autem mala vincuntur a bonis, ut quamvis
sinantur esse ad demonstrandum quam possit et
ipsis bene uti justitia providentissima Creatoris; bona
tamen sine malis esse possint, sicut Deus ipse verus
et summus, sicut omnis super istum caliginosum
aerem coelestis invisibilis visibilisque creatura; mala
vero sine bonis esse non possint, quoniam naturae in
quibus sunt, in quantum naturae sunt, utique bonae
sunt. Detrahitur porro malum, non aliqua natura quae
accesserat vel ulla ejus parte sublata, sed ea quae vitiata
ac depravata fuerat, sanata atque correcta. Arbitrium
igitur voluntatis tunc est vere liberum, cum
vitiis peccatisque non servit. Tale datum est a Deo:
quod amissum proprio vitio, nisi a quo dari potuit,
<pb n="0419"/>
reddi non potest. Unde Veritas dicit, <hi>Si vos Filius liberaverit,
tunc vere liberi eritis <note>(Joan. VIII, 36)</note>
            </hi>. Idipsum
est autem, ac si diceret, Si vos Filius salvos fecerit,
tunc vere salvi eritis. Inde quippe liberator, unde
salvator.</p>
          </div3>
<div3>
            <head>2.</head>
            <p>
 Vivebat itaque homo secundum Deum in paradiso,
et corporali et spirituali. Neque enim erat paradisus
corporalis propter corporis bona, et propter
mentis non erat spiritualis; aut vero erat spiritualis
quo per interiores, et non erat corporalis quo per
exteriores sensus homo frueretur. Erat plane utrumque
propter utrumque. Postea vero quam superbus
ille angelus, ac per hoc invidus, per eamdem
superbiam a Deo ad semetipsum conversus, quodam
quasi tyrannico fastu gaudere subditis, quam esse
subditus eligens, de spirituali paradiso cecidit (de
cujus lapsu sociorumque ejus, qui ex Angelis Dei angeli
ejus effecti sunt, in libris undecimo et duodecimo
hujus operis satis, quantum potui, disputavi), malesuada
 versutia in hominis sensus serpere affectans,
cui utique stanti, quoniam ipse ceciderat, invidebat,
colubrum in paradiso corporali, ubi cum duobus illis
hominibus masculo et femina animalia etiam terrestria
caetera subdita et innoxia versabantur, animal
scilicet lubricum et tortuosis anfractibus mobile, operi
suo congruum, per quem loqueretur, elegit; eoque
per angelicam praesentiam praestantioremque naturam
spirituali nequitia sibi subjecto, et tanquam instrumento
abutens, fallacia sermocinatus est feminae:
a parte scilicet inferiore illius humanae copulae incipiens,
ut gradatim perveniret ad totum; non existimans
virum facile credulum, nec errando posse decipi,
sed dum alieno cedit errori. Sicut enim Aaron
erranti populo ad idolum fabricandum non consensit
inductus, sed cessit obstrictus <note>(Exod. XXXII, 3-5)</note>;
nec Salomonem credibile est errore putasse idolis
esse serviendum, sed blanditiis femineis ad illa sacrilegia
fuisse compulsum <note>(III Reg. XI, 4)</note>: ita credendum
est, illum virum suae feminae, uni unum, hominem
homini, conjugem conjugi, ad Dei legem
transgrediendam, non tanquam verum loquenti credidisse
seductum, sed sociali necessitudine paruisse.
Non enim frustra dixit Apostolus, <hi>Sed et Adam non
est seductus, mulier autem seducta est <note>(I Tim. II, 14)</note>
            </hi>:
nisi quia illa quod ei serpens locutus est, tanquam
verum esset, accepit, ille autem ab unico noluit consortio
dirimi, nec in communione peccati; nec ideo
minus reus, sed sciens prudensque peccavit. Unde
et Apostolus non ait, Non peccavit; sed, <hi>Non est
seductus.</hi>  Nam utique ipsum ostendit, ubi dicit, <hi>Per unum hominem intravit peccatum in mundum:</hi> 
 et
paulo post apertius, <hi>In similitudine,</hi> inquit, <hi>praevaricationis
Adae <note>(Rom. V, 12, 14)</note>
            </hi>. Eos autem seductos
<pb n="0420"/>
intelligi voluit, qui id quod faciunt, non putant esse
peccatum: ille autem scivit. Alioquin quomodo verum
erit, <hi>Adam non est seductus?</hi>  Sed inexpertus divinae
severitatis in eo falli potuit, ut veniale crederet esse
commissum. Ac per hoc in eo quidem quo mulier
seducta est, non est ille seductus, sed eum fefellit,
quomodo fuerat judicandum quod erat dicturus, <hi>Mulier
quam dedisti mecum</hi>, <hi>ipsa mihi dedit, et manducavi <note>(Gen. III, 12)</note>
            </hi>.
Quid ergo pluribus? Etsi credendo
non sunt ambo decepti, peccando tamen ambo
sunt capti, et diaboli laqueis implicati.
</p>
          </div3>
        </div2>

<div2>
          <head>CAPUT XII.-- <hi>De qualitate primi peccati per hominem admissi.</hi> </head>
<p>Si quem vero movet, cur aliis peccatis sic natura
non mutetur humana, quemadmodum illa duorum
primorum hominum praevaricatione mutata est; ut
tantae corruptioni, quantam videmus atque sentimus,
et per hanc subjaceret morti, ac tot et tantis tamque
inter se contrariis perturbaretur et fluctuaret affectibus,
qualis in paradiso ante peccatum, licet in corpore
esset animali, utique non fuit: si quis hoc movetur,
ut dixi, non ideo debet existimare leve ac parvum
illud fuisse commissum, quia in esca factum est, non
quidem mala, nec noxia, nisi quia prohibita. Neque
enim quidquam mali Deus in illo tantae felicitatis loco
crearet atque plantaret. Sed obedientia commendata
est in praecepto, quae virtus in creatura rationali
mater quodammodo est omnium custosque virtutum:
quandoquidem ita facta est, ut ei subditam esse sit
utile; perniciosum autem suam, non ejus a quo creata
est, facere voluntatem. Hoc itaque de uno cibi genere
non edendo, ubi aliorum tanta copia subjacebat,
tam leve praeceptum ad observandum, tam breve ad
memoria retinendum, ubi praesertim nondum voluntati
cupiditas resistebat, quod de poena transgressionis
postea subsecutum est, tanto majore injustitia
violatum est, quanto faciliore posset observantia
custodiri.</p>
</div2>

<div2>
          <head>CAPUT XIII.-- <hi>Quod in praevaricatione Adae ad opus malum voluntas praecessit mala.</hi> </head>
<div3>
            <head>1.</head>
            <p>
 In occulto autem mali esse coeperunt, ut in
apertam inobedientiam laberentur. Non enim ad malum
opus perveniretur, nisi praecessisset mala voluntas.
Porro malae voluntatis initium quod potuit esse
nisi superbia? <hi>Initium</hi> enim <hi>omnis peccati superbia
est <note>(Eccli. X, 15)</note>
            </hi>. Quid est autem superbia, nisi
perversae celsitudinis appetitus? Perversa enim celsitudo
est, deserto eo cui debet animus inhaerere
principio, sibi quodammodo fieri atque esse principium.
Hoc fit, cum sibi nimis placet. Sibi vero ita
placet, cum ab illo bono immutabili deficit, quod el
magis placere debuit quam ipse sibi. Spontaneus est
autem iste defectus: quoniam si voluntas in amore
superioris immutabilis boni, a quo illustrabatur ut
videret, et accendebatur ut amaret, stabilis permaneret,
<pb n="0421"/>
non inde ad sibi placendum averteretur, et ex
hoc tenebresceret et frigesceret, ut vel illa verum
crederet dixisse serpentem, vel ille Dei mandato uxoris
praeponeret voluntatem, putaretque se venialiter
transgressorem esse praecepti, si vitae suae sociam non
desereret etiam in societate peccati. Non malum
ergo opus factum est, id est, illa transgressio, ut cibo
prohibito vescerentur, nisi ab eis qui jam mali erant.
Neque enim fieret ille fructus malus, nisi ab arbore
mala <note>(Matth. VII, 18)</note>. Ut autem esset arbor mala,
contra naturam factum est: quia nisi vitio voluntatis,
quod contra naturam est, non utique fieret. Sed
vitio depravari, nisi ex nihilo facta, natura non posset.
Ac per hoc ut natura sit, ex eo habet quod a Deo
facta est; ut autem ab eo quod est deficiat, ex hoc
quod de nihilo facta est. Nec sic defecit homo, ut
omnino nihil esset: sed ut inclinatus ad se ipsum
minus esset, quam erat, cum ei qui summe est inhaerebat.
Relicto itaque Deo, esse in semetipso, hoc est
sibi placere, non jam nihil esse est, sed nihilo propinquare.
Unde superbi secundum Scripturas sanctas
alio nomine appellantur, <hi>sibi placentes <note>(II Petr. II, 10)</note>
            </hi>.
Bonum est enim sursum habere cor: non tamen ad
se ipsum, quod est superbiae; sed ad Dominum, quod
est obedientiae, quae nisi humilium non potest esse.
Est igitur aliquid humilitatis miro modo quod sursum
faciat cor, et est aliquid elationis quod deorsum
faciat cor. Hoc quidem quasi contrarium videtur, ut
elatio sit deorsum, et humilitas sursum. Sed pia humilitas
facit subditum superiori; nihil est autem superius
Deo: et ideo exaltat humilitas, quae facit subditum
Deo. Elatio autem quae in vitio est, eo ipso
quo respuit subjectionem, et cadit ab illo, quo non
est quidquam superius, et ex hoc erit inferius, et fit
quod scriptum est: <hi>Dejecisti eos, cum extollerentur <note>(Psal. LXXII, 18)</note>
            </hi>.
Non enim ait, Cum elati fuissent,
ut prius extollerentur, et postea dejicerentur: sed <hi>cum extollerentur,</hi> 
 tunc dejecti sunt. Ipsum quippe
extolli, jam dejici est. Quapropter quod nunc in civitate
Dei, et civitati Dei in hoc saeculo peregrinanti
maxime commendatur humilitas, et in ejus Rege,
qui est Christus, maxime praedicatur; contrariumque
huic virtuti elationis vitium, in ejus adversario, qui est
diabolus, maxime dominari, sacris Litteris edocetur:
profecto ista est magna differentia, qua civitas, unde
loquimur, utraque discernitur; una scilicet societas
piorum hominum, altera impiorum, singula quaeque
cum Angelis ad se pertinentibus, in quibus praecessit
hac amor Dei, hac amor sui.</p>
          </div3>
<div3>
            <head>2.</head>
            <p>
 Manifesto ergo apertoque peccato, ubi factum
est quod Deus fieri prohibuerat, diabolus hominem
non cepisset, nisi jam ille sibi ipsi placere coepisset.
Hinc enim et delectavit quod dictum est, <hi>Eritis sicut
dii <note>(Gen. III, 5)</note>
            </hi>. Quod melius esse possent summo
veroque principio cohaerendo per obedientiam, non
suum sibi existendo principium per superbiam. Dii
<pb n="0422"/>
enim creati, non sua veritate, sed Dei veri participatione
sunt dii. Plus autem appetendo, minus est:
qui dum sibi sufficere diligit, ab illo qui ei vere sufficit,
deficit. Illud itaque malum, quo cum sibi homo
placet, tanquam sit et ipse lumen, avertitur ab eo lumine,
quod ei si placeat et ipse fit lumen: illud, inquam,
malum praecessit in abdito, ut sequeretur hoc
malum quod perpetratum est in aperto. Verum est
enim quod scriptum est: <hi>Ante ruinam exaltatur cor,
et ante gloriam humiliatur <note>(Prov. XVI, 18)</note>
            </hi>. Illa prorsus
ruina quae fit in occulto, praecedit ruinam quae fit
in manifesto, dum illa ruina esse non putatur. Quis
enim exaltationem ruinam putat; cum jam ibi sit defectus,
quo est relictus Excelsus? Quis autem ruinam
esse non videat, quando fit mandati evidens atque
indubitata transgressio? Propter hoc Deus illud
prohibuit, quod cum esset admissum, nulla defendi
posset imaginatione justitiae. Et audeo dicere, superbis
esse utile cadere in aliquod apertum manifestumque
peccatum, unde sibi displiceant, qui jam sibi
placendo ceciderant. Salubrius enim Petrus sibi
displicuit quando flevit, quam sibi placuit quando
praesumpsit <note>(Matth. XXVI, 75, 33)</note>. Hoc dicit et sacer
Psalmus: <hi>Imple facies eorum ignominia, et quaerent
nomen tuum, Domine <note>(Psal. LXXXII, 17)</note>
            </hi>: id est,
ut tu eis placeas quaerentibus nomen tuum, qui sibi
placuerunt quaerendo suum.
</p>
          </div3>
        </div2>

<div2>
          <head>CAPUT XIV.-- <hi>De superbia transgressionis, quae ipsa fuit transgressione deterior.</hi> </head>
<p>Sed est pejor damnabiliorque superbia, qua etiam
in peccatis manifestis suffugium excusationis inquiritur:
sicut illi primi homines, quorum et illa dixit, <hi>Serpens seduxit me, et manducavi;</hi> 
 et ille dixit, <hi>Mulier
quam dedisti mecum, haec mihi dedit a ligno, et edi <note>(Gen.
III, 13, 12)</note>
            </hi>. Nusquam hic sonat petitio veniae, nusquam
imploratio medicinae. Nam licet isti non sicut Cain,
quod commiserunt, negent <note>(Id. IV, 9)</note>, adhuc tamen
superbia in alium quaerit referre, quod perperam fecit:
superbia mulieris, in serpentem; superbia viri,
in mulierem. Sed accusatio potius quam excusatio
vera est, ubi mandati divini est aperta transgressio.
Neque enim hoc propterea non fecerunt, quia id
mulier serpente suadente, vir muliere impertiente
commisit; quasi quidquam Deo, cui vel crederetur,
vel cederetur, anteponendum fuerit.</p>
</div2>

<div2>
          <head>CAPUT XV.-- <hi>De justitia retributionis, quam primi homines pro sua inobedientia receperunt.</hi> </head>
<div3>
            <head>1.</head>
            <p>
 Quia ergo contemptus est Deus jubens, qui creaverat,
qui ad suam imaginem fecerat, qui caeteris
animalibus praeposuerat, qui in paradiso constituerat,
<pb n="0423"/>
qui rerum omnium copiam salutisque praestiterat, qui
praeceptis nec pluribus nec grandibus nec difficilibus
oneraverat, sed uno brevissimo atque levissimo ad obedientiae
salubritatem adminiculaverat, quo eam creaturam,
cui libera servitus expediret, se esse Dominum
commonebat: justa damnatio subsecuta est, talisque
damnatio, ut homo qui custodiendo mandatum futurus
fuerat etiam carne spiritualis, fieret etiam mente carnalis;
et qui sua superbia sibi placuerat, Dei justitia
sibi donaretur; nec sic ut in sua esset omnimodis
potestate, sed a se ipse quoque dissentiens, sub illo
cui peccando consensit, pro libertate quam concupivit,
duram miseramque ageret servitutem; mortuus
spiritu volens, et corpore moriturus invitus: desertor
aeternae vitae, etiam aeterna, nisi gratia liberaret, morte
damnatus. Quisquis hujusmodi damnationem vel nimiam,
vel injustam putat, metiri profecto nescit
quanta fuerit iniquitas in peccando, ubi tanta erat
non peccandi facilitas. Sicut enim Abrahae non immerito
magna obedientia praedicatur, quia ut occideret
filium, res difficillima est imperata <note>(Gen. XXII,
2)</note>: ita in paradiso tanto major inobedientia fuit,
quanto id quod praeceptum est, nullius difficultatis fuit.
Et sicut obedientia secundi hominis eo praedicabilior,
quo factus est obediens usque ad mortem <note>(Philipp.
II, 8)</note>: ita inobedientia primi hominis eo detestabilior,
quo factus est inobediens usque ad mortem.
Ubi enim magna est inobedientiae poena proposita,
et res a Creatore facilis imperata, quisnam satis explicet,
quantum malum sit, non obedire in re facili, et
tantae potestatis imperio, et tanto terrenti supplicio?</p>
          </div3>
<div3>
            <head>2.</head>
            <p>
 Denique, ut breviter dicatur, in illius peccati
poena quid inobedientiae nisi inobedientia retributa
est? Nam quae hominis est alia miseria, nisi adversus
eum ipsum inobedientia ejus ipsius, ut quoniam noluit
quod potuit, quod non potest velit? In paradiso
enim etiamsi non omnia poterat ante peccatum,
quidquid tamen non poterat, non volebat; et ideo poterat
omnia quae volebat. Nunc vero sicut in ejus stirpe
cognoscimus, et divina Scriptura testatur, <hi>homo vanitati
similis factus est <note>(Psal. CXLIII, 4)</note>
            </hi>. Quis enim enumerat,
quam multa quae non potest velit, dum sibi ipse, id est
voluntati ejus, ipse animus ejus, eoque inferior caro
ejus non obtemperat? Ipso namque invito, et animus
plerumque turbatur, et caro dolet, et veterascit, et
moritur; et quidquid aliud patimur, quod non pateremur
inviti, si voluntati nostrae nostra natura omni
modo atque ex omnibus partibus obediret. At enim
aliquid caro patitur, quo servire non sinitur. Quid
interest unde, dum tamen per justitiam dominantis
Dei, cui subditi servire noluimus, caro nostra nobis,
<pb n="0424"/>
quae subdita fuerat, non serviendo molesta sit; quamvis
nos Deo non serviendo, molesti nobis potuerimus
esse, non illi? Neque enim sic ille nostro, ut nos servitio
corporis indigemus: et ideo nostra est quod recipimus,
non illius poena quod fecimus. Dolores porro
qui dicuntur carnis, animae sunt in carne, et ex carne.
Quid enim caro per se ipsam sine anima vel dolet,
vel concupiscit? Sed quod concupiscere caro dicitur
vel dolere, aut ipse homo est, sicut disseruimus; aut
aliquid animae, quod carnis afficit passio, vel aspera,
ut faciat dolorem; vel lenis, ut voluptatem. Sed dolor
carnis tantummodo offensio est animae ex carne, et
quaedam ab ejus passione dissensio: sicut animae dolor,
quae tristitia nuncupatur, dissensio est ab his
rebus quae nobis nolentibus acciderunt. Sed tristitiam
plerumque praecedit metus, qui et ipse in anima est,
non in carne. Dolorem autem carnis non praecedit ullus
quasi metus carnis, qui ante dolorem in carne
sentiatur. Voluptatem vero praecedit appetitus quidam,
qui sentitur in carne quasi cupiditas ejus, sicut
fames et sitis, et ea quae in genitalibus usitatius libido
nominatur, cum hoc sit generale vocabulum omnis
cupiditatis. Nam et ipsam iram nihil aliud esse, quam
ulciscendi libidinem, veteres definierunt: quamvis
nonnunquam homo, ubi vindictae nullus est sensus,
etiam rebus inanimis irascatur, ut male scribentem
stilum collidat, vel calamum frangat iratus.
Verum et ista licet irrationabilior, tamen quaedam
ulciscendi libido est, et nescio quae, ut ita dixerim,
quasi umbra retributionis, ut qui male faciunt, mala
patiantur. Est igitur libido ulciscendi, quae ira dicitur:
est libido habendi pecuniam, quae avaritia: est
libido quomodocumque vincendi, quae pervicacia: est
libido gloriandi, quae jactantia nuncupatur. Sunt
multae variaeque libidines, quarum nonnullae habent
etiam vocabula propria, quaedam vero non habent.
Quis enim facile dixerit, quid vocetur libido dominandi,
quam tamen plurimum valere in tyrannorum
animis, etiam civilia bella testantur?
</p>
          </div3>
        </div2>

<div2>
          <head>CAPUT XVI.-- <hi>De libidinis malo, cujus nomen cum multis vitiis congruat, proprie tamen motibus obscenis corporis adscribitur.</hi> </head>
<p>Cum igitur sint multarum libidines rerum, tamen
cum libido dicitur, neque cujus rei libido sit additur,
non fere assolet animo occurrere nisi illa, qua obscenae
corporis partes excitantur. Haec autem sibi
non solum totum corpus, nec solum extrinsecus, verum
etiam intrinsecus vindicat, totumque commovet
hominem animi simul affectu cum carnis appetitu
conjuncto atque permixto, ut ea voluptas sequatur,
qua major in corporis voluptatibus nulla est: ita ut
momento ipso temporis, quo ad ejus pervenitur extremum,
pene omnis acies et quasi vigilia cogitationis
<pb n="0425"/>
obruatur. Quis autem amicus sapientiae sanctorumque
gaudiorum, conjugalem agens vitam, sed, sicut
Apostolus monuit, <hi>sciens vas suum possidere in sanctificatione
et honore, non in morbo desiderii, sicut et Gentes
quae ignorant Deum <note>(I Thess. IV, 4, 5)</note>
            </hi>, non mallet, si posset,
sine hac libidine filios procreare; ut etiam in hoc
serendae prolis officio, sic ejus menti ea quae ad hoc
opus creata sunt, quemadmodum caetera suis quaeque
operibus distributa membra servirent, nutu voluntatis
acta, non aestu libidinis incitata? Sed neque ipsi
amatores hujus voluptatis, sive ad concubitus conjugales,
sive ad immunditias flagitiorum, cum voluerint
commoventur: sed aliquando motus ille importunus
est nullo poscente, aliquando autem destituit
inhiantem, et cum in animo concupiscentia ferveat,
friget in corpore: atque ita mirum in modum non
solum generandi voluntati, verum etiam lasciviendi
libidini libido non servit; et cum tota plerumque
menti cohibenti adversetur, nonnunquam et adversus
se ipsam dividitur, commotoque animo in commovendo
corpore se ipsa non sequitur.</p>
</div2>

<div2>
          <head>CAPUT XVII.-- <hi>De nuditate primorum hominum, quam post peccatum turpem pudendamque viderunt.</hi> </head>
<p>Merito hujus libidinis maxime pudet, merito et
ipsa membra, quae suo quodam, ut ita dixerim, jure,
non omnimodo ad arbitrium nostrum movet, aut non
movet, pudenda dicuntur, quod ante peccatum hominis
non fuerunt. Nam sicut scriptum est, <hi>Nudi
erant, et non confundebantur <note>(Gen. II, 25)</note>
            </hi>: non quod
eis sua nuditas esset incognita, sed turpis nuditas
nondum erat; quia nondum libido membra illa praeter
arbitrium commovebat, nondum ad hominis inobedientiam
redarguendam sua inobedientia caro quodammodo
testimonium perhibebat. Neque enim caeci creati erant,
ut imperitum vulgus opinatur: quandoquidem et ille
vidit animalia, quibus nomina imposuit <note>(Ib. 20)</note>; et de
illa legitur, <hi>Vidit mulier quia bonum lignum in escam,
et quia placet oculis ad videndum <note>(Ib. III, 6.)</note>
            </hi> Patebant
ergo oculi eorum, sed ad hoc non erant aperti, hoc
est non attenti, ut cognoscerent quid eis indumento
gratiae praestaretur, quando membra eorum
voluntati repugnare nesciebant. Qua gratia remota,
ut poena reciproca inobedientia plecteretur, exstitit
in motu corporis quaedam impudens novitas, unde
esset indecens nuditas; et fecit attentos, reddiditque
confusos. Hinc est quod, posteaquam mandatum Dei
aperta transgressione violarunt, scriptum est de
illis, <hi>Et aperti sunt oculi amborum, et cognoverunt
quia nudi erant, et consuerunt folia fici, et fecerunt
sibi campestria.  <note>(Ibid. 7)</note>
            </hi>. <hi>Aperti sunt,</hi> inquit, <hi>oculi amborum,</hi> 
non ad videndum (nam et antea videbant);
sed ad discernendum inter bonum quod amiserant, et
malum quo ceciderant. Unde et ipsum lignum, eo
quod istam faceret dignoscentiam, si ad vescendum
contra vetitum tangeretur, ex ea re nomen accepit,
ut appellaretur lignum sciendi boni et mali. Experta
enim morbi molestia, evidentior fit etiam jucunditas
<pb n="0426"/>
sanitatis. <hi>Cognoverunt</hi> ergo <hi>quia nudi erant:</hi> nudati
scilicet ea gratia, qua fiebat ut nuditas corporis nulla
eos lege peccati menti eorum repugnante confunderet.
Hoc itaque cognoverunt, quod felicius ignorarent,
si Deo credentes et obedientes non committerent, quod
eos cogeret experiri infidelitas et inobedientia quid
nocerent. Proinde confusi inobedientia carnis suae,
tanquam teste poena inobedientiae suae, <hi>consuerunt folia
fici, et fecerunt sibi campestria,</hi> id est succinctoria
genitalium. Nam quidam interpretes <hi>succinctoria</hi> posuerunt.
Porro autem <hi>campestria</hi> latinum quidem
verbum est, sed ex eo dictum, quod juvenes, qui nudi
exercebantur in campo, pudenda operiebant: unde
qui ita succincti sunt, campestratos vulgus appellat.
Quod itaque adversus damnatam culpa inobedientiae
voluntatem libido inobedienter movebat, verecundia
pudenter tegebat. Ex hoc omnes gentes, quoniam ab
illa stirpe procreatae sunt, usque adeo tenent insitum
pudenda velare, ut quidam barbari illas corporis partes
nec in balneis nudas habeant, sed cum earum tegumentis
lavent. Per opacas quoque Indiae solitudines,
cum quidam nudi philosophentur, unde Gymnosophistae
nominantur, adhibent tamen genitalibus
tegmina, quibus per caetera membrorum carent.</p>
</div2>

<div2>
          <head>CAPUT XVIII.-- <hi>De pudore concubitus, non solum vulgari, sed etiam conjugali.</hi> </head>
<p>Opus vero ipsum quod libidine tali peragitur, non
solum in quibusque stupris, ubi latebrae ad subterfugienda
humana judicia requiruntur; verum etiam in
usu scortorum, quam terrena civitas licitam turpitudinem
fecit, quamvis id agatur, quod ejus civitatis
nulla lex vindicat, devitat tamen publicum etiam permissa
atque impunita libido conspectum; et verecundia
naturali habent provisum lupanaria ipsa secretum,
faciliusque potuit impudicitia non habere vincula prohibitionis,
quam impudentia removere latibula illius
foeditatis. Sed hanc etiam ipsi turpes turpitudinem
vocant: cujus licet sint amatores, ostentatores esse
non audent. Quid? concubitus conjugalis, qui secundum
matrimonialium praescripta Tabularum procreandorum
fit causa liberorum, nonne et ipse quanquam
sit licitus et honestus, remotum ab arbitris cubile
requirit? nonne omnes famulos, atque ipsos etiam
paranymphos, et quoscumque ingredi quaelibet necessitudo
permiserat, ante mittit foras, quam vel blandiri
conjux conjugi incipiat? Et quoniam, sicut ait quidam, <hi>Romani maximus auctor eloquii</hi>,
omnia recte facta
in luce se collocari volunt, id est appetunt sciri:
<pb n="0427"/>
hoc recte factum sic appetit sciri, ut tamen erubescat
videri. Quis enim nescit, ut filii procreentur. quid inter
se conjuges agant? quandoquidem ut id agatur,
tanta celebritate docuntur uxores: et tamen cum agitur
unde filii nascantur, nec ipsi filii, si qui inde jam
nati sunt, testes fieri permittuntur. Sic enim hoc recte
factum ad sui notitiam lucem appetit animorum, ut
tamen refugiat oculorum. Unde hoc, nisi quia sic geritur
quod deceat ex natura, ut etiam quod pudeat
comitetur ex poena?</p>
</div2>

<div2>
          <head>CAPUT XIX.-- <hi>Quod partes irae atque libidinis tam vitiose moventur, ut eas necesse sit frenis sapientiae cohiberi, quae in illa ante peccatum naturae sanitate non fuerunt.</hi> </head>
<p>Hinc est quod et illi philosophi, qui veritati propius
accesserunt, iram atque libidinem vitiosas animi
partes esse confessi sunt, eo quod turbide atque inordinate
moverentur, ad ea etiam quae sapientia perpetrari
non vetat; ac per hoc opus habere moderatrice
mente atque ratione. Quam partem animi tertiam,
velut in arce quadam ad istas regendas perhibent collocatam;
ut illa imperante, istis servientibus, possit
in homine justitia ex omni animi parte servari. Hae
igitur partes, quas et in homine sapiente ac temperante
fatentur esse vitiosas, ut eas ab his rebus ad
quas injuste moventur, mens compescendo et cohibendo
refrenet ac revocet, atque ad ea permittat, quae
sapientiae lege concessa sunt; sicut iram ad exercendam
justam coercitionem, sicut libidinem ad propagandae
prolis officium: hae, inquam, partes in paradiso
ante peccatum vitiosae non erant. Non enim contra
rectam voluntatem ad aliquid movebantur, unde necesse
esset eas rationis tanquam frenis regentibus
abstinere. Nam quod nunc ita moventur, et ab eis qui
temperanter et juste et pie vivunt, alias facilius, alias
difficilius, tamen cohibendo et refrenando modificantur,
non est utique sanitas ex natura, sed languor
ex culpa. Quod autem irae opera aliarumque affectionum
in quibusque dictis atque factis non sic abscondit
verecundia, ut opera libidinis quae fiunt genitalibus
membris, quid causae est, nisi quia in caeteris membra
corporis non ipsae affectiones, sed, cum eis consenserit,
voluntas movet, quae in usu eorum omnino dominatur?
Nam quisquis verbum emittit iratus, vel
etiam quemquam percutit, non posset hoc facere, nisi
lingua et manus jubente quodammodo voluntate moverentur:
quae membra, etiam cum ira nulla est, moventur
eadem voluntate. At vero genitales corporis
partes ita libido suo juri quodammodo mancipavit, ut
moveri non valeant, si ipsa defuerit, et nisi ipsa vel
ultro vel excitata surrexerit. Hoc est quod pudet, hoc
est quod intuentium oculos erubescendo devitat:
magisque fert homo spectantium multitudinem, quando
injuste irascitur homini, quam vel unius aspectum
et quando juste miscetur uxori.</p>
</div2>

<div2>
          <head>CAPUT XX.-- <hi>De vanissima turpitudine Cynicorum.</hi> </head>

<pb n="0428"/>
<p>Hoc illi canini philosophi, hoc est Cynici, non viderunt,
proferentes contra humanam verecundiam,
quid aliud quam caninam, hoc est immundam impudentemque
sententiam? ut scilicet quoniam justum
est quod fit in uxore, palam non pudeat id agere; nec
in vico aut platea qualibet conjugalem concubitum
devitare. Vicit tamen pudor naturalis opinionem hujus
erroris. Nam etsi perhibent hoc aliquando gloriabundum
fecisse Diogenem, ita putantem sectam
suam nobiliorem futuram, si in hominum memoria
insignior ejus impudentia figeretur: postea tamen a
Cynicis fieri cessatum est; plusque valuit pudor, ut
erubescerent homines hominibus, quam error, ut homines
canibus esse similes affectarent. Unde et illum
vel illos, qui hoc fecisse referuntur, potius arbitror
concumbentium motus dedisse oculis hominum nescientium
quid sub pallio gereretur, quam humano
premente conspectu potuisse illam peragi voluptatem.
Ibi enim philosophi non erubescebant videri se velle
concumbere, ubi libido ipsa erubesceret surgere. Et
nunc videmus adhuc esse philosophos Cynicos; hi
enim sunt, qui non solum amiciuntur pallio, verum
etiam clavam ferunt: nemo tamen eorum audet hoc
facere; quod si aliqui ausi essent, ut non dicam ictibus
lapidantium, certe conspuentium salivis obruerentur.
Pudet igitur hujus libidinis humanam sine ulla
dubitatione naturam, et merito pudet. In ejus quippe
inobedientia, quae genitalia corporis membra solis suis
motibus subdidit, et potestati voluntatis eripuit, satis
ostenditur quid sit hominis illi primae inobedientiae
retributum: quod in ea maxime parte oportuit apparere,
qua generatur ipsa natura, quae illo primo et
magno in deterius est mutata peccato: a cujus nexu
nullus eruitur, nisi id quod, cum omnes in uno essent,
in communem perniciem perpetratum est, et Dei justitia
vindicatum, Dei gratia in singulis expietur.</p>
</div2>

<div2>
          <head>CAPUT XXI.-- <hi>De benedictione multiplicandae fecunditatis humanae ante peccatum, quam praevaricatio non adimeret, et cui libidinis morbus accesserit.</hi> </head>
<p>Absit itaque, ut credamus illos conjuges in paradiso
constitutos per hanc libidinem, de qua erubescendo
eadem membra texerunt, impleturos fuisse quod in
sua benedictione Deus dixit, <hi>Crescite, et multiplicamini,
et implete terram <note>(Gen. I, 28)</note>
            </hi>. Post peccatum
quippe orta est haec libido; post peccatum eam natura
non impudens, amissa potestate cui corpus ex
omni parte serviebat, sensit, attendit, erubuit, operuit.
Illa vero benedictio nuptiarum, ut conjugati
crescerent, et multiplicarentur, et implerent terram,
quamvis et in delinquentibus manserit; tamen antequam
delinquerent, data est, ut cognosceretur procreationem
filiorum ad gloriam connubii, non ad poenam
pertinere peccati. Sed nunc homines, profecto
illius quae in paradiso fuit felicitatis ignari, nisi per
hoc quod experti sunt, id est per libidinem, de qua
<pb n="0429"/>
videmus ipsam etiam honestatem crubescere nuptiarum,
non potuisse gigni filios opinantur: alii Scripturas
divinas, ubi legitur post peccatum puduisse nuditatis,
et pudenda esse contecta, prorsus non accipientes,
sed infideliter irridentes; alii vero quamvis
eas accipiant et honorent, illud tamen quod dictum
est, <hi>Crescite, et multiplicamini,</hi> non secundum carnalem
fecunditatem volunt intelligi; quia et secundum
animam legitur tale aliquid dictum, <hi>Multiplicabis
me in anima mea virtute tua <note>(Psal. CXXXVII, 4)</note>
            </hi>: ut id
quod in Genesi sequitur, <hi>Et implete terram, et dominamini
ejus,</hi> terram intelligant carnem, quam praesentia
sua implet anima, ejusque maxime dominatur,
cum in virtute multiplicatur. Carnales autem fetus
sine libidine, quae post peccatum exorta, inspecta,
confusa, velata est, nec tunc nasci potuisse, sicut neque
nunc possunt; nec in paradiso futuros fuisse, sed
foris, sicut et factum est. Nam posteaquam inde dimissi
sunt, ad gignendos filios coierunt, eosque genuerunt.</p>
</div2>

<div2>
          <head>CAPUT XXII.-- <hi>De copula conjugali a Deo primitus instituta, atque benedicta.</hi> </head>
<p>Nos autem nullo modo dubitamus secundum bene
dictionem Dei crescere et multiplicari et implere terram,
donum esse nuptiarum, quas Deus ante peccatum
hominis ab initio constituit, creando masculum
et feminam: qui sexus evidens utique in carne est.
Huic quippe operi Dei etiam benedictio ipsa subjuncta
est. Nam cum Scriptura dixisset, <hi>Masculum et feminam
fecit eos;</hi> continuo subdidit, <hi>Et benedixit eos
Deus, dicens: Crescite, et multiplicamini, et implete
terram, et dominamini ejus <note>(Gen. I, 27, 28)</note>
            </hi>, et caetera.
Quae omnia quanquam non inconvenienter possint etiam
ad intellectum spiritualem referri, masculum tamen et
feminam, non sicut simile aliquid etiam in homine uno
intelligi potest, quia videlicet in eo aliud est quod regit,
aliud quod regitur: sed sicut evidentissime apparet in
diversi sexus corporibus, masculum et feminam ita creatos,
ut prolem generando crescerent, et multiplicarentur,
et implerent terram, magnae absurditatis est
reluctari. Neque enim de spiritu qui imperat, et carne
quae obtemperat; aut de animo rationali qui regit, et
irrationali cupiditate quae regitur; aut de virtute contemplativa
quae excellit, et de activa quae subditur;
aut de intellectu mentis, et sensu corporis: sed aperte
de vinculo conjugali, quo invicem sibi uterque sexus
obstringitur, Dominus interrogatus utrum liceret quacumque
ex causa dimittere uxorem, quoniam propter
<pb n="0430"/>
duritiam cordis Israelitarum Moyses dari libellum repudii
permisit, respondit atque ait: <hi>Non legistis quia
qui fecit ab initio</hi>, <hi>masculum et feminam fecit eos, et
dixit: Propter hoc dimittet homo patrem et matrem, et
adhaerebit uxori suae, et erunt duo in carne una?</hi> Itaque
jam non sunt duo, sed una caro. <hi>Quod ergo Deus conjunxit,
homo non separet <note>(Matth. XIX, 4-6)</note>
            </hi>. Certum
est igitur, masculum et feminam ita primitus institutos,
ut nunc homines duos diversi sexus videmus et
novimus: unum autem dici, vel propter conjunctionem,
vel propter originem feminae, quae de masculi
latere creata est. Nam et Apostolus per hoc primum
quod Deo instituente praecessit exemplum, singulos
quosque admonet, ut viri uxores suas diligant <note>(Ephes.
V, 25 et Coloss. III, 19)</note>.</p>
</div2>

<div2>
          <head>CAPUT XXIII.-- <hi>An etiam in paradiso generandum fuisset, si nemo peccasset; vel utrum contra actum libidinis pugnatura illic fuisset traditio castitatis.</hi> </head>
<div3>
            <head>1.</head>
            <p>
 Quisquis autem dicit non fuisse coituros, nec
generaturos, nisi peccassent, quid dicit, nisi propter
numerositatem sanctorum necessarium hominis fuisse
peccatum? Si enim non peccando soli remanerent,
quia, sicut putant, nisi peccassent, generare non possent;
profecto ut non soli duo justi homines possent
esse, sed multi, necessarium peccatum fuit. Quod si
credere absurdum est, illud potius est credendum,
quod sanctorum numerus quantus complendae illi sufficit
beatissimae civitati, tantus existeret, etsi nemo
peccasset, quantus nunc per Dei gratiam de multitudine
colligitur peccatorum, quousque filii hujus saeculi
generant et generantur <note>(Luc. XX, 34)</note>.</p>
          </div3>
<div3>
            <head>2.</head>
            <p>
 Et ideo illae nuptiae dignae felicitate paradisi, si
peccatum non fuisset, et diligendam prolem gignerent,
et pudendam libidinem non haberent. Sed
quomodo id fieri posset, nunc non est quo demonstretur
exemplo. Nec ideo tamen incredibile debet videri,
etiam illud unum sine ista libidine voluntati potuisse
servire cui tot membra nunc serviunt. An vero
manus et pedes movemus, cum volumus, ad ea quae
his membris agenda sunt, sine ullo renisu, tanta facilitate,
quanta et in nobis et in aliis videmus, maxime
in artificibus quorumque operum corporalium, ubi
ad exercendam infirmiorem tardioremque naturam
agilior accessit industria; et non credimus ad opus
generationis filiorum, si libido non fuisset, quae peccato
inobedientiae retributa est, obedienter hominibus
ad voluntatis nutum similiter ut caetera potuisse illa
membra servire? Nonne Cicero in libris de Republica,
cum de imperiorum differentia disputaret, et hujus
rei similitudinem ex natura hominis assumeret, ut
filiis dixit imperari corporis membris propter obediendi
facilitatem: vitiosas vero animi partes ut servos
asperiore imperio coerceri? Et utique ordine
<pb n="0431"/>
naturali animus anteponitur corpori, et tamen ipse
animus imperat corpori facilius quam sibi. Verumtamen
haec libido, de qua nunc disserimus, eo magis erubescenda
existit, quod animus in ea nec sibi efficaciter imperat,
ut omnino non libeat; nec omnimodo corpori, ut
pudenda membra voluntas potius quam libido commoveat:
quod si ita esset, pudenda non essent. Nunc vero
pudet animum resisti sibi a corpore, quod ei natura inferiore
subjectum est. In aliis quippe affectionibus cum
sibi resistit, ideo minus pudet, quia cum a se ipso vincitur,
ipse se vincit; etsi inordinate atque vitiose, quia
ex his partibus, quae rationi subjici debent; tamen a
partibus suis, ac per hoc, ut dictum est, a se ipso
vincitur. Nam cum ordinate se animus vincit, ut irrationales
motus ejus menti rationique subdantur (si
tamen et illa Deo subdita est), laudis atque virtutis
est. Minus tamen pudet, cum sibi animus ex vitiosis
suis partibus non obtemperat, quam cum ei corpus,
quod alterum ab illo est, atque infra illum est, et cujus
sine illo natura non vivit, volenti jubentique non
cedit.</p>
          </div3>
<div3>
            <head>3.</head>
            <p>
 Sed cum alia membra retinentur voluntatis imperio,
sine quibus illa quae contra voluntatem libidine
concitantur, id quod appetunt, implere non possunt;
pudicitia custoditur, non amissa, sed non permissa
delectatione peccati. Hunc renisum, hanc repugnantiam,
hanc voluntatis et libidinis rixam, vel certe ad
voluntatis sufficientiam, libidinis indigentiam, procul
dubio nisi culpabilis inobedientia poenali inobedientia
plecteretur, in paradiso nuptiae non haberent,
sed voluntati membra illa, ut caetera cuncta, servirent.
Ita genitale arvum <note>(Virgil. Georg. lib. 3, vers. 136)</note> 
vas in hoc opus creatum seminaret, ut nunc terram
manus. Et quod modo de hac re nobis volentibus
diligentius disputare, verecundia resistit, et compellit
veniam honore praefato a pudicis auribus poscere,
cur id fieret nulla causa esset: sed in omnia quae de
hujusmodi membris sensum cogitantis attingerent,
sine ullo timore obscenitatis liber sermo ferretur:
nec ipsa verba essent, quae vocarentur obscena; sed
quidquid inde diceretur, tam honestum esset, quam
de aliis cum loquimur corporis partibus. Quisquis ergo
ad has litteras impudicus accedit, culpam refugiat,
non naturam; facta denotet suae turpitudinis, non
verba nostrae necessitatis; in quibus mihi facillime
pudicus et religiosus lector vel auditor ignoscit,
donec infidelitatem refellam, non de fide rerum inexpertarum,
sed de sensu expertarum argumentantem.
Legit enim haec sine offensione, qui non exhorret
Apostolum horrenda feminarum flagitia reprehendentem,
quae <hi>immutaverunt naturalem usum in eum usum
qui est contra naturam <note>(Rom. I, 26)</note>
            </hi>: praecipue quia nos
non damnabilem obscenitatem nunc, sicut ille commemoramus
atque reprehendimus, sed in explicandis,
<pb n="0432"/>
quantum possumus, humanae generationis effectibus,
verba tamen, sicut ille, obscena vitamus.
</p>
          </div3>
        </div2>

<div2>
          <head>CAPUT XXIV.-- <hi>Quod insontes homines et merito obedientiae in paradiso permanentes, ita genitalibus membris fuissent usuri ad generationem prolis, sicut caeteris ad arbitrium voluntatis.</hi> </head>
<div3>
            <head>1.</head>
            <p>
 Seminaret igitur prolem vir, susciperet femina
genitalibus membris quando id opus esset, et quantum
opus esset, voluntate motis, non libidine concitatis.
Neque enim ea sola membra movemus ad nutum,
quae compactis articulata sunt ossibus, sicut pedes et
manus et digitos; verum etiam illa quae mollibus
remissa sunt nervis, cum volumus, movemus agitando,
et porrigendo producimus, et torquendo flectimus, et
constringendo duramus; sicut ea sunt quae in ore ac
facie, quantum potest, voluntas movet. Pulmones
denique ipsi omnium, nisi medullarum, mollissimi
viscerum, et ob hoc antro pectoris communiti, ad
spiritum ducendum ac remitendum vocemque emittendam
seu modificandam, sicut folles fabrorum vel
organorum, flantis, respirantis, loquentis, clamantis,
cantantis, serviunt voluntati. Omitto quod animalibus
quibusdam naturaliter inditum est, ut tegmen quo
corpus omne vestitur, si quid in quocumque loco
ejus senserint abigendum, ibi tantum moveant, ubi
sentiunt; nec solum insidentes muscas, verum etiam
haerentes hastas cutis tremore discutiant. Numquid
quia id non potest homo, ideo Creator quibus voluit
animantibus donare non potuit? Sic ergo et ipse
homo potuit obedientiam etiam inferiorum habere
membrorum, quam sua inobedientia perdidit. Neque
enim Deo difficile fuit sic illum condere, ut in ejus
carne etiam illud nonnisi ejus voluntate moveretur,
quod nunc nisi libidine non movetur.</p>
          </div3>
<div3>
            <head>2.</head>
            <p>
 Nam et hominum quorumdam naturas novimus
multum caeteris dispares, et ipsa raritate mirabiles,
nonnulla ut volunt de corpore facientium, quae alii nullo
modo possunt, et audita vix credunt. Sunt enim qui
et aures moveant vel singulas, vel ambas simul.
Sunt qui totam caesariem capite immoto, quantum
capilli occupant, deponunt ad frontem, revocantque
cum volunt. Sunt qui eorum quae voraverint incredibiliter
plurima et varia, paululum praecordiis contrectatis
tanquam de sacculo quod placuerit integerrimum
proferunt. Quidam voces avium pecorumque et
aliorum quorumlibet hominum sic imitantur atque
exprimunt, ut nisi videantur, discerni omnino non
possint. Nonnulli ab imo sine paedore ullo ita numerosos
pro arbitrio sonitus edunt, ut ex illa etiam parte
cantare videantur. Ipse sum expertus, sudare hominem
solere cum vellet. Notum est, quosdam flere
cum volunt, atque ubertim lacrymas fundere. Jam illud
multo est incredibilius quod plerique fratres memoria
recentissima experti sunt. Presbyter fuit quidam nomine
<pb n="0433"/>
Restitutus in paroecia Calamensis Ecclesiae,
qui quando ei placebat (rogabatur autem ut hoc faceret
ab eis qui rem mirabilem coram scire cupiebant),
id imitatas quasi lamentantis cujuslibet hominis votes,
ita se auferebat a sensibus, et jacebat simillimus
mortuo, ut non solum vellicantes atque pungentes
minime sentiret, sed aliquando etiam igne ureretur
admoto, sine ullo doloris sensu, nisi postmodum ex
vulnere: non autem obnitendo, sed non sentiendo
non movere corpus, eo probabatur, quod tanquam in
defuncto nullus inveniebatur anhelitus: hominum
tamen voces, si clarius loquerentur, tanquam de longinquo
se audire postea referebat. Cum itaque corpus
etiam nunc quibusdam, licet in carne coruptibili
hanc aerumnosam ducentibus vitam, ita in plerisque
motionibus et affectionibus extra usitatum naturae modum
mirabiliter serviat; quid causae est, ut non credamus
ante inobedientiae peccatum corruptionisque
supplicium, ad propagandam prolem sine ulla libidine
servire voluntati humanae humana membra potuisse?
Donatus est itaque homo sibi, quia deseruit Deum
placendo sibi: et non obediens Deo, non potuit
obedire nec sibi. Hinc evidentior miseria, qua homo
non vivit ut vult, Nam si ut vellet viveret, beatum se
putaret: sed nec sic tamen esset, si turpiter viveret.
</p>
          </div3>
        </div2>

<div2>
          <head>CAPUT XXV. <hi>De vera beatitudire, quam temporalis vita non obtinet.</hi> </head>
<p>Quanquam si diligentius attendamus, nisi beatus,
non vivit ut vult: et nullus beatus, nisi justus. Sed
etiam ipse justus non vivit ut vult, nisi eo pervenerit,
ubi mori, falli, offendi omnino non possit; eique sit
certum, ita semper futurum. Hoc enim natura expetit:
nec plene atque perfecte beata erit, nisi adepta
quod expetit. Nunc vero quis hominum potest ut vult
vivere, quando ipsum vivere non est in potestate?
Vivere enim vult, mori cogitur. Quomodo ergo vivit
ut vult, qui non vivit quamdiu vult? Quod si mori
voluerit, quomodo potest ut vult vivere, qui non vult
vivere? Et si ideo mori velit, non quo nolit vivere,
sed ut post mortem melius vivat: nondum ergo ut
vult vivit, sed cum ad id quod vult, moriendo pervenerit.
Verum ecce vivat ut vult, quoniam sibi extorsit
sibique imperavit non velle quod non potest, atque
hoc velle quod potest; sicut ait Terentius,
<l rend="indent">Quoniam non potest id fieri quod vis,</l>
<l>Id velis quod possit:</l> <note>(And. act. 2, scen. 1, v. 5, 6.)</note> 
num ideo beatus est, quia patienter miser est? Beata
quippe vita si non amatur, non habetur. Porro si
amatur et habetur, caeteris omnibus rebus excellentius
necesse est ametur: quoniam propter hanc
amandum est quidquid aliud amatur. Porro si tantum
amatur, quantum amari digna est (non enim beatus
est, a quo ipsa beata vita non amatur ut digna est),
fieri non potest, ut eam qui sic amat, non aeternam
velit. Tunc igitur beata erit quando aeterna erit.</p>
</div2>

<div2>
          <head>CAPUT XXVI.-- <hi>Quod felicitas in paradiso viventium sine erubescendo appetitu generandi officium credenda sit implere potuisse.</hi> </head>

<pb n="0434"/>
<p>Vivebat itaque homo in paradiso sicut volebat,
quamdiu hoc volebat quod Deus jusserat: vivebat
fruens Deo, ex quo bono erat bonus: vivebat sine
ulla egestate, ita semper vivere habens in potestate.
Cibus aderat, ne esuriret; potus, ne sitiret; lignum
vitae, ne illum senecta dissolveret. Nihil corruptionis
in corpore vel ex corpore ullas molestias ullis ejus
sensibus ingerebat. Nullus intrinsecus morbus, nullus
ictus metuebatur extrinsecus. Summa in carne
sanitas, in anima tota tranquillitas. Sicut in paradiso
nullus aestus aut frigus, ita in ejus habitatore nulla
ex cupiditate vel timore accedebat bonae voluntatis
offensio. Nihil omnino triste, nihil erat inaniter laetum:
gaudium verum perpetuabatur ex Deo, in
quem flagrabat charitas de corde puro et conscientia
bona et fide non ficta <note>(I Tim. I, 5)</note>: atque inter se
conjugum fida ex honesto amore societas, concors
mentis corporisque vigilia, et mandati sine labore custodia.
Non lassitudo fatigabat otiosum, non somnus
premebat invitum. In tanta facilitate rerum et felicitate
hominum, absit ut suspicemur non potuisse
prolem seri sine libidinis morbo: sed eo voluntatis
nutu moverentur illa membra quo caetera, et sine ardoris
illecebroso stimulo cum tranquillitate animi et corporis
nulla corruptione integritatis infunderetur gremio
maritus uxoris <note>(Aeneid. lib. 8, vers. 406)</note>. Neque
enim quia experientia probari non potest, ideo credendum
non est; quando illas corporis partes non
ageret turbidus calor, sed spontanea potestas, sicut
opus esset, adhiberet; ita tunc potuisse utero conjugis
salva integritate feminei genitalis virile semen
immitti, sicut nunc potest eadem integritate salva ex
utero virginis fluxus menstrui cruoris emitti. Eadem
quippe via posset illud injici, qua hoc potest ejici.
Ut enim ad pariendum non doloris gemitus, sed maturitatis
impulsus feminea viscera relaxaret: sic ad
fetandum et concipiendum non libidinis appetitus,
sed voluntarius usus naturam utramque conjungeret.
De rebus loquimur nunc pudendis: et ideo quamvis,
antequam earum puderet, quales esse potuissent
conjiciamus ut possumus; tamen necesse est ut nostra
disputatio magis frenetur ea quae nos revocat
verecundia, quam eloquentia, quae nobis parum
suppetit, adjuvetur. Nam cum id quod dico, nec ipsi
experti fuerint qui experiri potuerunt (quoniam
praeoccupante peccato exsilium de paradiso ante meruerunt,
quam sibi in opere serendae propaginis tranquillo
arbitrio convenirent), quomodo nunc cum
ista commemorantur, sensibus occurrit humanis, nisi
experientia libidinis turbidae, non conjectura placidae
voluntatis? Hinc est quod impedit loquentem pudor,
<pb n="0435"/>
etsi non deficiat ratio cogitantem. Verumtamen omnipotenti
Deo, summo ac summe bono creatori omnium
naturarum, voluntatum autem bonarum adjutori
et remuneratori, malarum autem relictori et damnatori,
utrarumque ordinatori, non defuit utique consilium,
quo certum numerum civium in sua sapientia
praedestinatum etiam ex damnato genere humano suae
civitatis impleret: non eos jam meritis, quandoquidem
universa massa tanquam in vitiata radice damnata
est, sed gratia discernens; et liberatis non solum
de ipsis, verum etiam de non liberatis, quid eis
largiatur, ostendens. Non enim debita, sed gratuita
bonitate tunc se quisque agnoscit erutum malis,
cum ab eorum hominum consortio fit immunis, cum
quibus illi justa esset poena communis. Cur ergo non
crearet Deus, quos peccaturos esse praescivit; quandoquidem
in eis et ex eis, et quid eorum culpa mereretur,
et quid sua gratia donaretur, posset ostendere,
nec sub illo creatore ac dispositore perversa inordinatio
delinquentium rectum perverteret ordinem
rerum?</p>
</div2>

<div2>
          <head>CAPUT XXVII.-- <hi>De peccatoribus et angelis et hominibus, quorum perversitas non perturbat providentiam Dei.</hi> </head>
<p>Proinde peccatores, et angeli. et homines nihil
agunt, quo impediantur <hi>Magna opera Domini, exquisita
in omnes voluntates ejus <note>(Psal. CX, 2)</note>
            </hi>. Quoniam
qui providenter atque omnipotenter sua cuique distribuit,
non solum bonis, verum etiam malis bene
uti novit. Ac per hoc propter meritum primae malae
voluntatis ita damnato atque obdurato angelo malo,
ut jam bonam voluntatem ulterius non haberet, bene
utens Deus, cur non permitteret ut ab illo primus
homo, qui rectus, hoc est bonae voluntatis, creatus
fuerat, tentaretur? Quandoquidem sic erat institutus,
ut, si de adjutorio Dei fideret bonus homo, malum
angelum vinceret; si autem creatorem atque adjutorem
Deum superbe sibi placendo desereret, vinceretur:
meritum bonum habens in adjuta divinitus
voluntate recta, malum vero in deserente Deum voluntate
perversa. Quia et ipsum fidere de adjutorio
Dei, non quidem posset sine adjutorio Dei: nec tamen
ideo ab his divinae gratiae beneficiis sibi placendo
recedere non habebat in potestate. Nam sicut
in hac carne vivere sine adjumentis alimentorum in
potestate non est, non autem in ea vivere in potestate
est; quod faciunt qui se ipsos necant: ita bene
vivere sine adjutorio Dei, etiam in paradiso, non erat
in potestate; erat autem in potestate male vivere,
sed beatitudine non permansura, et poena justissima
secutura. Cum igitur hujus futuri casus humani Deus
non esset ignarus, cur eum non sineret invidi angeli
malignitate tentari? nullo modo quidem quod vinceretur
<pb n="0436"/>
incertus; sed nihilominus praescius quod ab
ejus semine adjuto sua gratia idem ipse diabolus
fuerat sanctorum gloria majore vincendus. Ita factum
est ut nec Deum aliquid futurorum lateret, nec praesciendo
quemquam peccare compelleret; et quid interesset
inter propriam cujusque praesumptionem et
suam tuitionem, angelicae et humanae rationali creaturae,
consequenti experientia demonstraret. Quis
enim audeat credere, aut dicere, ut neque angelus,
neque homo caderet, in Dei potestate non fuisse?
Sed hoc eorum potestati maluit non auferre; atque
ita et quantum mali eorum superbia, et quantum boni
sua gratia valeret, ostendere.</p>
</div2>

<div2>
          <head>CAPUT XXVIII.-- <hi>De qualitate duarum civitatum, terrenae atque coelestis.</hi> </head>
<p>Fecerunt itaque civitates duas amores duo; terrenam
scilicet amor sui usque ad contemptum Dei, coelestem
vero amor Dei usque ad contemptum sui.
Denique illa in se ipsa, haec in Domino gloriatur. Illa
enim quaerit ab hominibus gloriam: huic autem
Deus conscientiae testis, maxima est gloria. Illa in
gloria sua exaltat caput suum: haec dicit Deo suo, <hi>Gloria mea, et exaltans caput meum 
 <note>(Psal. III, 4)</note>
            </hi>.
Illi in principibus ejus, vel in eis quas subjugat nationibus
dominandi libido dominatur: in hac serviunt
invicem in charitate, et praepositi consulendo, et subditi
obtemperando. Illa in suis potentibus diligit virtutem
suam: haec dicit Deo suo, <hi>Diligam te, Domine,
virtus mea <note>(Psal. XVII, 2)</note>
            </hi>. Ideoque in illa sapientes
ejus secundum hominem viventes, aut corporis aut
animi sui bona, aut utriusque sectati sunt; aut qui
potuerunt cognoscere Deum, <hi>non ut Deum honoraverunt,
vel gratias egerunt; sed evanuerunt in cogitationibus
suis, et obscuratum est insipiens cor eorum: dicentes
se esse sapientes,</hi> id est, dominante sibi superbia
in sua sapientia sese extollentes, <hi>stulti facti sunt; et
immutaverunt gloriam incorruptibilis Dei in similitudinem
imaginis corruptibilis hominis, et volucrum, et
quadrupedum, et serpentium:</hi> ad hujuscemodi enim
simulacra adoranda vel duces populorum, vel sectatores
fuerunt: <hi>et coluerunt atque servierunt creaturae
potius quam Creatori, qui est benedictus in saecula <note>(Rom.
I 21-25)</note>
            </hi>. In hac autem nulla est hominis sapientia,
nisi pietas, qua recte colitur verus Deus, id exspectans
praemium in societate sanctorum, non solum hominum,
verum etiam Angelorum, <hi>ut sit Deus omnia in
omnibus <note>(I Cor. XV, 28)</note>
            </hi>.</p>
</div2>
      </div1>

<div1>
        <head> <hi>LIBER QUINTUS DECIMUS.</hi> Postquam egit quatuor proxime antecedentibus libris de civitatum duarum, terrenae ac coelestis exortu, libros totidem de earumdem civitatum procursu subjungit Augustinus, idque argumentum ea ratione aggreditur, ut praecipua capita sacrae historiae eodem spectantia pertractet, primum scilicet quinto decimo hoc libro quae in Genesi leguntur a Cain et Abel usque ad diluvium.</head>
<div2>
          <head>CAPUT PRIMUM.-- <hi>De duobus ordinibus generationis humanae in diversos fines ab initio procurrentis.</hi> </head>
<div3>
            <head>1.</head>
            <p>
 De felicitate paradisi, vel de ipso paradiso, et
<pb n="0437"/>de vita ibi primorum hominum, eorumque peccato
atque supplicio, multi multa senserunt, multa dixerunt,
multa litteris mandaverunt. Nos quoque secundum
Scripturas sanctas, vel quod in eis legimus, vel
quod ex eis intelligere potuimus, earum congruentes
auctoritati, de his rebus in superioribus libris diximus.
Enucleatius autem si ista quaerantur, multiplices
atque multimodas pariunt disputationes, quae
pluribus intexendae sunt voluminibus, quam hoc opus
tempusque deposcit. Quod non ita largum habemus,
ut in omnibus quae possunt requirere otiosi et scrupulosi,
paratiores ad interrogandum, quam capaciores
ad intelligendum, nos oporteat immorari. Arbitror
tamen satis nos jam fecisse magnis et difficillimis
quaestionibus de initio vel mundi, vel animae, vel
ipsius generis humani: quod in duo genera distribuimus;
unum eorum qui secundum hominem, alterum
eorum qui secundum Deum vivunt. Quas etiam
mystice appellamus civitates duas, hoc est duas societates
hominum: quarum est una quae praedestinata
est in aeternum regnare cum Deo; altera, aeternum
supplicium subire cum diabolo. Sed iste finis
est earum, de quo post loquendum est. Nunc autem
quoniam de exortu earum, sive in Angelis, quorum
numerus ignoratur a nobis, sive in duobus primis
hominibus, satis dictum est, jam mihi videtur earum
aggrediendus excursus, ex quo illi duo generare
coeperunt, donec homines generare cessabunt. Hoc
enim universum tempus, sive saeculum, in quo cedunt
morientes, succeduntque nascentes, istarum
duarum civitatum, de quibus disputamus, excursus
est.</p>
          </div3>
<div3>
            <head>2.</head>
            <p>
 Natus est igitur prior Cain ex illis duobus generis
humani parentibus, pertinens ad hominum civitatem;
posterior Abel, ad civitatem Dei. Sicut enim
in uno homine, quod dixit Apostolus, experimur quia <hi>non primum quod spirituale est, sed quod animale,
postea spirituale 
 <note>(I Cor. XV, 46)</note>
            </hi>: unde unusquisque,
quoniam ex damnata propagine exoritur, primo sit
necesse est ex Adam malus atque carnalis; quod si
in Christum renascendo profecerit, post erit bonus
et spiritualis: sic in universo genere humane cum
<pb n="0438"/>
primum duae istae coeperunt nascendo atque moriendo
procurrere civitates, prior est natus civis hujus saeculi;
posterior autem isto peregrinus in saeculo, et
pertinens ad civitatem Dei, gratia praedestinatus,
gratia electus, gratia peregrinus deorsum, gratia
civis sursum. Nam quantum ad ipsum attinet, ex
eadem massa oritur, quae originaliter est tota damnata:
sed tanquam figulus Deus (hanc enim similitudinem
non imprudenter, sed prudenter introducit
Apostolus) ex eadem massa fecit aliud vas in honorem,
aliud in contumeliam <note>(Rom. IX, 21)</note>. Prius autem
factum est vas in contumeliam, post vero alterum
in honorem: quia et in ipso uno, sicut jam dixi,
homine, prius est reprobum, unde necesse est incipiamus,
et ubi non est necesse ut remaneamus;
posterius vero probum, quo proficientes veniamus,
et quo pervenientes maneamus. Proinde non quidem
omnis homo malus erit bonus, nemo tamen erit bonus
qui non erat malus: sed quanto quisque citius
mutatur in melius, hoc in se facit nominari quod
apprehendit celerius, et posteriore cooperit vocabulum
prius. Scriptum est itaque de Cain, quod condiderit
civitatem <note>(Gen. IV, 17)</note>: Abel autem tanquam
peregrinus non condidit. Superna est enim sanctorum
civitas, quamvis hic pariat cives, in quibus peregrinatur,
donec regni ejus tempus adveniat, cum
congregatura est omnes in suis corporibus resurgentes,
quando eis promissum dabitur regnum, ubi cum
suo principe Rege saeculorum sine ullo temporis fine
regnabunt.
</p>
          </div3>
        </div2>

<div2>
          <head>CAPUT II.-- <hi>De filiis carnis, et filiis promissionis.</hi> </head>
<p>Umbra sane quaedam civitatis hujus et imago prophetica
ei significandae potius quam praesentandae
servivit in terris, quo eam tempore demonstrari
oportebat, et dicta est etiam ipsa civitas sancta merito
significantis imaginis, non expressae, sicut futura
est, veritatis. De hac imagine serviente, et de illa
quam significat libera civitate, sic Apostolus ad Galatas
loquitur: <hi>Dicite mihi,</hi> inquit, <hi>sub lege volentes
esse, legem non audistis</hi>? <hi>Scriptum est enim quod
Abraham duos filios habuit, unum de ancilla, et unum
de libera. Sed ille quidem qui de ancilla, secundum
carnem natus est; qui autem de libera, per repromissionem:
quae sunt in allegoria</hi>. <hi>Haec enim sunt duo
<pb n="0439"/>
testamenta; unum quidem a monte Sina in servitutem
generans, quod est Agar</hi>. <hi>Sina enim est mons in Arabia,
qui conjunctus est huic quae nunc est Jerusalem:
servit enim cum filiis suis. Quae autem sursum est Jerusalem,
libera est, quae est mater omnium nostrum</hi>. <hi>Scriptum est enim, Laetare, sterilis, quae non paris;
erumpe et clama, quae non parturis: quoniam multi
filii desertae, magis quam ejus quae habet virum.</hi> Nos
autem, fratres, secundum Isaac promissionis filii sumus.
Sed sicut tunc qui secundum carnem natus fuerat, persequebatur
eum qui secundum spiritum; ita et nunc.
Sed quid dicit Scriptura? Ejice ancillam et filium ejus:
non enim haeres erit filius ancillae cum filio liberae. <hi>Nos
autem, fratres, non sumus ancillae filii, sed liberae,
qua libertate Christus nos liberavit 
 <note>(Galat. IV, 21-31)</note>
            </hi>.
Haec forma intelligendi de apostolica auctoritate descendens
locum nobis aperit, quemadmodum Scripturas
duorum Testamentorum, Veteris et Novi accipere
debeamus. Pars enim quaedam terrenae civitatis
imago coelestis civitatis effecta est, non se significando,
sed alteram; et ideo serviens. Non enim propter
se ipsam, sed propter aliam significandam est
instituta; et praecedente alia significatione et ipsa
praefigurans praefigurata est. Namque Agar ancilla
Sarrae, ejusque filius, imago quaedam hujus imaginis
fuit. Et quoniam transiturae erant umbrae luce veniente,
ideo dixit libera Sarra, quae significabat liberam
civitatem, cui rursus alio modo significandae
etiam illa umbra serviebat: <hi>Ejice ancillam, et filium
ejus; non enim haeres erit filius ancillae cum filio meo</hi> 
Isaac, quod ait Apostolus, <hi>cum filio liberae.</hi>  Invenimus
ergo in terrena civitate duas formas; unam suam
praesentiam demonstrantem, alteram coelesti civitati
significandae sua praesentia servientem. Parit autem
cives terrenae civitatis peccato vitiata natura; coelestis
vero civitatis cives parit a peccato naturam liberans
gratia: unde illa vocantur vasa irae; ista, vasa
misericordiae <note>(Rom. IX, 22, 23)</note>. Significatum est hoc
etiam in duobus filiis Abrahae, quod unus de ancilla,
quae dicebatur Agar, secundum carnem natus est
Ismael, alter autem de Sarra libera secundum repromissionem
natus Isaac. Uterque quidem de semine
Abrahae: sed illum genuit demonstrans consuetudo
naturam, istum vero dedit promissio significans gratiam.
Ibi humanus usus ostenditur, hic divinum beneficium
commendatur.</p>
</div2>

<div2>
          <head>CAPUT III.-- <hi>De sterilitate Sarrae, quam Dei gratia fecundavit.</hi> </head>
<p>Sarra quippe sterilis erat, et desperatione prolis,
saltem de ancilla sua concupiscens habere, quod de
se ipsa non se posse cernebat, dedit eam fetandam
viro, de quo parere voluerat, nec potuerat. Exegit
<pb n="0440"/>
itaque etiam sic debitum de marito, utens jure suo
in utero alieno. Natus est ergo Ismael, sicut nascuntur
homines, permixtione sexus utriusque, usitata
lege naturae. Ideo dictum est <hi>secundum carnem:</hi> non
quod ista beneficia Dei non sint, aut non illa operetur
Deus, cujus opifex sapientia <hi>attingit,</hi> sicut scriptum
est, <hi>a fine usque ad finem fortiter, et disponit
omnia suaviter <note>(Sap. VIII, 1)</note>
            </hi>: sed ubi significandum
fuerat Dei donum, quod indebitum hominibus gratis
gratia largiretur, sic oportuit dari filium, quemadmodum
naturae non debebatur excursibus. Negat
enim natura jam filios tali commixtioni maris et
feminae, qualis esse poterat Abrahae et Sarrae in illa
jam aetate, etiam mulieris accedente sterilitate, quae
nec tunc parere potuit, quando non aetas fecunditati,
sed aetati fecunditas defuit. Quod ergo naturae sic
affectae fructus posteritatis non debebatur, significat
quod natura generis humani peccato vitiata, ac per
hoc jure damnata, nihil verae felicitatis in posterum
merebatur. Recte igitur significat Isaac per repromissionem
natus filios gratiae, cives civitatis liberae,
socios pacis aeternae, ubi sit non amor propriae ac
privatae quodammodo voluntatis, sed communi eodemque
immutabili bono gaudens, atque ex multis
unum cor faciens, id est perfecte concors, obedientia
charitatis.</p>
</div2>

<div2>
          <head>CAPUT IV.-- <hi>De terrenae civitatis vel concertatione, vel pace.</hi> </head>
<p>Terrena porro civitas, quae sempiterna non erit
(neque enim cum in extremo supplicio damnata fuerit,
jam civitas erit), hic habet bonum suum, cujus
societate laetatur, qualis esse de talibus rebus laetitia
potest. Et quoniam non est tale bonum, ut nullas
angustias faciat amatoribus suis, ideo civitas ista
adversus se ipsam plerumque dividitur litigando, bellando,
atque pugnando, et aut mortiferas, aut certe
mortales victorias requirendo. Nam ex quacumque
sui parte adversus alteram sui partem bellando surrexerit,
quaerit esse victrix gentium, cum sit captiva
vitiorum. Et si quidem cum vicerit, superbius extollitur,
etiam mortifera; si vero conditionem cogitans
casusque communes, magisque accidere possunt adversis
angitur, quam eis quae provenerint secundis
rebus inflatur, tantummodo mortalis est ista victoria.
Neque enim semper dominari poterit permanendo
eis quos potuerit subjugare vincendo. Non autem
recte dicuntur ea bona non esse, quae concupiscit
haec civitas, quando est et ipsa in suo genere humano
melior. Concupiscit enim terrenam quamdam
pro rebus infimis pacem: ad eam namque desiderat
pervenire bellando. Quoniam si vicerit, et qui resistat
non fuerit, pax erit, quam non habebant partes
invicem adversantes, et pro his rebus quas simul
habere non poterant infelici egestate certantes. Hanc
pacem requirunt laboriosa bella; hanc adipiscitur
quae putatur gloriosa victoria. Quando autem vincunt
<pb n="0441"/>
qui causa justiore pugnabant, quis dubitet gratulandam
esse victoriam, et provenisse optabilem pacem?
Haec bona sunt, et sine dubio Dei dona sunt. Sed si,
neglectis melioribus, quae ad supernam pertinent
civitatem, ubi erit victoria in aeterna et summa pace
secura, bona ista sic concupiscuntur, ut vel sola esse
credantur, vel his quae meliora creduntur, amplius
diligantur; necesse est miseria consequatur, et quae
inerat augeatur.</p>
</div2>

<div2>
          <head>CAPUT V.-- <hi>De primo terrenae civitatis auctore fratricida, cujus impietati Romanae urbis conditor germani caede responderit.</hi> </head>
<p>Primus itaque fuit terrenae civitatis conditor fratricida:
nam suum fratrem civem civitatis aeternae in
hac terra peregrinantem invidentia victus occidit.
Unde mirandum non est, quod tanto post in ea civitate
condenda, quae fuerat hujus terrenae civitatis,
de qua loquimur, caput futura, et tam multis gentibus
regnatura, huic primo exemplo et, ut Graeci
appellant, <foreign xml:lang="greek">ἀρχετύπῳ</foreign> quaedam sui generis imago respondit.
Nam et illic, sicut ipsum facinus quidam
poeta commemoravit illorum,
<l>Fraterno primi maduerunt sanguine muri.</l>  <note>(Lucan. lib. 1 Pharsal., v. 95.)</note> 
Sic enim condita est Roma, quando occisum Remum
a fratre Romulo Romana testatur historia: nisi quod
isti terrenae civitatis ambo cives erant. Ambo gloriam
de Romanae reipublicae institutione quaerebant: sed
ambo eam tantam, quantam, si unus esset, habere
non poterant. Qui enim volebat dominando gloriari,
minus utique dominaretur, si ejus potestas vivo consorte
minueretur. Ut ergo totam dominationem haberet
unus, ablatus est socius: et scelere crevit in
pejus, quod innocentia minus esset et melius. Hi
autem fratres Cain et Abel non habebant ambo inter
se similem rerum terrenarum cupiditatem; nec in
hoc alter alteri invidit, quod ejus dominatus fieret
angustior, qui alterum occidit, si ambo dominarentur
(Abel quippe non quaerebat dominationem
in ea civitate, quae condebatur a fratre): sed invidentia
illa diabolica, qua invident bonis mali, nulla
alia causa, nisi quia illi boni sunt, illi mali. Nullo
enim modo fit minor accedente seu permanente consorte
possessio bonitatis; imo possessio bonitas,
quam tanto latius, quanto concordius individua sociorum
possidet charitas. Non habebit denique
istam possessionem, qui eam noluerit habere communem;
et tanto eam reperiet ampliorem, quanto
amplius ibi potuerit amare consortem. Illud igitur
quod inter Remum et Romulum exortum est, quemadmodum
adversus se ipsam terrena civitas dividatur,
ostendit: quod autem inter Cain et Abel, inter
duas ipsas civitates, Dei et hominum, inimicitias
demonstravit. Pugnant ergo inter se mali et mali:
<pb n="0442"/>
item pugnant inter se boni et mali. Boni vero et
boni, si perfecti sunt, inter se pugnare non possunt:
proficientes autem nondumque perfecti ita possunt,
ut bonus quisque ex ea parte pugnet contra alterum,
qua etiam contra semetipsum. Et in uno quippe homine <hi>caro concupiscit adversus spiritum, et spiritus
adversus carnem 
 <note>(Galat. V, 17)</note>
            </hi>. Concupiscentia ergo
spiritualis contra alterius potest pugnare carnalem,
vel concupiscentia carnalis contra alterius spiritualem,
sicut inter se pugnant boni et mali: vel certe
ipsae concupiscentiae carnales inter se duorum bonorum,
nondum utique perfectorum, sicut inter se
pugnant mali et mali, donec eorum qui curantur ad
ultimam victoriam sanitas perducatur.</p>
</div2>

<div2>
          <head>CAPUT VI.-- <hi>De languoribus, quos ex poena peccati etiam cives civitatis Dei in hujus vitae peregrinatione patiuntur, et a quibus Deo medente sanantur.</hi> </head>
<p>Languor est quippe iste, id est illa inobedientia, de
qua in libro quartodecimo disseruimus <note>(Capp. 1, 11
et alibi)</note>, primae inobedientiae supplicium; et ideo non
natura, sed vitium: propter quod dicitur proficientibus
bonis, et ex fide in hac peregrinatione viventibus, <hi>Invicem onera vestra portate, et sic adimplebitis
legem Christi 
 <note>(Galat. VI, 2)</note>
            </hi>. Item alibi dicitur: <hi>Corripite
inquietos, consolamini pussillanimes, suscipite infirmos,
patientes estote ad omnes. Videte ne quis malum
pro malo alicui reddat <note>(I Thess. V, 14 et 15)</note>
            </hi>. Item alio
loco: <hi>Si praeoccupatus fuerit homo in aliquo delicto,
vos qui spirituales estis, instruite hujusmodi in spiritu
mansuetudinis, intendens te ipsum, ne et tu tenteris <note>(Galat. VI, 1)</note>
            </hi>.
Et alibi: <hi>Sol non occidat super iracundiam
vestram <note>(Ephes. IV, 26)</note>
            </hi>. Et in Evangelio: <hi>Si
peccaverit in te frater tuus, corripe eum inter te et ipsum
solum <note>(Matth. XVIII, 15)</note>
            </hi>. Item de peccatis, in quibus
multorum cavetur offensio, Apostolus dicit: <hi>Peccantes coram omnibus argue, ut et caeteri timorem
habeant 
 <note>(I Tim. V, 20)</note>
            </hi>. Propter hoc et de venia invicem
danda, multa praecipiuntur, et magna cura,
propter tenendam pacem, sine qua nemo poterit videre
Deum <note>(Hebr. XII, 14)</note>: ubi ille terror est,
quando jubetur servus decem millium talentorum
reddere debita, quae illi fuerant relaxata, quoniam
debitum denariorum centum conservo suo non relaxavit.
Qua similitudine proposita, Dominus Jesus
adjecit, atque ait, <hi>Sic et vobis faciet Pater vester
coelestis, si non dimiseritis unusquisque fratri suo de
cordibus vestris <note>(Matth. XVIII, 35)</note>
            </hi>. Hoc modo curantur
cives civitatis Dei in hac terra peregrinantes, et
paci supernae patriae suspirantes. Spiritus autem
sanctus operatur intrinsecus, ut valeat aliquid medicina,
quae adhibetur extrinsecus. Alioquin etiamsi
Deus ipse utens creatura sibi subdita in aliqua specie
humana sensus alloquatur humanos, sive istos corporis,
sive illos quos istis simillimos habemus in somnis,
nec interiore gratia mentem regat atque agat,
nihil prodest homini omnis praedicatio veritatis. Facit
<pb n="0443"/>
autem hoc Deus a vasis misericordiae irae vasa discernens,
dispensatione qua ipse novit multum occulta,
sed tamen justa. Ipso quippe adjuvante mirabilibus
et latentibus modis, cum peccatum, quod
habitat in membris nostris, quae potius jam poena
peccati est, sicut Apostolus praecipit, non regnat in
nostro mortali corpore ad obediendum desideriis
ejus, nec ei membra nostra velut iniquitatis arma
exhibemus <note>(Rom. VI, 12, 13)</note>, convertitur ad mentem
non sibi ad mala, Deo regente, consentientem;
et eam regentem tranquillius nunc habebit, postea
sanitate perfecta atque immortalitate percepta homo
sine ullo peccato in aeterna pace regnabit.</p>
</div2>

<div2>
          <head>CAPUT VII.-- <hi>De causa et pertinacia sceleris Cain, quem a facinore concepto nec Dei sermo revocavit.</hi> </head>
<div3>
            <head>1.</head>
            <p>
 Sed hoc ipsum, quod sicut potuimus exposuimus,
cum Deus locutus esset ad Cain eo more, quo cum
primis hominibus per creaturam subjectam velut eorum
socius forma congrua loquebatur, quid ei
profuit? nonne conceptum scelus in necando fratre
etiam post verbum divinae admonitionis implevit?
Nam cum sacrificia discrevisset amborum, in illius
respiciens, hujus despiciens, quod non dubitandum
est potuisse cognosci signo aliquo attestante visibili;
et hoc ideo fecisset Deus, quia mala erant opera hujus,
fratris vero ejus bona: contristatus est Cain
valde, et concidit facies ejus. Sic enim scriptum est: <hi>Et dixit Dominus ad Cain, Quare tristis factus es, et
quare concidit facies tua?</hi> Nonne si recte offeras, recte
autem non dividas, peccasti? <hi>Quiesce: ad te enim conversio
ejus, et tu dominaberis illius 
 <note>(Gen. IV, 6, 7, sec.
LXX)</note>
            </hi>. In hac admonitione quam Deus protulit ad
Cain, illud quidem quod dictum est, <hi>Nonne si recte
offeras, recte autem non dividas, peccasti?</hi>  quia non
elucet cur vel unde sit dictum, multos sensus peperit
ejus obscuritas, cum divinarum Scripturarum quisque
tractator secundum fidei regulam id conatur exponere.
Recte quippe offertur sacrificium, cum offertur Deo
vero, cui uni tantummodo sacrificandum est. Non autem
recte dividitur, dum non discernuntur recte vel
loca, vel tempora, vel res ipsae quae offeruntur, vel qui
offert, et cui offertur, vel hi quibus ad vescendum
distribuitur quod oblatum est: ut divisionem hic
discretionem intelligamus; sive cum offertur, ubi non
oportet, aut quod non ibi, sed alibi oportet; sive cum
offertur, quando non oportet, aut quod non tunc, sed
alias oportet; sive cum id offertur, quod nusquam et
nunquam penitus debuit; sive cum electiora sibi
ejusdem generis rerum tenet homo, quam sunt ea
quae offert Deo; sive cum ejus rei quae oblata est, fit
particeps profanus, aut quilibet quem fas non est fieri.
In quo autem horum Deo displicuerit Cain, facile non
<pb n="0444"/>
potest inveniri. Sed quoniam Joannes apostolus, cum
de his fratribus loqueretur, <hi>Non sicut Cain,</hi> inquit, <hi>qui ex maligno erat, et occidit fratrem suum: et cujus
rei gratia occidit eum? Quia opera illius maligna fuerunt
fratris autem illius justa 
 <note>(I Joan. III, 12)</note>
            </hi>: datur intelligi
propterea Deum non respexisse in munus ejus,
quia hoc ipso male dividebat, dans Deo aliquid suum,
sibi autem se ipsum. Quod omnes faciunt qui non
Dei, sed suam sectantes voluntatem, id est, non recto,
sed perverso corde viventes, offerunt tamen Deo munus,
quo putant eum redimi, ut eorum non opituletur
sanandis pravis cupiditatibus, sed explendis. Et
hoc est proprium terrenae civitatis, Deum vel deos
colere, quibus adjuvantibus regnet in victoriis et
pace terrena, non charitate consulendi, sed dominandi
cupiditate. Boni quippe ad hoc utuntur mundo,
ut fruantur Deo: mali autem contra, ut fruantur mundo,
uti volunt Deo; qui tamen eum vel esse, vel res humanas
curare jam credunt. Sunt enim multo deteriores,
qui nec hoc quidem credunt. Cognito itaque Cain
quod super ejus germani sacrificium, nec super suum
respexerat Deus, utique fratrem bonum mutatus imitari,
non elatus debuit aemulari. Sed contristatus est,
et concidit facies ejus. Hoc peccatum maxime arguit
Deus, tristitiam de alterius bonitate, et hoc fratris.
Hoc quippe arguendo interrogavit dicens, <hi>Quare contristatus
es, et quare concidit facies tua?</hi>  Quia enim
fratri invidebat, Deus videbat, et hoc arguebat. Nam
hominibus, quibus absconditum est cor alterius, esse
posset ambiguum, et prorsus incertum, utrum illa
tristitia malignitatem suam, in qua se Deo displicuisse
didicerat, an fratris doluerit bonitatem, quae Deo
placuit, cum in sacrificium ejus aspexit. Sed rationem
Deus reddens, cur ejus oblationem accipere noluerit,
ut sibi ipse potius merito, quam ei frater immerito
displiceret, cum esset injustus non recte dividendo,
hoc est non recte vivendo, et indignus cujus approbaretur
oblatio, quam esset injustior, quod fratrem justum
gratis odisset, ostendit.</p>
          </div3>
<div3>
            <head>2.</head>
            <p>
 Non tamen eum dimittens sine mandato sancto,
justo et bono, <hi>Quiesce,</hi> inquit; <hi>ad te enim conversio
ejus, et tu dominaberis illius.</hi>  Numquid fratris? Absit.
Cujus igitur, nisi peccati? Dixerat enim, <hi>Peccasti:</hi> 
tum deinde addidit, <hi>Quiesce; ad te enim conversio ejus,
et tu dominaberis illius.</hi>  Potest quidem ita intelligi ad
ipsum hominem conversionem esse debere peccati,
ut nulli alii quam sibi sciat tribuere debere quod peccat.
Haec est enim salubris poenitentiae medicina, et
veniae petitio non incongrua, ut ubi ait, <hi>Ad te enim
conversio ejus,</hi> non subaudiatur, Erit; sed, Sit; praecipientis
videlicet, non praedicentis modo. Tunc enim
dominabitur quisque peccato, si id sibi non defendendo
praeposuerit, sed poenitendo subjecerit: alioquin et
illi serviet dominanti, si patrocinium adhibuerit accidenti.
Sed ut peccatum intelligatur concupiscentia
ipsa carnalis, de qua dicit Apostolus, <hi>Caro concupiscit
adversus spiritum <note>(Galat. V, 17)</note>
            </hi>; in cujus carnis fructibus
<pb n="0445"/>
et invidiam commemorat, qua utique Cain stimulabatur,
et accendebatur in fratris exitium: bene
subauditur, Erit, id est, <hi>Ad te enim conversio ejus</hi> erit, <hi>et tu dominaberis illius.</hi>  
 Cum enim commota fuerit pars
ipsa carnalis, quam peccatum appellat Apostolus, ubi
dicit, <hi>Non ego operor illud, sed quod habitat in me
peccatum <note>(Rom. VII, 17)</note>
            </hi>: quam partem animi etiam
philosophi dicunt esse vitiosam, non quae mentem
debeat trahere, sed cui mens debeat imperare, eamque
ab illicitis operibus ratione cohibere: cum ergo
commota fuerit ad aliquid perperam committendum,
si quiescatur et obtemperetur dicenti Apostolo, <hi>Nec
exhibueritis membra vestra arma iniquitatis peccato <note>(Id.
VI, 13)</note>
            </hi>; ad mentem domita et victa convertitur, ut
subditae ratio dominetur. Hoc praecepit Deus huic, qui
facibus invidiae inflammabatur in fratrem, et quem
debuerat imitari, cupiebat auferri. <hi>Quiesce,</hi> inquit:
manus ab scelere contine; non regnet peccatum in
tuo mortali corpore ad obediendum desideriis ejus,
nec exhibeas membra tua iniquitatis arma peccato. <hi>Ad te enim conversio ejus:</hi> 
 dum non adjuvatur relaxando,
sed quiescendo frenatur. <hi>Et tu dominaberis
illius:</hi> ut cum forinsecus non permittitur operari, sub
potestate mentis regentis et benevolentis assuescat
etiam intrinsecus non moveri. Dictum est tale aliquid
in eodem divino libro et de muliere, quando post peccatum
Deo interrogante atque judicante damnationis
sententias acceperunt, in serpente diabolus, et in se
ipsis illa et maritus. Cum enim dixisset ei, <hi>Multiplicans
multiplicabo tristitias tuas et gemitum tuum, et in
tristitiis paries filios:</hi> deinde addidit, <hi>Et ad virum tuum
conversio tua, et ipse dominabitur tui <note>(Gen. III, 16)</note>
            </hi>.
Quod dictum est ad Cain de peccato, vel de vitiosa
carnis concupiscentia, hoc isto loco de peccatrice femina:
ubi intelligendum est virum ad regendam
uxorem, animo carnem regenti similem esse oportere.
Propter quod dicit Apostolus: <hi>Qui diligit uxorem suam,
se ipsum diligit: nemo enim unquam carnem suam odio
habuit <note>(Ephes. V, 28 et 29)</note>
            </hi>. Sananda sunt enim haec,
sicut nostra; non sicut aliena, damnanda. Sed illud
Dei praeceptum Cain sicut praevaricator accepit. Invalescente
quippe invidentiae vitio, fratrem insidiatus
occidit. Talis erat terrenae conditor civitatis.
Quomodo autem significaverit etiam Judaeos, a quibus
Christus occisus est pastor ovium hominum, quem
pastor ovium pecorum praefigurabat Abel, quia in
allegoria prophetica res est, parco nunc dicere, et
quaedam hinc adversus Faustum Manichaeum dixisse
me recolo.
</p>
          </div3>
        </div2>

<div2>
          <head>CAPUT VIII.-- <hi>Quae ratio fuerit, ut Cain inter principia generis humani conderet civitatem.</hi> </head>
<div3>
            <head>1.</head>
            <p>
 Nunc autem defendenda mihi videtur historia,
ne sit Scriptura incredibilis, quae dicit aedificatam ab
uno homine civitatem eo tempore, quo non plus
quam viri quatuor, vel potius tres, posteaquam fratrem
<pb n="0446"/>
frater occidit, fuisse videntur in terra; id est, primus
homo pater omnium, et ipse Cain, et ejus filius
Enoch, ex cujus nomine ipsa civitas nuncupata est.
Sed hoc quos movet, parum considerant, non omnes
homines, qui tunc esse potuerunt, scriptorem sacrae
hujus historiae necesse habuisse nominare; sed eos
solos, quos operis suscepti ratio postulabat. Propositum
quippe scriptoris illius fuit, per quem Spiritus
sanctus id agebat, per successiones certarum generationum
ex uno homine propagatarum pervenire ad
Abraham, ac deinde ex ejus semine ad populum Dei:
in quo distincto a caeteris gentibus praefigurarentur et
praenuntiarentur omnia quae de civitate, cujus aeternum
erit regnum, et de Rege ejus eodemque conditore
Christo in Spiritu praevidebantur esse ventura;
ita ut nec de altera societate hominum taceretur,
quam terrenam dicimus civitatem, quantum ei commemorandae
satis esset, ut civitas Dei etiam suae adversariae
comparatione clarescat. Cum igitur Scriptura
divina, ubi et numerum annorum, quos illi homines
vixerunt, commemorat, ita concludat, ut dicat de
illo de quo loquebatur, <hi>Et genuit filios et filias, et
fuerunt omnes dies</hi> illius, vel illius, quos vixit, anni
tot, <hi>et mortuus est <note>(Gen. V, 4, 5, et alibi)</note>
            </hi>: numquid
quia eosdem filios et filias non nominat, ideo intelligere
non debemus per tam multos annos, quibus tunc
in saeculi hujus prima aetate vivebant, nasci potuisse
plurimos homines, quorum coetibus condi possent
etiam plurimae civitates? sed pertinuit ad Deum, quo
ista inspirante conscripta sunt, has duas societates
suis diversis generationibus primitus digerere atque
distinguere: ut seorsum hominum, hoc est secundum
hominem viventium, seorsum autem filiorum Dei, id
est hominum secundum Deum viventium, generationes
contexerentur usque ad diluvium, ubi ambarum societatum
discretio concretioque narratur: discretio
quidem, quod ambarum separatim generationes commemorantur,
unius fratricidae Cain, alterius autem qui
vocabatur Seth; natus quippe fuerat et ipse de Adam,
pro illo quem frater occidit: concretio autem, quia,
bonis in deterius declinantibus, tales universi facti
fuerant, ut diluvio delerentur, excepto uno justo, cui
nomen erat Noe, et ejus conjuge, et tribus filiis, totidemque
nuribus, qui homines octo ex illa omnium
vastatione mortalium per arcam evadere meruerunt.</p>
          </div3>
<div3>
            <head>2.</head>
            <p>
 Quod igitur scriptum est, <hi>Et cognovit Cain uxorem
suam, et concipiens peperit Enoch; et erat aedificans
civitatem in nomine filii sui Enoch:</hi> non est
quidem consequens, ut istum primum filium genuisse
credatur. Neque enim hoc ex eo putandum est, quia
dictus est cognovisse uxorem suam, quasi tunc se
illi primitus concumbendo miscuisset. Nam et de ipso
patre omnium Adam non tunc solum hoc dictum
est, quando conceptus est Cain, quem primogentium
videtur habuisse: verum etiam posterius eadem
Scriptura, <hi>Cognovit,</hi> inquit, <hi>Adam uxorem suam Evam,
et concepit, et peperit filium, et nominavit nomen illius
Seth <note>(Id. IV, 17, 25)</note>
            </hi>. Unde intelligitur ita solere
illam Scripturam loqui, quamvis non semper cum in
<pb n="0447"/>
ea legitur factos hominum fuisse conceptus, non tamen
solum cum primum sibi sexus uterque miscetur.
Nec illud necessario est argumento, ut primogenitum
patri existimemus Enoch, quod ejus nomine civitas
illa nuncupata est. Non enim ab re est, ut propter
aliquam causam, cum et alios haberet, diligeret eum
pater caeteris amplius. Neque enim et Judas primogenitus
fuit, a quo Judaea cognominata est, et Judaei.
Sed etiamsi conditori civitatis illius iste filius primus
est natus, non ideo putandum est tunc a patre conditae
civitati nomen ejus impositum, quando natus
est; quia nec constitui tunc ab uno poterat civitas,
quae nihil aliud est quam hominum multitudo aliquo
societatis vinculo colligata: sed cum illius hominis
familia tanta numeriositate cresceret, ut haberet jam
populi quantitatem, tunc potuit utique fieri, ut et
constitueret, et nomen primogeniti sui constitutae imponeret
civitati. Tam longa quippe vita illorum hominum
fuit, ut illic memoratorum, quorum et anni
taciti non sunt, qui minimum vixit ante diluvium, ad
septingentos quinquagita tres perveniret. Nam
plures nongentos annos etiam transierunt, quamvis
nemo ad mille pervenerit. Quis itaque dubitaverit
per unius hominis aetatem tantum multiplicari potuisse
genus humanum, ut esset unde constitueretur
non una, sed plurimae civitates? Quod ex hoc
conjici facillime potest, quia ex uno Abraham non
multo amplius quadringentis annis numerositas Hebraeae
gentis tanta procreata est, ut in exitu ejusdem
populi ex Aegypto sexcenta millia hominum fuisse
referantur bellicae juventutis <note>(Exod. XII, 37)</note>, ut omittamus
gentem Idumaeorum non pertinentem ad populum
Israel, quam genuit frater ejus Esau, nepos
Abrahae, et alias natas ex semine ipsius Abrahae,
non per Sarram conjugem procreatas.
</p>
          </div3>
        </div2>

<div2>
          <head>CAPUT IX.-- <hi>De longa vita hominum, quae fuit ante diluvium, et de ampliore humanorum corporum forma.</hi> </head>
<p>Quamobrem nullus prudens rerum existimator dubitaverit,
Cain, non solum aliquam, verum etiam
magnam potuisse condere civitatem, quando in tam
longum tempus protendebatur vita mortalium:
nisi forte infidelium quispiam ex ipsa numerositate
annorum nobis ingerat quaestionem, qua vixisse tunc
homines scriptum est in auctoribus nostris; et hoc
neget esse credendum. Ita quippe non credunt etiam
magnitudines corporum longe ampliores tunc fuisse
quam nunc sunt. Unde et nobilissimus eorum poeta
<pb n="0448"/>
Virgilius, de ingenti lapide, quem in agrorum limite
infixum vir fortis illorum temporum pugnans et
rapuit, et cucurrit, et intorsit, et misit,
<l>Vix illum (inquit) lecti bis sex cervice subirent,</l>
<l>Qualia nunc hominum producit corpora tellus:</l> <note>(Aeneid. lib. 12, v. 899-900.)</note> 
significans majora tunc corpora producere solere tellurem.
Quanto magis igitur temporibus recentioribus
mundi, ante illud nobile diffamatumque diluvium?
Sed de corporum magnitudine plerumque incredulos
nudata per vetustatem sive per vim fluminum variosque
casus sepulcra convincunt, ubi apparuerunt, vel
unde ceciderunt incredibilis magnitudinis ossa mortuorum.
Vidi ipse non solus, sed aliquot mecum in
Uticensi littore molarem hominis dentem tam ingentem,
ut si in nostrorum dentium modulos minutatim
concideretur, centum nobis videretur facere potuisse.
Sed illum gigantis alicujus fuisse crediderim. Nam
praeter quod erant omnium multo majora, quam nostra,
tunc corpora, gigantes longe caeteris anteibant.
Sicut aliis deinde nostrisque temporibus rara quidem,
sed nunquam ferme defuerunt, quae modum aliorum
plurimum excederent. Plinius Secundus, doctissimus
homo, quanto magis magisque praeterit saeculi excursus,
minora corpora naturam ferre testatur. Quod
etiam Homerum commemorat saepe carmine fuisse conquestum,
non haec velut poetica figmenta deridens,
sed in historicam fidem tanquam miraculorum naturalium
scriptor assumens <note>(Hist. natur. lib. 7, cap. 16)</note>.
Verum, ut dixi, antiquorum magnitudines corporum
inventa plerumque ossa, quoniam diuturna sunt,
etiam multo posterioribus saeculis produnt. Annorum
autem numerositas cujusque hominis qui temporibus
illis fuit, nullis nunc talibus documentis venire
in experimentum potest. Nec tamen ideo fides sacrae
huic historiae deroganda est, cujus tanto impudentius
narrata non credimus, quanto impleri certius praenuntiata
conspicimus. Dicit tamen etiam idem Plinius,
esse adhuc gentem, ubi ducentos annos vivitur.
Si ergo humanarum vitarum diuturnitates, quas
experti non sumus, hodie habere creduntur incognita
nobis loca, cur non habuisse credantur et tempera?
An vero est credibile alicubi esse quod hic non
est, et incredibile est aliquando fuisse quod nunc
non est?</p>
</div2>

<div2>
          <head>CAPUT X.-- <hi>De differentia qua inter hebraeos et nostros codices videntur annorum numeri dissonare.</hi> </head>
<p>Quocirca etsi inter hebraeos et nostros codices
de ipso numero annorum nonnulla videtur esse
distantia, quod ignoro qua ratione sit factum: non
tamen tanta est, ut illos homines tam longaevos fuisse
<pb n="0449"/>
dissentiant. Nam ipse homo primus Adam, antequam gigneret
filium qui appellatus est Seth, ducentos triginta
annos vixisse reperitur in codicibus nostris, in hebraeis
autem centum triginta perhibetur <note>(Gen. V, 3)</note>.
Sed posteaquam eum genuit, septingentos vixisse legitur
in nostris, octingentos vero in illis <note>(Ibid., 4)</note>.
Atque ita in utrisque universatis summa concordat.
Ac deinde per consequentes generationes antequam
gignatur qui gigni commemoratur, minus vixisse apud
hebraeos pater ejus invenitur centum annos: sed posteaquam
est genitus idem ipse, centum minus quam
in hebraeis inveniuntur in nostris. Atque ita hinc et
inde numeri universitas consonat. In sexta autem
generatione nusquam utrique codices discrepant. In
septima vero, ubi ille qui natus est Enoch, non mortuus,
sed quod Deo placuerit translatus esse narratur,
eadem dissonantia est, quae in superioribus quinque
de centum annis antequam gigneret eum qui ibi commemoratus
est filium: atque ita in summa similis
consonantia. Vixit enim annos, antequam transferretur,
secundum utrosque codices, trecentos sexaginta
et quinque <note>(Ibid., 21-23)</note>. Octava generatio habet quidem
nonullam diversitatem, sed minorem, ac dissimilem
caeteris. Mathusalem quippe, quem genuit
Enoch, antequam gigneret eum qui in ipso ordine
sequitur, secundum hebraeos non centum minus, sed
viginti amplius vixit annos: qui rursus in nostris posteaquam
eum genuit, reperiuntur additi, et in utrisque
sibi summa universi numeri occurrit <note>(Ibid. 25-27)</note>.
In sola nona generatione, id est in annis Lamech filii
Mathusalem, patris autem Noe, summa universitatis
discrepat, sed non plurimum. Viginti enim et quatuor
annos plus vixisse in hebraeis, quam in nostris
codicibus invenitur. Nam antequam gigneret filium,
qui vocatus est Noe, sex minus habet in hebraeis
quam in nostris: postea vero quam eum genuit, triginta
amplius in eisdem quam in nostris <note>(Ibid. 28-31)</note>.
Unde sex illis detractis, restant viginti et quatuor, ut
dictum est.</p>
</div2>

<div2>
          <head>CAPUT XI.-- <hi>De annis Mathusalem, cujus aetas quatuordecim annis diluvium videtur excedere.</hi> </head>
<p>Per hanc autem discrepantiam hebraeorum codicum
atque nostrorum, exoritur illa famosissima quaestio,
ubi Mathusalem quatuordecim annos vixisse post
diluvium computatur, cum Scriptura ex omnibus
qui in terra tunc fuerant, solos octo homines in arca
exitium commemoret evasisse diluvii <note>(I Petr. III,
20)</note>, in quibus Mathusalem non fuit. Secundum codices
enim nostros Mathusalem, priusquam gigneret illum
quem vocavit Lamech, vixit annos centum sexaginta
septem: deinde ipse Lamech, antequam ex illo
natus esset Noe, vixit annos centum octoginta octo,
qui simul fiunt trecenti quinquaginta quinque. His
adduntur sexcenti Noe, quoto ejus anno diluvium factum
est <note>(Gen. VII, 6)</note>: qui fiunt nongenti quinquaginta
quinque, ex quo Mathusalem natus est usque ad
<pb n="0450"/>
annum diluvii. Omnes autem anni vitae Mathusalem
nongenti sexaginta novem computantur: quia
cum vixisset annos centum sexaginta septem, et genuisset
filium, qui est appellatus Lamech, post eum
genitum vixit annos octingintos duos; qui omnes, ut
diximus, nongenti sexaginta novem fiunt <note>(Gen. V, 25-27)</note>.
Unde detractis nongentis quinquaginta quinque ab
ortu Mathusalem usque ad diluvium, remanent quatuordecim,
quibus vixisse creditur post diluvium.
Propter quod eum nonnulli, etsi non in terra, ubi
omnem carnem, quam vivere in aquis natura non
sinit, constat fuisse deletam, cum patre suo qui
translatus fuerat aliquantum fuisse, atque ibi donec
diluvium praeteriret, vixisse arbitrantur; nolentes
derogare fidem codicibus, quos in auctoritatem celebriorem
suscepit Ecclesia, et credentes Judaeorum
potius quam istos non habere quod verum est. Non
enim admittunt, quod magis hic esse potuerit error
interpretum, quam in ea lingua esse falsum, unde in
nostram per graecam Scriptura ipsa translata est. Sed
inquiunt, non esse credibile Septuaginta interpretes,
qui uno simul tempore unoque sensu interpretati sunt,
errare potuisse, aut ubi nihil eorum intererat, voluisse
mentiri; Judaeos vero, dum nobis invident, quod
Lex et Prophetae ad nos interpretando transierint,
mutasse quidam in cordibus suis, ut nostris minueretur
auctoritas. Hanc opinionem vel suspicionem
accipiat quisque ut putaverit: certum est tamen, non
vixisse Mathusalem post diluvium, sed eodem anno
fuisse defunctum, si verum est quod de numero annorum
in hebraeis codicibus invenitur. De illis autem
Septuaginta interpretibus quid mihi videatur, suo loco
diligentius inserendum est, cum ad ipsa tempora,
quantum necessitas hujus operis postulat, commemoranda,
adjuvante Domino, venerimus. Praesenti
enim sufficit quaestioni secundum utrosque codices
tam longas habuisse vitas illius aevi homines, ut posset
 aetate unus, qui de duobus, quos solos terra tunc
habuit parentibus primus est natus, ad constituendam
etiam civitatem multiplicari genus humanum.</p>
</div2>

<div2>
          <head>CAPUT XII.-- <hi>De opinione eorum, qui primorum temporum homines tam longaevos, quam scribitur, fuisse non credunt.</hi> </head>
<div3>
            <head>1.</head>
            <p>
 Neque enim ullo modo audiendi sunt, qui putant
aliter annos illis temporibus computatos, id est tantae
brevitatis, ut unus annus noster decem illos habuisse
credatur. Quapropter, inquiunt, cum audierit
quisque vel legerit nongentos annos quemquam
vixisse, debet intelligere nonaginta: decem quippe illi
anni unus est noster; et decem nostri, centum illi
fuerunt. Ac per hoc, ut putant, viginti trium annorum
fuit Adam, quando genuit Seth; et ipse Seth
viginti habebat et sex menses, quando ex illo
natus est Enos, quos appellat Scriptura ducentos et
quinque annos. Quoniam, sicut isti suspicantur quorum
exponimus opinionem, unum annum qualem
<pb n="0451"/>
nunc habemus, in decem partes illi dividebant, et
easdem partes annos vocabant. Quarum partium habet
una quadratum senarium, eo quod Deus sex diebus
perfecerit opera sua, ut in septimo requiesceret.
De qua re in libro undecimo <note>(Cap. 8)</note>, sicut potui,
disputavi. Sexies autem seni, qui numerus quadratum
senarium facit, triginta sex dies fiunt: qui multiplicati
decies, ad trecentos sexaginta perveniunt, id
est duodecim menses lunares. Propter quinque dies
enim reliquos, quibus solaris annus impletur, et diei
quadrantem, propter quem quater ductum eo anno, quo
bissextum vocant, unus dies adjicitur, addebantur a
veteribus postea dies, ut occurreret numerus annorum,
quos dies Romani intercalares vocabant. Proinde
etiam Enos, quem genuit Seth, decem et novem agebat
annos, quando ex illo natus est filius ejus Cainan,
quos annos dicit Scriptura centum nonaginta <note>(Gen. V,
9, sec. LXX)</note>. Et deinceps per omnes generationes, in
quibus hominum anni commemorantur ante diluvium,
nullus fere in nostris codicibus invenitur, qui cum
esset centum annorum vel infra, vel etiam centum
viginti, aut non multo amplius, genuerit filium; sed
qui minima aetate genuerunt, centum sexaginta, et quod
excurrit, fuisse referuntur: quia nemo, inquiunt,
decem annorum homo potest gignere filios, qui numerus
centum appellabantur anni ab illis hominibus;
sed in annis sexdecim est matura pubertas, et proli
jam idonea procreandae, quos centum et sexaginta
annos illa tempora nuncupabant. Ut autem aliter annum
tunc fuisse computatum non sit incredibile, adjiciunt
quod apud plerosque scriptores historiae reperitur,
Aegyptios habuisse annum quatuor mensium,
Acarnanas sex mensium, Lavinios tredecim mensium.
Plinius Secundus cum commemorasset, relatum
fuisse in litteras, quemdam vixisse centum quinquaginta
duos annos, alium decem amplius, alios
ducentorum annorum habuisse vitam, alios trecentorum,
quosdam ad quingentos, alios ad sexcentos,
nonnullos ad octingentos etiam pervenisse, haec omnia
propter inscientiam temporum accidisse arbitratus
est. <hi>Alii quippe,</hi> inquit, <hi>aestate unum determinabant
annum, et alterum hieme; alii quadripertitis
temporibus, sicut Arcades,</hi> inquit, <hi>quorum anni trimestres
fuere.</hi>  Adjecit etiam, aliquando Aegyptios, quorum
parvos annos quaternorum mensium fuisse supra
diximus, lunae fine limitasse annum. <hi>Itaque apud
eos,</hi> inquit, <hi>et singula millia annorum vixisse produntur</hi>.</p>
          </div3>
<div3>
            <head>2.</head>
            <p>
 His velut probabilibus argumentis quidam non
destruentes fidem sacrae hujus historiae, sed astruere
nitentes, ne sit incredibile quod tam multos annos
vixisse referuntur antiqui, persuaserunt sibi, nec se
suadere imprudenter existimant, tam exiguum spatium
temporis tunc annum vocatum, ut illi decem sint unus
noster, et decem nostri centum illorum. Hoc autem
falsissimum esse documento evidentissimo ostenditur.
Quod antequam faciam, non mihi tacendum videtur,
<pb n="0452"/>
quae credibilior possit esse suspicio. Poteramus
certe hanc asseverationem ex hebraeis codicibus
redarguere atque convincere, ubi Adam non ducentorum
triginta, sed centum triginta annorum fuisse reperitur,
quando tertium genuit filium <note>(Gen. V, 3)</note>: qui
anni si tredecim nostri sunt, procul dubio primum
genuit, quando undecim vel non multo amplius annorum
fuit. Quis potest hac aetate generare usitata ista
nobisque notissima lege naturae? Sed hunc omittamus,
qui fortasse etiam quando creatus est, potuit. Non
enim eum tam parvum, quam infantes nostri sunt,
factum fuisse, credibile est. Sed filius ejus non ducentorum
quinque, sicut nos legimus, sed centum
quinque fuit, quando genuit Enos <note>(Ibid., 6)</note>: ac per
hoc, secundum istos, nondum habebat undecim annos
aetatis. Quid dicam de Cainan ejus filio, qui cum
apud nos centum septuaginta reperiatur, apud Hebraeos
septuaginta legitur fuisse, quando genuit Malalehel <note>(Ibid., 12)</note>?
Quis generat homo septennis, si
tunc anni septuaginta nuncupabantur qui septem fuerunt?
</p>
          </div3>
        </div2>

<div2>
          <head>CAPUT XIII.-- <hi>An in dinumeratione annorum, Hebraeorum magis quam Septuaginta interpretum sit sequenda auctoritas.</hi> </head>
<div3>
            <head>1.</head>
            <p>
 Sed cum hoc dixero, continuo referetur illud Judaeorum
esse mendacium; de quo superius satis actum
est: nam Septuaginta interpretes laudabiliter celebratos
viros non potuisse mentiri. Ubi si quaeram,
quid sit credibilius, Judaeorum gentem, tam longe
lateque diffusam, in hoc conscribendum mendacium
uno consilio conspirare potuisse, et dum aliis invident
auctoritatem, sibi abstulisse veritatem; an septuaginta
homines, qui etiam ipsi Judaei erant, in uno loco
positos, quoniam rex Aegypti Ptolemaeus eos ad hoc
opus asciverat, ipsam veritatem gentibus alienigenis
invidisse, et communicato istud fecisse consilio: quis
non videat quid proclivius faciliusque credatur? Sed
absit ut prudens quispiam, vel Judaeos cujuslibet perversitatis
atque malitiae tantum potuisse credat in
codicibus tam multis et tam longe lateque dispersis;
vel Septuaginta illos memorabiles viros hoc de invidenda
gentibus veritate unum communicasse consilium.
Credibilius ergo quis dixerit, cum primum de
bibliotheca Ptolemaei describi ista coeperunt, tunc aliquid
tale fieri potuisse in codice uno, scilicet primitus
inde descripto, unde jam latius emanaret, ubi
potuit quidem accidere etiam scriptoris error. Sed
hoc in illa quaestione de vita Mathusalem non absurdum
est suspicari; et in illo alio, ubi superantibus
viginti et quatuor annis summa non convenit. In his
autem in quibus continuatur ipsius mendositatis similitudo,
ita ut ante genitum filium, qui ordini inseritur,
alibi supersint centum anni, alibi desint; post
genitum autem ubi deerant, supersint; ubi supererant,
desint, ut summa conveniat; et hoc in prima,
secunda, tertia, quarta, quinta, septima generatione
invenitur: videtur habere quamdam, si dici potest,
<pb n="0453"/>
error ipse constantiam; nec casum redolet, sed industriam.</p>
          </div3>
<div3>
            <head>2.</head>
            <p>
 Itaque illa diversitas numerorum aliter se habentium
in codicibus graecis et latinis, aliter in hebraeis,
ubi non est ista de centum annis prius additis
et postea detractis per tot generationes continuata
parilitas, nec malitiae Judaeorum, nec diligentiae vel
prudentiae Septuaginta interpretum, sed scriptoris
tribuatur errori, qui de bibliotheca supradicti regis
codicem describendum primus accepit. Nam etiam
nunc, ubi numeri non faciunt intentum ad aliquid
quod facile possit intelligi, vel quod appareat utiliter
disci, et negligenter describuntur, et negligentius
emendantur. Quis enim existimet sibi esse discendum,
quot millia hominum tribus Israel sigillatim habere
potuerunt? quoniam prodesse aliquid non putatur: et
quotus quisque hominum est, cui profunditas utilitatis
hujus appareat? Hic vero ubi per tot contextas generationes
centum anni alibi adsunt, alibi desunt; et post
natum, qui commemorandus fuerat, filium, desunt
ubi adfuerunt, adsunt ubi defuerunt, ut summa concordet:
nimirum cum vellet persuadere, qui hoc
fecit, ideo numerosissimos annos vixisse antiquos,
quod eos brevissimos nuncupabant; et hoc de maturitate
pubertatis, qua idonea filii gignerentur, conaretur
ostendere; atque ideo in illis centum annis decem
nostros insinuandos putaret incredulis, ne homines
tam diu vixisse recipere in fidem nollent; addidit
centum, ubi gignendis filiis habilem non invenit aetatem;
eosdemque, post genitos filios, ut congrueret
summa, detraxit. Sic quippe voluit credibiles facere
idonearum generandae proli convenientias aetatum,
ut tamen numero non fraudaret universas aetates
viventium singulorum. Quod autem in sexta generatione
id non fecit, hoc ipsum est quod magis movet,
illum ideo fecisse, cum res quam dicimus postulavit,
quia non fecit ubi non postulavit. Invenit namque
in eadem generatione apud hebraeos vixisse Jareth,
antequam genuisset Enoch, centum sexaginta duos
annos <note>(Gen. V, 18)</note>, qui secundum illam rationem brevium
annorum fiunt anni sexdecim, et aliquid minus
quam menses duo; quae jam aetas apta est ad gignendum:
et ideo addere centum annos breves, ut nostri
viginti sex fierint, necesse non fuit; nec post natum
Enoch eos detrahere, quos non addiderat ante natum.
Sic factum est ut hic nulla esset inter codices
utrosque varietas.</p>
          </div3>
<div3>
            <head>3.</head>
            <p>
 Sed rursus movet, cur in octava generatione,
antequam de Mathusalem nasceretur Lamech, cum
apud hebraeos legantur centum octoginta duo anni,
viginti minus inveniuntur in codicibus nostris, ubi
potius addi centum solent; et post genitum Lamech
complendam restituuntur ad summam, quae in codicibus
utrisque non discrepat. Si enim centum septuaginta
annos propter pubertatis maturitatem, decem et
septem volebat intelligi, sicut nihil addere, ita nihil
<pb n="0454"/>
detrahere jam debebat: quia invenerat aetatem idoneam
generationi filiorum, propter quam in aliis centum
illos annos, ubi eam non inveniebat, addebat.
Hoc autem de viginti annis merito putaremus casu
mendositatis accidere potuisse, nisi eos sicut prius
detraxerat, restituere postea curaret, ut summae conveniret
integritas. An forte astutius factum existimandum
est, ut illa, qua centum anni prius solent adjici
et postea detrahi, occultaretur industria, cum et illic
ubi necesse non fuerat, non quidem de centum annis,
verumtamen de quantulocumque numero prius detracto,
post reddito, tale aliquid fieret? Sed quomodolibet
istud accipiatur, sive credatur ita esse factum,
sive non credatur; sive postremo ita, sive non ita
sit: recte fieri nullo modo dubitaverim, ut cum diversum
aliquid in utrisque codicibus invenitur, quandoquidem
ad fidem rerum gestarum utrumque esse
non potest verum, ei linguae potius credatur, unde
est in aliam per interpretes facta translatio. Nam in
quibusdam etiam codicibus graecis tribus, et uno latino,
et uno etiam syro inter se consentientibus, inventus
est Mathusalem sex annis ante diluvium fuisse
defunctus.
</p>
          </div3>
        </div2>

<div2>
          <head>CAPUT XIV.-- <hi>De parilitate annorum, qui iisdem quibus nunc spatiis et in prioribus saeculis cucurrerunt.</hi> </head>
<div3>
            <head>1.</head>
            <p>
 Nunc jam videamus quonam modo evidenter
possit ostendi, non tam breves, ut illi decem unus
esset noster, sed tantae prolixitatis annos quantae
nunc habemus (quos utique circuitus conficit solis),
in illorum hominum vita prolixissima computatos.
Sexcentesimo nempe anno vitae Noe scriptum est factum
esse diluvium. Cur ergo ibi legitur, <hi>Et aqua diluvii
facta est super terram sexcentesimo anno in vita Noe, secundi mensis, septima et vicesima mensis 
 <note>(Gen.
VII, 10, 11 sec. LXX)</note>
            </hi>; si annus ille minimus, quales
decem faciunt unum nostrum, triginta sex dies habebat?
Tantillus quippe annus, si antiquo more hoc
nomen accepit, aut non habet menses, aut mensis ejus
est triduum, ut habeat duodecim menses. Quomodo
igitur hic dictum est, <hi>Sexcentesimo anno, secundi mensis,
septima et vicesima die mensis;</hi> nisi quia tales
quales nunc sunt, etiam tunc erant menses? Nam quo
pacto aliter vicesimo et septimo die secundi mensis
diceretur coeptum esse diluvium? Deinde postea in
fine diluvii ita legitur: <hi>Et sedit arca in mense septimo,
septima et vicesima die mensis, super montes Ararat.
Aqua autem minuebatur usque ad undecimum mensem:
in undecimo autem mense, prima die mensis, paruerunt
capita montium <note>(Id. VIII, 4, 5)</note>
            </hi>. Si igitur tales menses
erant, tales profecto et anni erant, quales nunc habemus.
Menses quippe illi triduani, viginti et septem
dies habere non poterant. Aut si pars tricesima tridui
tunc appellabatur dies, ut omnia proportione minuantur;
ergo nec toto quatriduo nostro factum est
illud tam grande diluvium, quod memoratur factum
<pb n="0455"/>
quadraginta diebus et noctibus. Quis hanc absurditatem
et vanitatem ferat? Proinde removeatur hic error,
qui conjectura falsa ita vult astruere Scripturarum
nostrarum fidem, ut alibi destruat. Prorsus tantus
etiam tunc dies fuit, quantus et nunc est, quem
viginti et quatuor horae diurno curriculo nocturnoque
determinant: tantus mensis, quantus et nunc est,
quem luna coepta et finita concludit: tantus annus,
quantus et nunc est, quem duodecim menses lunares,
additis propter cursum solarem quinque diebus et
quadrante, consummant: quanti anni sexcentesimi
vitae Noe secundus erat mensis ejusque mensis vicesimus
et septimus dies, quando coepit esse diluvium; in
quo dies quadraginta continuatae ingentes pluviae memorantur <note>(Gen. VII, 12)</note>,
qui dies non binas ac paulo
amplius horas habebant, sed vicenas et quaternas die
noctuque transactas. Ac per hoc tam magnos annos
vixerunt illi antiqui usque amplius quam nongentos,
quantos postea vixit Abraham centum septuaginta
quinque <note>(Id. XXV, 7)</note>, et post eum filius ejus Isaac
centum octoginta <note>(Id. XXXV, 28)</note>, et filius ejus Jacob
prope centum quinquaginta <note>(Id. XXVII, 28)</note>, et quantos
interposita aliquanta aetate Moyses centum viginti <note>(Deut. XXXIV, 7)</note>,
et quantos etiam nunc vivunt homines
septuaginta vel octoginta, vel non multo amplius,
de quibus dictum est: <hi>Et amplius eis labor et dolor <note>(Psal. LXXXIX, 10)</note>
            </hi>.</p>
          </div3>
<div3>
            <head>2.</head>
            <p>
 Illa vero numerorum varietas, quae inter codices
hebraeos invenitur et nostros, neque de hac antiquorum
longaevitate dissentit, et si quid habet ita
diversum, ut verum esse utrumque non possit, rerum
gestarum fides ab ea lingua repetenda est, ex
qua interpretatum est quod habemus. Quae facultas
cum volentibus ubique gentium praesto sit; non tamen
vacat, quod Septuaginta interpretes, in plurimis
quae diversa dicere videntur, ex haebreis codicibus
emendare ausus est nemo. Non enim est illa diversitas
putata mendositas; nec ego ullo modo putandam
existimo. Sed ubi non est scriptoris error,
aliquid eos divino Spiritu, ubi sensus esset consentaneus
veritati, et praedicans veritatem, non interpretantium
more, sed prophetantium libertate aliter
dicere voluisse credendum est. Unde merito, non solum
hebraeis, verum etiam ipsis, cum adhibet testimonia
de Scripturis, uti apostolica invenitur auctoritas.
Sed hinc me opportuniore loco, si Deus adjuverit,
promisi diligentius locuturum: nunc quod instat expediam.
Non enim ambigendum est ab homine, qui
ex primo homine primus est natus, quando tam diu
vivebant, potuisse constitui civitatem, sane terrenam,
non illam quae dicitur civitas Dei: de qua ut
scriberemus, laborem tanti hujus operis in manus
sumpsimus.
</p>
          </div3>
        </div2>

<div2>
          <head>CAPUT XV.-- <hi>An credibile sit, primi saeculi viros usque ad eam aetatem, qua filios generasse referuntur, a concubitu continuisse.</hi> </head>
<div3>
            <head>1.</head>
            <p>
 Dicet ergo aliquis: Itane credendum est, hominem
<pb n="0456"/>filios generaturum, nec habentem propositum
continentiae, centum et amplius, vel secundum Hebraeos
non multo minus, id est octoginta, septuaginta,
sexaginta annos a concumbendi opere vacavisse;
aut si non vacaret, nihil prolis gignere potuisse?
Haec quaestio duobus modis solvitur. Aut enim tanto
serior fuit proportione pubertas, quanto vitae totius
major annositas: aut, quod magis video esse credibile,
non hic primogeniti filii commemorati sunt,
sed quos successionis ordo poscebat, ut perveniretur
ad Noe, a quo rursus ad Abraham videmus esse perventum;
ac deinde usque ad certum articulum temporis,
quantum oportebat signari etiam generationibus
commemoratis cursum gloriosissimae civitatis in
hoc mundo peregrinantis, et supernam patriam requirentis.
Quod enim negari non potest, prior omnibus
Cain ex conjunctione maris et feminae natus est.
Neque enim illo nato dixisset Adam, quod dixisse legitur, <hi>Acquisivi hominem per Deum;</hi> 
 nisi illis duobus
ipse fuisset homo nascendo additus primus. Hunc secutus
Abel, quem major frater occidit, praefiguratione
 quadam peregrinantis civitatis Dei, quod ab
impiis, et quodammodo terrigenis, id est terrenam
originem diligentibus, et terrenae civitatis terrena felicitate
gaudentibus, persecutiones iniquas passura
fuerat, primus ostendit. Sed quot annorum erat
Adam, cum eos genuit, non apparet. Exinde digeruntur
generationes aliae de Cain, aliae de illo quem
genuit Adam in ejus successionem, quem frater occidit,
et appellavit nomen illius Seth, dicens ut scriptum
est, <hi>Suscitavit enim mihi Deus semen aliud pro
Abel, quem occidit Cain <note>(Gen. IV, 1, 25)</note>
            </hi>. Cum itaque
istae duae series generationum, una de Seth, altera
de Cain, has duas de quibus agimus, distinctis ordinibus
insinuent civitates, unam coelestem in terris
peregrinantem, alteram terrenam terrenis tanquam
sola sint gaudiis inhiantem vel inhaerentem; nullus
de progenie Cain, cum dinumerata sit connumerato
Adam usque ad octavam generationem, quot annorum
fuisset expressus est, quando genuit eum qui
commemoratur post eum. Noluit enim Spiritus Dei
in terrenae civitatis generationibus tempora notare
ante diluvium, sed in coelestis maluit, tanquam essent
memoria digniores. Porro autem Seth quando
natus est, non quidem taciti sunt anni patris ejus,
sed jam genuerat alios: et utrum solos Cain et Abel,
affirmare quis audeat? Non enim quia soli nominati
sunt propter ordines generationum, quas commemorari
oportebat, ideo consequens videri debet solos
fuisse tunc generatos ex Adam. Cum enim silentio
coopertis omnium nominibus caeterorum, legatur
eum genuisse filios et filias, quota fuerit ista proles
ejus, quis praesumat asserere, si culpam temeritatis
<pb n="0457"/>
evitat? Potuit quippe Adam divinitus admonitus dicere,
posteaquam Seth natus est, <hi>Suscitavit enim
mihi Deus semen aliud pro Abel;</hi> quoniam talis erat
futurus, qui impleret illius sanctitatem, non quod
ipse prior post eum temporis ordine nasceretur. Deinde
quod scriptum est, <hi>Vixit autem Seth quinque et
ducentos annos,</hi> vel secundum Hebraeos, <hi>quinque et
centum annos, et genuit Enos:</hi> quis possit nisi inconsideratus
asseverare, hunc ejus primogenitum
fuisse? Ut admirantes merito requiramus, quomodo
per tot annos immunis fuerit a connubio sine ullo
proposito continentiae, vel non genuerit conjugatus;
quandoquidem etiam de ipso legitur, <hi>Et genuit filios
et filias, et fuerunt omnes dies Seth duodecim et nongenti
anni, et mortuus est <note>(Gen. V, 4-8)</note>
            </hi>. Atque ita deinceps
quorum anni commemorantur, nec filios filiasque
genuisse reticentur. Ac per hoc non apparet
omnino, utrum qui nominatur genitus, ipse fuerit
primogenitus: imo vero, quoniam credibile non est,
patres illos aetate tam longa aut impuberes fuisse, aut
conjugibus caruisse vel fetibus; nec illos eorum filios
primos eis natos fuisse credibile est. Sed cum sacrae
scriptor historiae ad ortum vitamque Noe, cujus tempore
diluvium factum est, per successiones generationum
notatis temporibus intenderet pervenire, eas
utique commemoravit, non quae primae suis parentibus
fuerint, sed quae in propagationis ordinem venerint.</p>
          </div3>
<div3>
            <head>2.</head>
            <p>
 Exempli gratia, quo id fiat apertius, aliquid
interponam, unde nullus ambigat fieri potuisse quod
dico. Evangelista Matthaeus generationem Dominicae
carnis per seriem parentum volens commendare memoriae,
ordiens a patre Abraham, atque ad David
primitus ut perveniret intendens, <hi>Abraham,</hi> inquit, <hi>genuit Isaac:</hi> 
 cur non dixit, Ismael, quem primitus
genuit? <hi>Isaac autem,</hi> inquit, <hi>genuit Jacob:</hi> cur non
dixit, Esau, qui ejus primogenitus fuit? Quia scilicet
per illos ad David pervenire non posset. Deinde
sequitur, <hi>Jacob autem genuit Judam, et fratres ejus:</hi> 
numquid Judas primogenitus fuit? <hi>Judas,</hi> inquit, <hi>genuit Phares et Zaram 
 <note>(Matth. I, 2, 3)</note>
            </hi>: nec istorum
geminorum aliquis fuit primogenitus Judae, sed
ante illos jam tres genuerat. Eos itaque tenuit in ordine
generationum, per quos ad David, atque inde
quo intenderat, perveniret. Ex quo intelligi potest,
veteres quoque homines ante diluvium non primogenitos,
sed eos fuisse commemoratos, per quos succedentium
ordo generationum ad Noe patriarcham
duceretur, ne serae pubertatis illorum obscura et non
necessaria quaestio nos fatiget.
</p>
          </div3>
        </div2>

<div2>
          <head>CAPUT XVI.-- <hi>De jure conjugiorum, quod dissimile a subsequentibus matrimoniis habuerint prima connubia.</hi> </head>
<div3>
            <head>1.</head>
            <p>
 Cum igitur genus humanum post primam copulam
viri facti ex pulvere, et conjugis ejus ex viri latere,
marium feminarumque conjunctione opus haberet, ut
gignendo multiplicaretur; nec essent ulli homines,
nisi qui ex illis duobus nati fuissent; viri sorores suas
conjuges acceperunt: quod profecto quanto est antiquius
<pb n="0458"/>
compellente necessitate, tanto postea factum est
damnabilius religione prohibente. Habita est enim ratio
rectissima charitatis, ut homines quibus esset utilis
atque honesta concordia, diversarum necessitudinum
vinculis necterentur; nec unus in uno multas haberet,
sed singulae spargerentur in singulos; ac sic ad
socialem vitam diligentius colligandam plurimae plurimos
obtinerent. Pater quippe et socer duarum sunt
necessitudinum nomina. Ut ergo alium quisque habeat
patrem, alium socerum, numerosius se charitas
porrigit. Utrumque autem unus Adam esse cogebatur
et filiis et filiabus suis, quando fratres sororesque connubio
jungebantur. Sic et Eva, uxor ejus, utrique sexui
filiorum fuit et socrus et mater: quae si duae feminae
fuissent, mater altera, et socrus altera, copiosius se
socialis dilectio colligaret. Ipsa denique jam soror,
quod etiam uxor fiebat, duas tenebat una necessitudines:
quibus per singulas distributis, ut altera esset
soror, altera uxor, hominum numero socialis propinquitas
augeretur. Sed hoc unde fieret tunc non erat,
quando nisi fratres et sorores ex illis duobus primis
nulli homines erant. Fieri ergo debuit quando potuit,
ut existente copia inde ducerentur uxores, quae non
erant jam sorores; et non solum istud ut fieret, nulla
necessitas esset, verum etiam si fieret, nefas esset.
Nam si et nepotes primorum hominum, qui jam consobrinas
poterant accipere conjuges, sororibus matrimonio
jungerentur; non jam duae, sed tres in homine
uno necessitudines fierent, quae propter charitatem
numerosiore propinquitate nectendam, disseminari
per singulos singulae debuerunt. Esset enim unus homo
filiis suis, fratri scilicet sororique conjugibus, et
pater et socer et avunculus: ita et uxor ejus iisdem
communibus filiis et mater et amita et socrus: iidemque
inter se filii eorum, non solum essent fratres atque
conjuges, verum etiam consobrini; quia et fratrum
filii. Omnes autem istae necessitudines, quae uni
homini tres homines connectebant, novem connecterent,
si essent in singulis singulae, ut unus homo
haberet alteram sororem, alteram uxorem, alteram
consobrinam, alterum patrem, alterum avunculum,
alterum socerum, alteram matrem, alteram amitam,
alteram socrum: atque ita se non in paucitate coarctatum,
sed latius atque numerosius propinquitatibus
crebris vinculum sociale diffunderet.</p>
          </div3>
<div3>
            <head>2.</head>
            <p>
 Quod humano genere crescente et multiplicato,
etiam inter impios deorum multorum falsorumque
cultores sic observari cernimus, ut etiamsi perversis
legibus permittantur fraterna conjugia, melior tamen
consuetudo ipsam malit exhorrere licentiam; et cum
sorores accipere in matrimonium primis humani generis
temporibus omnino licuerit, sic aversetur, quasi
nunquam licere potuerit. Ad humanum enim sensum
vel alliciendum, vel offendendum mos valet plurimum.
Qui cum in hac causa immoderationem concupiscentiae
<pb n="0459"/>
coerceat, eum dissignari atque corrumpi merito
esse nefarium judicatur. Si enim iniquum est, aviditate
possidendi transgredi limitem agrorum, quanto
est iniquius libidine concumbendi subvertere limitem
morum? Experti autem sumus in connubiis consobrinarum
etiam nostris temporibus propter gradum
propinquitatis fraterno gradui proximum, quam raro
per mores fiebat, quod fieri per leges licebat; quia id
nec divina prohibuit, et nondum prohibuerat lex humana.
Verumtamen factum etiam licitum propter
vicinitatem horrebatur illiciti; et quod fiebat cum
consobrina, pene cum sorore fieri videbatur: quia et
ipsi inter se propter tam propinquam consanguinitatem
fratres vocantur, et pene germani sunt. Fuit autem
antiquis patribus religiosae curae, ne ipsa propinquitas
se paulatim propaginum ordinibus dirimens
longius abiret et propinquitas esse desisteret, eam
nondum longe positam rursus matrimonii vinculo colligare,
et quodammodo revocare fugientem. Unde jam
pleno hominibus orbe terrarum, non quidem sorores
ex patre vel matre, vel ex ambobus suis parentibus
natas, sed tamen amabant de suo genere ducere uxores.
Verum quis dubitet honestius hoc tempore etiam
consobrinorum prohibita esse conjugia? non solum
secundum ea quae disputavimus, propter multiplicandas
affinitates, ne habeat duas necessitudines una
persona, cum duae possint eas habere, et numerus
propinquitatis augeri; sed etiam quia nescio quomodo
inest humanae verecundiae quiddam naturale atque
laudabile, ut cui debet causa propinquitatis reverendum
 honorem, ab ea contineat, quamvis generatricem,
tamen libidinem, de qua erubescere videmus et
ipsam pudicitiam conjugalem.</p>
          </div3>
<div3>
            <head>3.</head>
            <p>
 Copulatio igitur maris et feminae, quantum attinet
ad genus mortalium, quoddam seminarium est civitatis:
sed terrena civitas generatione tantummodo,
coelestis autem etiam regeneratione opus habet, ut
noxam generationis evadat. Utrum autem aliquod fuerit,
vel si fuit, quale fuerit corporale atque visibile
regenerationis signum ante diluvium, sicut Abrahae
circumcisio postea est imperata <note>(Gen. XVII, 10,
11)</note>, sacra historia tacet. Sacrificasse tamen Deo etiam
illos antiquissimos homines non tacet: quod et in
duobus primis fratribus claruit; et Noe post diluvium,
cum de arca fuisset egressus, hostias Deo legitur immolasse <note>(Id. VIII, 20)</note>.
De qua re in praecedentibus
<pb n="0460"/>
libris jam diximus, non ob aliud daemones arrogantes
sibi divinitatem deosque se credi cupientes sibi expetere
sacrificium, et gaudere hujusmodi honoribus,
nisi quia verum sacrificium vero Deo deberi sciunt.
</p>
          </div3>
        </div2>

<div2>
          <head>CAPUT XVII.-- <hi>De duobus ex uno genitore procreatis patribus atque principibus.</hi> </head>
<p>Cum ergo esset Adam utriusque generis pater, id
est, et cujus series ad terrenam, et cujus series ad
coelestem pertinet civitatem; occiso Abel, atque in
ejus interfectione commendato mirabili sacramento,
facti sunt duo patres singulorum generum, Cain et
Seth: in quorum filiis, quos commemorari oportebat,
duarum istarum civitatum in genere mortalium evidentius
indicia clarere coeperunt. Cain quippe genuit
Enoch, in cujus nomine condidit civitatem, terrenam
scilicet, non peregrinantem in hoc mundo, sed in ejus
temporali pace ac felicitate quiescentem. Cain autem
interpretatur Possessio: unde dictum est quando natus
est, sive a patre, sive a matre ejus, <hi>Acquisivi hominem
per Deum <note>(Gen. IV, 1)</note>
            </hi>. Enoch vero, Dedicatio:
hic enim dedicatur terrena civitas, ubi conditur; quoniam
hic habet eum, quem intendit et appetit finem.
Porro ille Seth Resurrectio interpretatur, et Enos
filius ejus interpretatur Homo: non sicut Adam (et
ipsum enim nomen interpretatur Homo), sed commune
perhibetur esse in illa lingua, id est hebraea,
masculo et feminae. Nam sic de illo scriptum est: <hi>Masculum et feminam fecit illos, et benedixit illos, et
cognominavit nomen eorum Adam 
 <note>(Id. V, 2)</note>
            </hi>. Unde non
ambigitur, sic appellatam fuisse feminam Evam proprio
nomine, ut tamen Adam, quod intepretatur Homo,
nomen esset amborum. Enos autem sic interpretatur
Homo, ut hoc non posse feminam nuncupari
periti linguae illius asseverent, tanquam filius resurrectionis,
ubi non nubent, neque uxores ducent <note>(Luc.
XX, 35)</note>. Non enim erit ibi generatio, cum illuc
perduxerit regeneratio. Quare et hoc non incassum
notandum arbitror, quod in eis generationibus quae
propagantur ex illo qui est appellatus Seth, cum
genuisse filios filiasque dicantur, nulla ibi genita
nominatim femina expressa est: in his autem quae
propagantur ex Cain, in ipso fine quousque protenduntur,
novissima femina genita nominatur. Sic
enim legitur: <hi>Mathusael genuit Lamech: et sumpsit
sibi Lamech duas uxores, nomen uni Ada, et nomen
secundae Sella; et peperit Ada Jobel: hic erat pater
habitantium in tabernaculis pecuariorum.</hi> Et nomen
fratris ejus Jubal: hic fuit qui ostendit psalterium et
citharam. Sella autem peperit et ipsa Thobel, et erat
aerarius et malleator aeramenti et ferri. <hi>Soror autem
Thobel Noema <note>(Gen. IV, 18-22)</note>
            </hi>. Huc usque porrectae
sunt generationes ex Cain, quae sunt omnes ab Adam
octo, annumerato ipso Adam, septem scilicet usque
ad Lamech, qui duarum maritus uxorum fuit: et
<pb n="0461"/>
octava est generatio in filiis ejus, in quibus commemoratur
et femina. Ubi eleganter significatum est,
terrenam civitatem usque in sui finem carnales habituram
generationes, quae marium feminarumque conjunctione
proveniunt. Unde et ipsae, quod praeter
Evam nusquam reperitur ante diluvium, nominibus
propriis exprimuntur uxores illius hominis, qui nominatur
hic novissimus pater. Sicut autem Cain, quod
interpretatur Possessio, terrenae conditor civitatis, et
filius ejus, in cujus nomine condita est, Enoch, quod
interpretatur Dedicatio, indicat istam civitatem et initium
et finem habere terrenum; ubi nihil speratur
amplius, quam in hoc saeculo cerni potest: ita Seth,
quod interpretatur Resurrectio, cum sit generationum
seorsum commemoratarum pater, quid de filio ejus
sacra haec historia dicat, intuendum est.</p>
</div2>

<div2>
          <head>CAPUT XVIII.-- <hi>Quid significatum sit in Abel, et Seth, et Enos, quod appareat ad Christum et corpus ejus, id est Ecclesiam, pertinere.</hi> </head>
<p> <hi>Et Seth,</hi> inquit, <hi>natus est filius, et nominavit nomen
ejus Enos: hic speravit invocare nomen Domini Dei <note>(Gen.
IV, 26)</note>
            </hi>. Nempe clamat attestatio veritatis. In spe igitur
vivit homo filius resurrectionis; in spe vivit, quamdiu
peregrinatur hic civitas Dei, quae gignitur ex fide resurrectionis
Christi. Ex duobus namque illis hominibus,
Abel, quod interpretatur Luctus, et ejus fratre
Seth, quod interpretatur Resurrectio, mors Christi et
vita ejus ex mortuis figuratur. Ex qua fide gignitur
hic civitas Dei, id est homo, qui speravit invocare nomen
Domini Dei. <hi>Spe enim salvi facti sumus,</hi> ait Apostolus. <hi>Spes autem quae videtur, non est spes: quod enim
videt quis, quid sperat? Si autem quod non videmus,
speramus, per patientiam exspectamus 
 <note>(Rom. VIII, 24,
25)</note>
            </hi>. Nam quis vacare hoc existimet ab altitudine sacramenti?
Numquid enim Abel non speravit invocare
nomen Domini Dei, cujus sacrificium Scriptura tam
acceptum Deo fuisse commemorat? numquid ipse Seth
non speravit invocare nomen Domini Dei, de quo dictum
est, <hi>Suscitavit enim mihi Deus semen aliud pro
Abel <note>(Gen. IV, 25)</note>
            </hi>? Cur ergo huic proprie tribuitur
quod piorum omnium intelligitur esse commune, nisi
quia oportebat in eo qui de patre generationum in
meliorem partem, hoc est supernae civitatis separatarum,
primus commemoratur exortus, praefigurari hominem,
id est hominum societatem, quae non secundum
hominem in re felicitatis terrenae, sed secundum
Deum vivit in spe felicitatis aeternae? Nec dictum est,
Hic speravit in Dominum Deum; aut, Hic invocavit
nomen Domini Dei: sed, <hi>Hic speravit,</hi> inquit, <hi>invocare
nomen Domini Dei.</hi>  Quid sibi hoc vult, <hi>Speravit invocare,</hi> 
nisi quia prophetia est, exorturum populum, qui
secundum electionem gratiae invocaret nomen Domini
Dei? Hoc est, quod per alium prophetam dictum, Apostolus
de hoc populo intelligit ad Dei gratiam pertinente: <hi>Et erit, omnis quicumque invocaverit nomen Domini,
salvus erit 
 <note>(Rom. X, 13; Joel II, 32)</note>
            </hi>. Hoc enim
ipsum quod dicitur, <hi>Et nominavit nomen ejus Enos,
quod interpretatur Homo;</hi> ac deinde additur, <hi>Hic speravit
<pb n="0462"/>
invocare nomen Domini Dei:</hi> satis ostenditur, quod
non in se ipso spem ponere debeat homo. <hi>Maledictus</hi> 
enim <hi>omnis,</hi> sicut alibi legitur, <hi>qui spem suam ponit in
homine <note>(Jerem. XVII, 5)</note>
            </hi>: ac per hoc, nec in se, ut sit
civis alterius civitatis, quae non secundum filium Cain
dedicatur hoc tempore, id est mortalis hujus saeculi
labente transcursu, sed in illa immortalitate beatitudinis
sempiternae.</p>
</div2>

<div2>
          <head>CAPUT XIX.-- <hi>De significatione quae in Enoch translatione monstratur.</hi> </head>
<p>Nam et ista propago, cujus est pater Seth, in ea
generatione habet dedicationis nomen, quae septima
est ab Adam, annumerato Adam. Septimus enim ab
illo natus est Enoch, quod interpretatur Dedicatio.
Sed ipse est ille translatus, quoniam placuit Deo, et
insigni numero in ordine generationum, quo sabbatum
consecratum est, septimo scilicet ab Adam. Ab ipso
autem patre istarum generationum, quae discernuntur
a propagine Cain, id est a Seth, sextus est: quoto die
factus est homo, et consummavit Deus omnia opera
sua. Sed hujus Enoch translatio nostrae dedicationis
est praefigurata dilatio. Quae quidem jam facta est in
Christo capite nostro, qui sic resurrexit, ut non moriatur
ulterius, sed etiam ipse translatus est: restat
autem altera dedicatio universae domus, cujus ipse
Christus est fundamentum, quae differtur in finem,
quando erit omnium resurrectio, non moriturorum
amplius. Sive autem domus Dei dicatur, sive templum
Dei, sive civitas Dei, idipsum est, nec abhorret a latin.
eloquii consuetudine. Nam et Virgilius imperiosissimam
civitatem domum appellat Assaraci, Romanos
volens intelligi, qui de Assaraco per Trojanos originem
ducunt; et domum Aeneae eosdem ipsos <note>(Aeneid.
lib. 1, vers. 284; lib. 3, vers. 97)</note>, quia eo duce Trojani
cum Italiam venissent, ab eis condita est Roma.
Imitatus namque est poeta ille sacras Litteras, in
quibus dicitur domus Jacob tam ingens populus Hebraeorum.</p>
</div2>

<div2>
          <head>CAPUT XX.-- <hi>De eo quod Cain successio in octo ab Adam generationes clauditur, et in posteris ab eodem patre Adam Noe decimus invenitur.</hi> </head>
<div3>
            <head>1.</head>
            <p>
 Dicet aliquis: Si hoc intendebat scriptor hujus
historiae in commemorandis generationibus ex Adam
per filium ejus Seth, ut per illas perveniret ad Noe,
sub quo factum est diluvium, a quo rursus contexeretur
ordo nascentium, quo perveniret ad Abraham,
a quo Matthaeus evangelista incipit generationes, quibus
ad Christum pervenit aeternum Regem civitatis
Dei; quid intendebat in generationibus ex Cain, et
quo eas perducere volebat? Respondetur: Usque ad
diluvium, quo totum illud genus terrenae civitatis absumptum
est, sed reparatum ex filiis Noe. Neque enim
deesse poterit haec terrena civitas societasque hominum
secundum hominem viventium usque ad hujus
saeculi finem, de quo Dominus ait, <hi>Filii hujus saeculi
generant, et generantur <note>(Luc. XX, 34)</note>
            </hi>. Civitatem vero
Dei peregrinantem in hoc saeculo regeneratio perducit
ad alterum saeculum, cujus filii nec generant, nec generantur.
Hic ergo generari et generare civitati utrique
<pb n="0463"/>
commune est: quamvis Dei civitas habeat etiam
hic multa civium millia, quae ab opere generandi se
abstinent; sed habet etiam illa ex imitatione quadam,
licet errantium. Ad eam namque pertinent etiam,
qui deviantes ab hujus fide diversas haereses condiderunt:
secundum hominem quippe vivunt, non secundum
Deum. Et Indorum Gymnosophistae, qui nudi
perhibentur philosophari in solitudinibus Indiae, cives
ejus sunt, et a generando se cohibent. Non
enim est hoc bonum, nisi cum fit secundum fidem
summi boni, qui est Deus. Hoc tamen nemo fecisse
ante diluvium reperitur: quandoquidem etiam ipse
Enoch septimus ab Adam, qui translatus refertur
esse, non mortuus, genuit filios et filias antequam
transferretur; in quibus fuit Mathusalem, per quem
generationum memorandarum ordo transcurrit.</p>
          </div3>
<div3>
            <head>2.</head>
            <p>
 Cur ergo tanta paucitas successionum commemoratur
in generationibus ex Cain, si eas usque ad
diluvium perduci oportebat, nec erat diuturna aetas
praeveniens pubertatem, quae centum vel amplius annos
vacaret a fetibus? Nam si non intendebat auctor
libri hujus aliquem, ad quem necessario perduceret
seriem generationum, sicut in illis quae veniunt de
semine Seth intendebat pervenire ad Noe, a quo rursus
ordo necessarius sequeretur; quid opus erat praetermittere
primogenitos filios, ut perveniretur ad Lamech,
in cujus filiis finitur illa contextio, octava generatione
scilicet ex Adam, septima ex Cain, quasi esset
inde aliquid deinceps connectendum, unde perveniretur
vel ad Israeliticum populum, in quo coelesti civitati
etiam terrena Jerusalem figuram propheticam praebuit,
vel ad Christum secundum carnem, qui est super
omnia Deus benedictus in saecula <note>(Rom. IX, 5)</note>, supernae
Jerusalem fabricator atque regnator; cum tota
progenies Cain diluvio sit deleta? Unde videri potest,
in eodem ordine generationum primogenitos fuisse
commemoratos. Cur ergo tam pauci sunt? Non enim
usque ad diluvium tot esse potuerunt, non vacantibus
usque ad centenariam pubertatem patribus ab officio
generandi, si non erat tunc proportione longaevitatis
illius etiam sera pubertas. Ut enim peraeque triginta
annorum fuerint, cum filios generare coeperunt, octies
triceni (quoniam octo sunt generationes cum Adam
et cum eis quos genuit Lamech), ducenti et quadraginta
sunt anni: num itaque toto deinde tempore usque
ad diluvium non generaverunt? Qua tandem causa,
qui haec scripsit, generationes commemorare noluit
quae sequuntur? Nam ex Adam usque ad diluvium
computantur anni, secundum codices nostros, duo
millia ducenti sexaginta duo: secundum hebraeos
autem, mille sexcenti quinquaginta sex. Ut ergo istum
numerum minorem credamus esse veriorem, de mille
sexcentis quinquaginta sex annis ducenti quadraginta
<pb n="0464"/>
detrahantur: numquid credibile est per mille quadringentos,
et quod excurrit, annos, qui restant usque ad
diluvium, progeniem Cain a generationibus vacare
potuisse?</p>
          </div3>
<div3>
            <head>3.</head>
            <p>
 Sed qui ex hoc movetur, meminerit, cum quaererem
quomodo credendum sit, antiquos illos homines
per tam multos annos a gignendis filiis cessare
potuisse, duobus modis istam solutam esse quaestionem;
aut de sera pubertate, proportione tam longae
vitae; aut de filiis qui commemorantur in generationibus,
quod non fuerint primogeniti; sed hi per quos
ad eum, quem intendebat auctor libri, poterat pervenire,
sicut ad Noe in generationibus Seth. Proinde
in generationibus Cain, si non occurrit qui deberet
intendi, ad quem praetermissis primogenitis, per eos
qui commemorati sunt, perveniri oportebat, sera pubertas
intelligenda restabit; ut aliquanto post centum
annos, puberes habilesque ad gignendum facti fuerint,
ut ordo generationum per primogenitos curreret,
et usque ad diluvium ad numerum annorum tantae
quantitatis occurreret. Quamvis fieri possit, ut propter
aliquam secretiorem causam, quae me latet,
usque ad Lamech et ejus filios generationum perveniente
contextu, commendaretur haec civitas, quam
dicimus esse terrenam; ac deinde cessaret scriptor
libri commemorare caeteras, quae usque ad diluvium
esse potuerunt. Potest et illa esse causa, cur non
ordo generationum per primogenitos duceretur, ut
necesse non sit in illis hominibus tam seram credere
pubertatem, quod scilicet eadem civitas, quam Cain
in nomine Enoch filii sui condidit, longe lateque regnare
potuerit, et reges habere non simul plures, sed
suis aetatibus singulos, quos genuissent sibi successuros
quicumque regnassent. Horum regum primus
esse potuit ipse Cain, secundus filius ejus Enoch,
in cujus nomine ubi regnaretur, condita est civitas:
tertius Gaidad, quem genuit Enoch: quartus Manihel,
quem genuit Gaidad: quintus Mathusael, quem genuit
Manihel: sextus Lamech, quem genuit Mathusael,
qui septimus est ab Adam per Cain. Non autem erat
consequens, ut primogeniti regum regnantibus succederent
patribus, sed quos regnandi meritum propter
virtutem terrenae utilem civitati, vel sors aliqua
reperiret, vel ille potissimum succederet patri haereditario
quodam jure regnandi, quem prae caeteris filiis
dilexisset. Potuit autem vivente adhuc Lamech atque
regnante fieri diluvium, ut ipsum cum aliis omnibus
hominibus, exceptis qui in arca fuerunt, quem
<pb n="0465"/>
perderet, inveniret. Neque enim mirandum est, si
varia quantitate numerositatis annorum interposita,
per tam longam aetatem ab Adam usque ad diluvium
non aequalis numeri generationes habuit utraque progenies,
sed per Cain septem, per Seth autem decem:
septimus est enim, ut jam dixi, ab Adam Lamech,
decimus Noe: et ideo non unus filius Lamech, sicut
in caeteris superius, sed plures commemorati sunt;
quia incertum erat quis ei fuisset mortuo successurus,
si regnandi tempus inter ipsum et diluvium remansisset.</p>
          </div3>
<div3>
            <head>4.</head>
            <p>
 Sed quoquo modo se habeat, sive per primogenitos,
sive per reges, ex Cain generationum ordo
decurrens, illud mihi nullo pacto praetereundum silentio
videtur, quod cum Lamech septimus ab Adam
fuisset inventus, tot ejus annumerati sunt filii, donec
undenarius numerus impleretur, quo significatur peccatum.
Adduntur enim tres filii, et una filia. Uxores
autem aliud possunt significare, non hoc quod nunc
commendandum videtur. Nunc enim de generationibus
loquimur: illae vero unde sint genitae, tacitum
est. Quoniam ergo Lex denario numero praedicatur,
unde est memorabilis ille Decalogus; profecto numerus
undenarius, quoniam transgreditur denarium,
transgressionem legis, ac per hoc peccatum significat.
Hinc est quod in tabernaculo testimonii, quod
erat in itinere populi Dei velut templum ambulatorium,
undecim vela cilicina fieri praecepta sunt <note>(Exod. XXVI, 7)</note>.
In cilicio quippe recordatio est peccatorum,
propter haedos ad sinistram futuros: quod
confitentes in cilicio prosternimur, tanquam dicentes
quod in Psalmo scriptum est, <hi>Et peccatum meum ante
me est semper <note>(Psal. L, 5)</note>
            </hi>. Progenies ergo ex Adam
per Cain sceleratum undenario numero finitur, quo
peccatum significatur: et ipse numerus femina clauditur,
a quo sexu initium factum est peccati, per
quod omnes morimur. Commissum est autem, ut et
voluptas carnis, quae spiritui resisteret, sequeretur.
Nam et ipsa filia Lamech Noema Voluptas interpretatur.
Per Seth autem ab Adam usque ad Noe denarius
insinuatur legitimus numerus. Cui Noe tres adjiciuntur
filii: unde uno lapso duo benedicuntur a
patre, ut remoto reprobo et probatis filiis ad numerum
additis etiam duodenarius numerus intimetur,
qui et in Patriarcharum et in Apostolorum numero
insignis est, propter septenarii partes, alteram per alteram
multiplicatas. Nam ter quaterni, vel quater
terni ipsum faciunt. His ita se habentibus, video considerandum
et commemorandum, ista utraque progenies,
quae distinctis generationibus duas insinuat
civitates, unam terrigenarum, alteram regeneratorum,
quomodo postea sic commixta fuerit atque confusa,
ut universum genus humanum, exceptis octo
hominibus, perire mereretur diluvio.
</p>
          </div3>
        </div2>

<div2>
          <head>CAPUT XXI.-- <hi>Qua ratione commemorato Enoch, qui fuit filius Cain, totius generationis ejus usque ad diluvium sit continuata narratio; commemorato autem Enos, qui fuit filius Seth, ad conditionis humanae principium sit reditum.</hi> </head>

<pb n="0466"/>
<p>Primo autem intuendum est, quemadmodum cum
ex Cain generationes enumerarentur, commemorato
ante caeteros posteros ejus illo in cujus nominecondita
est civitas, id est Enoch, contexti sunt caeteri
usque ad illum finem, de quo locutus sum, donec
illud genus atque universa propago diluvio deleretur:
cum vero filius Seth unus commemoratus fuisset
Enos, nondum usque ad diluvium additis caeteris,
articulus quidam interponitur et dicitur, <hi>Hic liber nativitatis
hominum, qua die fecit Deus Adam, ad imaginem
Dei fecit illum. Masculum et feminam fecit illos, et
benedixit illos, et cognominavit nomen eorum Adam,
qua die fecit illos <note>(Gen. V, 1, 2)</note>
            </hi>. Quod mihi videtur
ad hoc interpositum, ut hinc rursus inciperet ab ipso
Adam dinumeratio temporum, quam noluit facere qui
haec scripsit in civitate terrena: tanquam eam Deus
sic commemoraret, ut non computaret. Sed quare
hinc reditur ad istam recapitulationem, posteaquam
commemoratus est filius Seth, homo qui speravit invocare
nomen Domini Dei; nisi quia sic oportebat
istas duas proponere civitates, unam per homicidam
usque ad homicidam; nam et Lamech duabus uxoribus
suis se perpetrasse homicidium confitetur <note>(Gen.
IV, 23)</note>: alteram per eum qui speravit invocare nomen
Domini Dei? Hoc est quippe in hoc mundo peregrinantis
civitatis Dei totum atque summum in hac
mortalitate negotium, quod per unum hominem, quem
sane occisi resurrectio genuit, commendandum fuit.
Homo quippe ille unus totius supernae civitatis est
unitas; nondum quidem completa, sed praemissa
ista prophetica praefiguratione complenda. Filius ergo
Cain, hoc est filius possessionis (cujus, nisi terrenae?)
habeat nomen in civitate terrena, quae in
ejus nomine condita est. De his est enim de quibus
cantatur in Psalmo, <hi>Invocabunt nomina eorum in terris
ipsorum <note>(Psal. XLVIII, 12)</note>
            </hi>. Propter quod sequitur
eos quod in alio Psalmo scriptum est, <hi>Domine,
in civitate tua imaginem ipsorum ad nihilum rediges <note>(Psal. LXXII, 20)</note>
            </hi>.
Filius autem Seth, hoc est filius
resurrectionis, speret invocare nomen Domini Dei.
Eam quippe societatem hominum praefigurat quae dicit, <hi>Ego autem, sicut oliva fructifera in domo Dei speravi,
in misericordia Dei 
 <note>(Psal. LI, 10)</note>
            </hi>. Vanas autem
glorias famosi in terra nominis non requirat: <hi>Beatus</hi> 
enim <hi>vir, cujus est nomen Domini spes ejus, et non
respexit in vanitates, et insanias mendaces <note>(Psal.
XXXIX, 5)</note>
            </hi>. Propositis itaque duabus civitatibus, una
in re hujus saeculi, altera in spe Dei, tanquam ex communi,
quae aperta est in Adam, janua mortalitatis
egressis, ut procurrant et excurrant ad discretos
proprios ac debitos fines, incipit dinumeratio temporum:
in qua et aliae generationes adjiciuntur, facta
recapitulatione ex Adam, ex cujus origine damnata,
veluti massa una meritae damnationi tradita, fecit
<pb n="0467"/>
Deus alia in contumeliam vasa irae, alia in honorem
vasa misericordiae <note>(Rom. IX, 23)</note>; illis reddens quod
debetur in poena, istis donans quod non debetur
in gratia: ut ex ipsa etiam comparatione vasorum
irae, superna civitas discat, quae peregrinatur in terris,
non fidere libertate arbitrii sui, sed speret invocare
nomen Domini Dei. Quoniam voluntas, in natura
quae facta est bona a Deo bono, sed mutabilis ab immutabili,
quia ex nihilo, et a bono potest declinare,
ut faciat malum, quod fit libero arbitrio; et a malo,
ut faciat bonum, quod non fit sine divino adjutorio.</p>
</div2>

<div2>
          <head>CAPUT XXII.-- <hi>De lapsu filiorum Dei alienigenarum mulierum amore captorum, unde et omnes, exceptis octo hominibus, diluvio perire meruerunt.</hi> </head>
<p>Hoc itaque libero voluntatis arbitrio genere humano
progrediente atque crescente, facta est permixtio,
et iniquitate participata quaedam utriusque
confusio civitatis. Quod malum a sexu femineo causam
rursus invenit: non quidem illo modo quo ab
initio; non enim cujusquam etiam tunc fallacia seductae
illae feminae persuaserunt peccatum viris: sed
ab initio quae pravis moribus fuerant in terrena civitate,
id est in terrigenarum societate, amatae sunt a
filiis Dei, civibus scilicet peregrinantis in hoc saeculo
alterius civitatis, propter pulchritudinem corporis <note>(Gen. VI, 1 sqq.)</note>.
Quod bonum Dei quidem donum
est: sed propterea id largitur etiam malis, ne magnum
bonum videatur bonis. Deserto itaque magno
bono et bonorum proprio, lapsus est factus ad bonum
minimum, non bonis proprium, sed bonis malisque
commune: ac sic filii Dei filiarum hominum amore
sunt capti, atque ut eis conjugibus fruerentur, in mores
societatis terrigenae defluxerunt, deserta pietate
quam in sancta societate servabant. Sic enim corporis
pulchritudo, a Deo quidem factum, sed temporale,
carnale, infimum bonum, male amatur postposito Deo,
aeterno, interno, sempiterno bono: quemadmodum
justitia deserta et aurum amatur ab avaris, nullo
peccato auri, sed hominis. Ita se habet omnis creatura.
Cum enim bona sit, et bene potest amari, et
male: bene, scilicet ordine custodito; male, ordine
perturbato. Quod in laude quadam Cerei breviter
versibus dixi:
<l>Haec tua sunt, bona sunt, quia tu bonus ista creasti.</l> 
<l>Nil nostrum est in eis, nisi quod peccamus amantes,</l>
<l>Ordine neglecto, pro te, quod conditur abs te.</l> 
Creator autem si veraciter ametur, hoc est, si ipse,
non aliud pro illo quod non est ipse, ametur, male
amari non potest. Nam et amor ipse ordinate amandus
est, quo bene amatur quod amandum est, ut sit
in nobis virtus qua vivitur bene. Unde mihi videtur,
quod definitio brevis et vera virtutis, Ordo est amoris:
propter quod in sancto Cantico canticorum cantat
sponsa Christi, civitas Dei, <hi>Ordinate in me charitatem <note>(Cantic. II, 4)</note>
            </hi>.
Hujus igitur charitatis, hoc est,
dilectionis et amoris ordine perturbato, Deum
<pb n="0468"/>
filii Dei neglexerunt, et filias hominum dilexerunt.
Quibus duobus nominibus satis civitas utraque discernitur.
Neque enim et illi non erant filii hominum
per naturam: sed aliud nomen coeperant habere per
gratiam. Nam in eadem Scriptura, ubi dicti sunt
dilexisse filias hominum filii Dei, iidem dicti sunt
etiam angeli Dei. Unde illos multi putant non homines
fuisse, sed angelos.</p>
</div2>

<div2>
          <head>CAPUT XXIII.-- <hi>An credendum sit angelos substantiae spiritualis, amore speciosarum mulierum captos, earumdem iniisse conjugia, ex quibus gigantes sint creati.</hi> </head>
<div3>
            <head>1.</head>
            <p>
 Quam quaestionem nos transeunter commemoratam
in tertio hujus operis libro <note>(cap. 5)</note> reliquimus
insolutam, Utrum possint angeli, cum spiritus sint,
corporaliter coire cum feminis. Scriptum est enim, <hi>Qui facit angelos suos spiritus:</hi> 
 id est, eos qui natura
spiritus sunt, facit esse angelos suos, injungendo eis
officium nuntiandi. Qui enim graece dicitur <foreign xml:lang="greek">ἄγγελος,</foreign>
quod nomen latina declinatione angelus perhibetur,
latina lingua nuntius interpretatur. Sed utrum eorum
corpora consequenter adjunxerit, dicendo, <hi>Et
ministros suos ignem ardentem <note>(Psal. CIII, 5)</note>
            </hi>: an quod
charitate tanquam igne spirituali fervere debeant
ministri ejus, ambiguum est. Apparuisse tamen hominibus
angelos in talibus corporibus, ut non solum
videri, verum etiam tangi possent, eadem verissima
Scriptura testatur. Et quoniam creberrima fama est,
multique se expertos, vel ab eis qui experti essent, de
quorum fide dubitandum non est, audisse confirmant,
Silvanos, et Faunos, quos vulgo incubos vocant,
improbos saepe exstitisse mulieribus, et earum
appetisse ac peregisse concubitum; et quosdam
daemones, quos Dusios Galli nuncupant, hanc assidue
immunditiam et tentare et efficere, plures talesque
asseverant, ut hoc negare impudentiae videatur: non
hinc aliquid audeo definire, utrum aliqui spiritus elemento
aerio corporati (nam hoc elementum etiam
cum agitatur flabello, sensu corporis tactuque sentitur),
possint etiam hanc pati libidinem, ut quomodo
possunt, sentientibus feminis misceantur. Dei tamen
Angelos sanctos nullo modo illo tempore sic labi
potuisse crediderim: nec de his dixisse apostolum
Petrum, <hi>Si enim Deus angelis peccantibus non pepercit,
sed carceribus caliginis inferi retrudens tradidit in judicio
puniendos reservari <note>(II Petr. II, 4)</note>
            </hi>; sed potius de
illis qui primum apostatantes a Deo cum diabolo
principe suo ceciderunt, qui primum hominem per
invidiam serpentina fraude dejecit. Angelos autem
fuisse etiam Dei homines nuncupatos, eadem Scriptura
sancta locupletissima testis est. Nam et de
Joanne scriptum est, <hi>Ecce mitto angelum meum ante
<pb n="0469"/>
faciem tuam, qui praeparabit viam tuam <note>(Marc. I, 2)</note>
            </hi>.
Et Malachias propheta propria quadam, id est sibi
proprie impertita, gratia dictus est angelus <note>(Malach.
II, 7)</note>.</p>
          </div3>
<div3>
            <head>2.</head>
            <p>
 Verum hoc movet quosdam, quod ex illis qui
dicti sunt angeli Dei, et ex mulieribus quas amaverunt,
non quasi homines generis nostri, sed gigantes
legimus esse natos. Quasi vero corpora hominum
modum nostrum longe excedentia, quod etiam supra
commemoravi <note>(cap. 9)</note>, non etiam nostris temporibus
nata sunt. Nonne ante paucos annos, cum Romanae
urbis, quod a Gothis factum est, appropinquaret
excidium, Romae fuit femina cum suo patre et sua
matre, quae corpore quodammodo giganteo longe
caeteris praeemineret? Ad quam visendam mirabilis
fiebat usquequaque concursus. Et hoc erat maxime
admirationi, quod ambo parentes ejus nec saltem
tam longi homines erant, quam longissimos videre
consuevimus. Potuerunt ergo gigantes nasci et prius
quam filii Dei, qui et angeli Dei dicti sunt, filiabus
hominum, hoc est secundum hominem viventium,
miscerentur; filii scilicet Seth filiabus Cain. Nam et
canonica Scriptura sic loquitur, in quo libro haec legimus,
cujus verba ista sunt: <hi>Et factum est, postquam
coeperunt homines multi fieri super terram, et filiae natae
sunt illis: videntes autem angeli Dei filias hominum,
quia bonae sunt, sumpserunt sibi uxores ex omnibus
quas elegerant.</hi> Et dixit Dominus Deus: Non permanebit
spiritus meus in hominibus his in aeternum, propter
quod caro sunt. Erunt autem dies eorum centum viginti
anni. <hi>Gigantes autem erant super terram in diebus illis:
et post illud cum intrarent filii Dei ad filias hominum,
et generabant sibi, illi erant gigantes, a saeculo
homines nominati <note>(Gen. VI, 1-4)</note>
            </hi>. Haec libri verba
divini satis indicant, jam illis diebus fuisse gigantes
super terram, quando filii Dei acceperunt uxores
filias hominum, cum eas amarent bonas, id est pulchras.
Consuetudo quippe Scripturae hujus est, etiam
speciosos corpore, bonos vocare. Sed et postquam
hoc factum est, nati sunt gigantes. Sic enim ait: <hi>Gigantes autem erant super terram in diebus illis: et
post illud, cum intrarent filii Dei ad filias hominum.</hi>  
Ergo et ante in illis diebus, et post illud.</p>
          </div3>
        </div2>
        <p> Quod autem
ait, <hi>Et generabant sibi,</hi> satis ostendit quod prius,
antequam sic caderent filii Dei, Deo generabant, non
sibi, id est, non dominante libidine coeundi, sed
serviente officio propagandi; non familiam fastus sui,
sed cives civitatis Dei: quibus annuntiarent tanquam
angeli Dei, ut ponerent in Deo spem suam <note>(Psal. LXXVII, 7)</note>,
similes illius qui natus est de
Seth, filius resurrectionis, et speravit invocare nomen
Domini Dei: in qua spe essent cum suis posteris
cohaeredes aeternorum bonorum, et sub Deo patre
fratres filiorum.
</p>
        <div3>
          <pb n="0470"/>
</div3>
<div3 processing="manual">
          <head>3. </head>
          <p>
Non autem illos ita fuisse angelos Dei, ut homines
non essent, sicut quidam putant, sed homines
procul dubio fuisse, Scriptura ipsa sine ulla ambiguitate
declarat. Cum enim praemissum esset, quod <hi>videntes
angeli Dei filias hominum, quia bonae sunt, sumpserunt
sibi uxores ex omnibus quas elegerant;</hi> mox adjunctum
est, <hi>Et dixit Dominus Deus: Non permanebit
spiritus meus in hominibus his in aeternum, propter
quod caro sunt.</hi>  Spiritu quippe Dei fuerant facti angeli
Dei et filii Dei: sed declinando ad inferiora, homines
dicuntur nomine naturae, non gratiae; dicuntur et caro,
desertores spiritus et deserendo deserti.</p>
        </div3>
        <p> Et Septuaginta
quidem interpretes et angelos Dei dixerunt istos,
et filios Dei: quod quidem non omnes codices
habent; nam quidam nisi filios Dei non habent. Aquila
autem, quem interpretem Judaei caeteris anteponunt,
non angelos Dei, nec filios Dei, sed filios deorum interpretatus
est. Utrumque autem verum est. Nam
et filii Dei erant, sub quo patre suorum patrum etiam
fratres erant; et filii deorum, quoniam a diis geniti
erant, cum quibus et ipsi dii erant, juxta illud Psalmi: <hi>Ego dixi, Dii estis, et filii Excelsi omnes 
 <note>(Psal. LXXXI,
6)</note>
        </hi>. Merito enim creduntur Septuaginta interpretes
accepisse propheticum spiritum, ut si quid ejus auctoritate
mutarent, atque aliter quam erat quod interpretabantur
dicerent, neque hoc divinitus esse dictum
dubitaretur. Quamvis hoc in hebraeo esse perhibeatur
ambiguum, ut et filii Dei, et filii deorum, posset interpretari.
</p>
        <div3>
          <head>4.</head>
          <p>
 Omittamus igitur earum scripturarum fabulas,
quae apocryphae nuncupantur, eo quod earum occulta
origo non claruit patribus, a quibus usque ad nos
auctoritas veracium Scripturarum certissima et notissima
successione pervenit. In his autem apocryphis
etsi invenitur aliqua veritas, tamen propter multa
falsa nulla est canonica auctoritas. Scripsisse quidem
nonnulla divina Enoch, illum septimum ab Adam, negare
non possumus, cum hoc in Epistola canonica
Judas apostolus dicat <note>(Judae 14)</note>. Sed non frustra non
sunt in eo canone Scripturarum, qui servabatur in
templo Hebraei populi succedentium diligentia sacerdotum,
nisi quia ob antiquitatem suspectae fidei judicata
sunt, nec utrum haec essent quae ille scripsisset,
poterat inveniri, non talibus proferentibus, qui
ea per seriem successionis reperirentur rite servasse.
Unde illa quae sub ejus nomine proferuntur, et continent
istas de gigantibus fabulas, quod non habuerint
homines patres, recte a prudentibus judicantur
non ipsius esse credenda; sicut multa sub nominibus
et aliorum Prophetarum, et recentiora sub nominibus
<pb n="0471"/>
Apostolorum ab haereticis proferuntur, quae omnia
nomine apocryphorum ab auctoritate canonica diligenti
examinatione remota sunt. Igitur secundum
Scripturas canonicas hebraeas atque christianas, multos
gigantes ante diluvium fuisse, non dubium est, et
hos fuisse cives terrigenae societatis hominum; Dei
autem filios, qui secundum carnem de Seth propagati
sunt, in hanc societatem deserta justitia declinasse.
Nec mirandum est, quod etiam de ipsis gigantes nasci
potuerunt. Neque enim omnes gigantes, sed magis
multi utique tunc fuerunt, quam post diluvium temporibus
caeteris. Quos propterea creare placuit Creatori,
ut etiam hinc ostenderetur non solum pulchritudines,
verum etiam et magnitudines et fortitudines
corporum non magnipendendas esse sapienti, qui spiritualibus
atque immortalibus longe melioribus atque
firmioribus et bonorum propriis, non bonorum malorumque
communibus beatificatur bonis. Quam rem
alius propheta commendans ait: <hi>Ibi fuerunt gigantes
illi nominati, qui ab initio fuerunt staturosi, scientes
praelium. Non hos elegit Dominus, nec viam scientiae dedit
illis: et interierunt, quia non habuerunt sapientiam,
perierunt propter inconsiderantiam <note>(Baruch III, 26-28)</note>
          </hi>.
</p>
        </div3>

<div2>
          <head>CAPUT XXIV.-- <hi>Quomodo intelligendum sit, quod de eis qui diluvio perdendi erant, Dominus dixit,</hi> Erunt dies eorum centum viginti anni.</head>
<p>Quod autem dixit Deus, <hi>Erunt dies eorum centum
viginti anni <note>(Gen. VI, 3)</note>
            </hi>, non sic accipiendum est,
quasi praenuntiatum sit, post haec homines centum
viginti annos vivendo non transgredi, cum et post diluvium
etiam quingentos excessisse inveniamus. Sed
intelligendum est hoc Deum dixisse, cum circa finem
quingentorum annorum esset Noe, id est, quadringentos
octoginta vitae annos ageret, quos more suo Scriptura
quingentos vocat, nomine totius maximam partem
plerumque significans: sexcentesimo quippe anno
vitae Noe, secundo mense factum est diluvium <note>(Id.
VII, 11)</note>; ac sic centum viginti anni praedicti sunt
futuri vitae hominum periturorum, quibus transactis
diluvio delerentur. Nec frustra creditur sic factum
esse diluvium, jam non inventis in terra qui non erant
digni tali morte defungi, qua in impios vindicatum
est: non quo hic quidquam bonis quandoque morituris
tale genus mortis faciat aliquid quod eis possit
obesse post mortem. Verumtamen nullus eorum diluvio
mortuus est, quos de semine Seth propagatos
sancta Scriptura commemorat. Sic autem divinitus
diluvii causa narratur: <hi>Videns,</hi> inquit, <hi>Dominus Deus,
quia multiplicatae sunt malitiae hominum super terram,
et omnis quisque cogitat in corde suo diligenter super
maligna omnes dies: et cogitavit Deus quia fecit hominem
super terram, et recogitavit, et dixit Deus, Delebo hominem quem feci a facie terrae, ab homine usque ad
pecus, et a reptilibus usque ad volatilia coeli, quia iratus
sum, quoniam feci eos 
 <note>(Id. VI, 5-7)</note>
            </hi>.</p>
</div2>

<div2>
          <head>CAPUT XXV.-- <hi>De ira Dei, quae incommutabilem tranquillitatem nulla inflammatione perturbat.</hi> </head>

<pb n="0472"/>
<p>Ira Dei non perturbatio animi ejus est, sed judicium
quo irrogatur poena peccato. Cogitatio vero ejus
et recogitatio, mutandarum rerum est immutabilis
ratio. Neque enim sicut hominem, ita Deum cujusquam
facti sui poenitet, cujus est de omnibus omnino
rebus tam fixa sententia, quam certa praescientia.
Sed si non utatur Scriptura talibus verbis, non se
quodammodo familiarius insinuabit omni generi hominum,
quibus vult esse consultum, ut et perterreat
superbientes, et excitet negligentes, et exerceat quaerentes,
et alat intelligentes: quod non faceret, si
non se prius inclinaret, et quodammodo descenderet
ad jacentes. Quod autem etiam interitum omnium
animalium terrenorum volatiliumque denuntiat, magnitudinem
futurae cladis effatur; non animantibus
rationis expertibus, tanquam et ipsa peccaverint,
minatur exitium.</p>
</div2>

<div2>
          <head>CAPUT XXVI.-- <hi>Quod arca quam Noe jussus est facere, in omnibus Christum Ecclesiamque significet</hi> </head>
<div3>
            <head>1.</head>
            <p>
 Jam vero quod Noe homini justo, et sicut de
illo Scriptura veridica loquitur, in sua generatione
perfecto <note>(Gen. VI, 9)</note> (non utique sicut perficiendi
sunt cives civitatis Dei in illa immortalitate, qua
aequabuntur Angelis Dei, sed sicut esse possunt in
hac peregrinatione perfecti), imperat Deus, ut arcam
faciat, in qua cum suis, id est, uxore, filiis, et
nuribus, et cum animalibus, quae ad illum ex Dei
praecepto in arcam ingressa sunt, liberaretur a diluvii
vastitate; procul dubio figura est peregrinantis in
hoc saeculo civitatis Dei, hoc est Ecclesiae, quae fit
salva per lignum, in quo pependit Mediator Dei et
hominum homo Christus Jesus <note>(I Tim. II, 5)</note>. Nam et
mensurae ipsae longitudinis, altitudinis, latitudinisque
ejus, significant corpus humanum, in cujus veritate ad
homines praenuntiatus est venturus, et venit. Humani
quippe corporis longitudo a vertice usque ad
vestigia sexies tantum habet, quam latitudo, quae est
ab uno latere ad alterum latus; et decies tantum,
quam altitudo, cujus altitudinis mensura est in latere
a dorso ad ventrem: velut si jacentem hominem metiaris
supinum, seu pronum, sexies tantum longus
est a capite ad pedes, quam latus a dextra ad sinistram,
vel a sinistra in dexteram; et decies, quam
altus a terra. Unde facta est arca trecentorum in
longitudine cubitorum, et quinquaginta in latitudine,
et triginta in altitudine. Et quod ostium in latere
accepit, profecto illud est vulnus, quando latus
crucifixi lancea perforatum est <note>(Joan. XIX, 34)</note>: hac
quippe ad illum venientes ingrediuntur; quia inde
Sacramenta manarunt, quibus credentes initiantur.
Et quod de lignis quadratis fieri jubetur, undique stabilem
vitam sanctorum significat: quacumque enim
verteris quadratum, stabit. Et caetera quae in ejusdem
arcae constructione dicuntur, ecclesiasticarum
signa sunt rerum.
<pb n="0473"/>
</p>
          </div3>
<div3>
            <head>2. </head>
            <p>
Sed ea nunc persequi longum est: et hoc jam
fecimus in opere quod adversus Faustum Manichaeum
scripsimus <note>(lib. 12, cap. 14)</note>, negantem in libris
Hebraeorum aliquid de Christo esse prophetatum. Et
fieri quidem potest, ut et nobis quispiam, et alius
alio exponat haec aptius: dum tamen ea quae dicuntur,
ad hanc de qua loquimur Dei civitatem, in hoc
saeculo maligno tanquam in diluvio peregrinantem,
omnia referantur; si ab ejus sensu qui ista conscrisit,
non vult longe aberrare qui exponit. Exempli
gratia, velut si quispiam quod hic scriptum est, <hi>Inferiora
bicamerata et tricamerata facies eam <note>(Gen. VI,
16)</note>
            </hi>; non quod ego in illo opere dixi <note>(lib. 4, cap. 16)</note>,
velit intelligi; quia ex omnibus gentibus Ecclesia congregatur,
bicameratam dictam, propter duo genera
hominum, circumcisionem scilicet et praeputium,
quos Apostolus et alio modo dicit Judaeos et Graecos <note>(Rom. III, 9)</note>;
tricameratam vero, eo quod omnes
gentes de tribus filiis Noe post diluvium reparatae
sunt: sed aliud dicat aliquid, quod a fidei regula
non sit alienum. Nam quoniam non solas in inferioribus
mansiones habere arcam voluit, verum etiam
in superioribus, et haec dixit bicamerata; et in
superioribus superiorum, et haec appellavit tricamerata:
ut ab imo sursum versus tertia consurgeret
habitatio. Possunt hic intelligi et illa tria quae commendat
Apostolus, fides, spes, charitas <note>(I Cor. XIII,
13)</note>. Possunt etiam multo convenientius tres illae
ubertates evangelicae, tricena, sexagena, centena <note>(Matth. XIII, 8)</note>;
ut in infimo habitet pudicitia conjugalis,
supra vidualis, atque hac superior virginalis:
et si quid melius secundum fidem civitatis hujus intelligi
et dici potest. Hoc etiam de caeteris quae hic
exponenda sunt, dixerim, quia etsi non uno disseruntur
modo, ad unam tamen catholicae fidei concordiam
revocanda sunt.</p>
          </div3> </div2> 

<div2>
          <head>CAPUT XXVII.-- <hi>De arca atque diluvio, nec illis esse consentiendum, qui solam historiam recipiunt sine allegorica significatione; nec illis qui solas figuras defendunt repudiata historica veritate.</hi> </head>
<div3>
            <head>1.</head>
            <p>
 Non tamen quisquam putare debet, aut frustra
haec esse conscripta, aut tantummodo rerum gestarum
veritatem sine ullis allegoricis significationibus
hic esse quaerendam; aut e contrario haec omnino
gesta non esse, sed solas esse verborum figuras; aut
quidquid illud est, nequaquam ad prophetiam Ecclesiae
pertinere. Quis enim nisi mente perversus, inaniter
scriptos esse contendat libros per annorum
millia tanta religione et tam ordinatae successionis
observantia custoditos; aut solas res gestas illic intuendas,
ubi certe, ut alia omittam, si numerositas
animalium cogebat arcae tantam fieri magnitudinem,
immunda bina et munda septena intromitti animalia <note>(Gen. VII, 2)</note> 
 quid cogebat, cum aequalis numeri possent
utraque servari? Aut vero Deus, qui propter
reparandum genus servanda praecepit, eo modo illa
<pb n="0474"/>
quo instituerat, restituere non valebat?</p>
          </div3>
<div3>
            <head>2.</head>
            <p>
 Qui vero non esse gesta, sed solas rerum significandarum
figuras esse contendunt, primum opinantur
tam magnum fieri non potuisse diluvium, ut
altissimos montes quindecim cubitis aqua crescendo
transcenderet; propter Olympi verticem montis,
supra quem perhibentur nubes non posse concrescere,
quod tam sublimis quam coelum sit, ut non
ibi sit aer iste crassior, ubi venti, nebulae imbresque
gignuntur: nec attendunt omnium elementorum
crassissimam terram ibi esse potuisse. An
forte negant esse terram verticem montis? Cur igitur
usque ad illa coeli spatia terris exaltari licuisse, et
aquis exaltari non licuisse contendunt, cum isti mensores
et pensores elementorum, aquas terris perhibeant
superiores atque leviores? Quid itaque rationis
afferunt, quare terra gravior et inferior locum coeli
tranquillioris invaserit per volumina tot annorum, et
aqua levior ac superior permissa non sit hoc facere
saltem ad tempus exiguum?</p>
          </div3>
<div3>
            <head>3.</head>
            <p>
 Dicunt etiam non potuisse capere arcae illius
quantitatem animalium genera tam multa in utroque
sexu, bina de immundis, septena de mundis. Qui mihi
videntur non computare nisi trecenta cubita longitudinis,
et latitudinis quinquaginta, nec cogitare aliud
tantum esse in superioribus, itemque aliud tantum
in superioribus superiorum, ac per hoc ter ducta illa
cubita fieri nongenta centum quinquaginta. Si autem
cogitemus quod Origenes non ineleganter astruxit <hi>(Homilia 2 in Genesim)</hi>,
Moysen scilicet hominem
Dei eruditum, sicut scriptum est, omni sapientia
Aegyptiorum <note>(Act. VII, 22)</note>, qui geometricam dilexerunt,
geometrica cubita significare potuisse, ubi
unum quantum sex nostra valere asseverant; quis
non videat quantum rerum capere potuit illa magnitudo?
Nam illud quod disputant tantae magnitudinis
arcam non potuisse compingi, ineptissime calumniantur,
cum sciant immensas urbes fuisse constructas,
nec attendunt centum annos quibus arca illa
est fabricata: nisi forte lapis lapidi adhaerere potest
sola ealce conjunctus, ut murus per tot millia circumagatur,
et lignum ligno per subscudines, epiros,
<pb n="0475"/>
clavos, gluten bituminis non potest adhaerere, ut
fabricetur arca, non curvis, sed rectis lineis longe
lateque porrecta, quam nullus in mare mittat conatus
hominum, sed levet unda, cum venerit, naturali
ordine ponderum, magisque divina providentia,
quam humana prudentia natantem gubernet, ne incurrat
ubicumque naufragium.</p>
          </div3>
<div3>
            <head>4.</head>
            <p>
 Quod autem scrupulosissime quaeri solet de
minutissimis bestiolis, non solum quales sunt mures
et stelliones, verum etiam quales locustae, scarabaei,
muscae denique et pulices, utrum non amplioris numeri
in arca illa fuerint, quam qui est definitus, cum
hoc imperaret Deus: prius admonendi sunt quos haec
movent, sic accipiendum esse quod dictum est, <hi>Quae
repunt super terram;</hi> ut necesse non fuerit conservari
in arca, quae possunt in aquis vivere, non solum
mersa, sicut pisces; verum etiam supernatantia,
sicut multae alites. Deinde cum dicitur, <hi>Masculus et
femina erunt:</hi> profecto intelligitur ad reparandum
genus dici: ac per hoc nec illa necesse fuerat. ibi
esse, quae possunt sine concubitu de quibusque rebus
vel rerum corruptionibus nasci: vel si fuerunt, sicut
in domibus esse consueverunt, sine ullo numero definito
esse potuisse: aut si mysterium sacratissimum
quod agebatur, et tantae rei figura etiam in veritate
facti aliter non posset impleri, nisi ut omnia ibi certo
illo numero essent, quae vivere in aquis natura prohibente
non possent, non fuit ista cura illius hominis,
vel illorum hominum, sed divina. Non enim ea
Noe capta intromittebat, sed venientia et intrantia
permittebat. Ad hoc enim valet quod dictum est, <hi>Intrabunt ad te 
 <note>(Gen. VI, 19, 20)</note>
            </hi>: non scilicet hominis
actu, sed Dei nutu: ita sane, ut non illic fuisse
credenda sint, quae sexu carent. Praescriptum est
enim, atque definitum, <hi>Masculus et femina erunt.</hi>  Alia
sunt quippe quae de quibusque rebus sine concubitu
ita nascuntur, ut postea concumbant et generent,
sicut muscae: alia vero in quibus nihil sit maris, et
feminae, sicut apes. Ea porro quae sic habent sexum,
ut non habeant fetum, sicut muli et mulae, mirum
si ibi fuerunt, ac non potius parentes eorum ibi
<pb n="0476"/>
fuisse suffecerit, equinum videlicet atque asininum
genus: et si qua alia sunt, quae commixtione diversi
generis genus aliquod gignunt. Sed si et hoc ad mysterium
pertinebat, ibi erant. Habet enim et hoc
genus masculum et feminam.</p>
          </div3>
<div3>
            <head>5.</head>
            <p>
 Solet etiam movere nonnullos, genera escarum
quae illic habere poterant animalia, quae nonnisi carne
vesci putantur, utrum praeter numerum ibi fuerint
sine transgressione mandati, quae aliorum alendorum
necessitas illic coegisset includi: an vero,
quod potius est credendum, praeter carnes, aliqua
alimenta esse potuerint, quae omnibus convenirent.
Novimus enim quam multa animalia, quibus caro
cibus est, frugibus pomisque vescantur, et maxime
fico atque castaneis. Quid ergo mirum, si vir
ille sapiens et justus, etiam divinitus admonitus, quid
cuique congrueret, sine carnibus aptam cuique generi
alimoniam praeparavit et recondidit? Quid est
autem, quo vesci non cogeret fames? aut quid non
suave ac salubre facere posset Deus, qui etiam, ut
sine cibo viverent, divina facilitate donaret, nisi ut
pascerentur etiam hoc implendae figurae tanti mysterii
conveniret? Non autem ad praefigurandam Ecclesiam
pertinere tam multiplicia rerum signa gestarum, nisi
fuerit contentiosus, nemo permittitur opinari. Jam
enim gentes ita Ecclesiam repleverunt, mundique et
immundi, donec certum veniatur ad finem, ita ejus
unitatis quadam compagine continentur, ut ex hoc
uno manifestissimo, etiam de caeteris, quae obscurius
aliquando dicta sunt, et difficilius agnosci queunt, dubitari
fas non sit. Quae cum ita sint, si nec inaniter
ista conscripta esse putare quisquam vel durus audebit,
nec nihil significare cum gesta sint, nec sola
dicta esse significativa, non facta, nec aliena esse ab
Ecclesia significanda probabiliter dici potest: sed
magis credendum est, et sapienter esse memoriae litterisque
mandata, et gesta esse, et significare aliquid
et ipsum aliquid ad praefigurandam Ecclesiam pertinere.
Jam usque ad hunc articulum perductus liber
iste claudendus est, ut ambarum civitatum cursus,
terrenae scilicet secundum hominem viventis, et coelestis
secundum Deum, post diluvium et deinceps in
rebus consequentibus requiratur.
</p>
          </div3>
        </div2>
      </div1>

<div1>
        <head> <hi>LIBER DECIMUS SEXTUS.</hi> In cujus priore parte, a capite videlicet primo ad duodecimum, civitatis utriusque, coelestis ac terrenae, procursus exhibetur secundum sacram historiam a Noe usque ad Abraham: posteriore autem parte de coelestis tantummodo civitatis procursu ab Abraham usque ad Israelitarum reges disputatur.</head>
<div2>
          <head>CAPUT PRIMUM.-- <hi>An post diluvium, a Noe usque ad Abraham, aliquae familiae secundum Deum viventium reperiantur.</hi> </head>
<pb n="0475"/>
<p processing="manual">Post diluvium procurrentis sanctae vestigia civitatis,
<pb n="0476"/>
utrum continuata sint, an intercurrentibus impietatis
interrupta temporibus, ita ut nullus hominum veri
unius Dei cultor existeret, ad liquidum Scripturis loquentibus
invenire difficile est: propterea quod in
canonicis Libris post Noe, qui cum conjuge ac tribus
<pb n="0477"/>
filiis totidemque nuribus suis meruit per arcam a
vastatione diluvii liberari, non invenimus usque ad
Abraham cujusquam pietatem evidenti divino eloquio
praedicatam, nisi quod Noe duos filios suos Sem et
Japhet prophetica benedictione commendat, intuens
et praevidens quod longe fuerat post futurum. Unde
factum est etiam illud, ut filium suum medium, hoc
est primogenito minorem ultimoque majorem, qui
peccaverat in patrem, non in ipso, sed in filio ejus
suo nepote malediceret his verbis: <hi>Maledictus Chanaan
puer, famulus erit fratribus suis.</hi>  Chanaan porro
natus fuerat ex Cham, qui patris dormientis nec
texerat, sed potius prodiderat nuditatem.</p>
          <p> Unde etiam
quod secutus adjungit benedictionem duorum maximi
et minimi filiorum, dicens: <hi>Benedictus Dominus Deus
Sem, et erit Chanaan puer illius; laetificet Deus Japhet,
et habitet in domibus Sem <note>(Gen. IX, 25-27)</note>
          </hi>: sicut
ipsa ejusdem Noe et vineae plantatio, et ex ejus
fructu inebriatio, et dormientis nudatio, et quae ibi
caetera facta atque conscripta sunt, propheticis sunt
gravidata sensibus et velata tegminibus.</p>
        </div2> 

<div2>
          <head>CAPUT II.-- <hi>Quid in filiis Noe prophetice fuerit praefiguratum.</hi> </head>
<div3>
            <head>1.</head>
            <p>
 Sed nunc rerum effectu jam in posteris consecuto,
quae operta fuerant, satis aperta sunt. Quis enim
haec diligenter et intelligenter advertens, non agnoscat
in Christo? Sem quippe, de cujus semine in carne natus
est Christus, interpretatur Nominatus. Quid autem
nominatius Christo, cujus nomen ubique jam fragrat,
ita ut in Cantico canticorum, etiam ipsa praecinente
prophetia, unguento comparetur effuso <note>(Cantic. 1, 2)</note>:
in cujus domibus, id est ecclesiis, habitat gentium
latitudo? Nam Japheth Latitudo interpretatur. Cham
porro, quod interpretatur Calidus, medius Noe filius,
tanquam se ab utroque discernens et inter utrumque
remanens, nec in primitiis Israelitarum, nec in plenitudine
Gentium, quid significat nisi haereticorum genus
calidum, non spiritu sapientiae, sed impatientiae, quo solent
 haereticorum fervere praecordia, et pacem perturbare
sanctorum? Sed haec in usum cedunt proficientium,
juxta illud Apostoli: <hi>Oportet et haereses esse,
ut probati manifesti fiant in vobis <note>(I Cor, XI, 19)</note>
            </hi>. Unde
etiam scriptum est, <hi>Filius eruditus sapiens erit, imprudente
autem ministro utetur <note>(Prov. X, 4, apud LXX)</note>
            </hi>. Multa
quippe ad fidem catholicam pertinentia, dum haereticorum
calida inquietudine exagitantur, ut adversus
eos defendi possint, et considerantur diligentius, et
intelliguntur clarius, et instantius praedicantur: et ab
adversario mota quaestio, discendi existit occasio.
Quamvis non solum qui sunt apertissime separati,
verum etiam omnes qui christiano vocabulo gloriantur
<pb n="0478"/>
et perdite vivunt, non absurde possunt videri
medio Noe filio figurati: passionem quippe Christi,
quae illius hominis nuditate significata est, et annuntiant
profitendo, et male agendo exhonorant. De talibus
ergo dictum est, <hi>Ex fructibus eorum cognoscetis eos <note>(Matth. VII, 20)</note>
            </hi>.
Ideo Cham in filio suo maledictus
est, tanquam in fructu suo, id est in opere suo. Unde
convenienter et ipse filius ejus Chanaan interpretatur
Motus eorum: quod aliud quid est, quam opus
eorum? Sem vero et Japhet tanquam circumcisio
et praeputium, vel sicut alio modo eos appellat
Apostolus, Judaei et Graeci, sed vocati et justificati,
cognita quoquo modo nuditate patris, qua significabatur
passio Salvatoris, sumentes vestimentum,
posuerunt supra dorsa sua, et intraverunt aversi, et
operuerunt nuditatem patris sui, nec viderunt quod
reverendo texerunt <note>(Gen. IX, 23)</note>. Quodam enim modo
in passione Christi, et quod pro nobis factum est honoramus,
et Judaeorum facinus aversamur. Vestimentum
significat sacramentum; dorsa, memoriam
praeteritorum: quia passionem Christi eo scilicet jam
tempore quo habitat Japhet in domibus Sem et malus
frater in medio eorum, transactam celebrat Ecclelia,
non adhuc prospectat futuram.</p>
          </div3>
<div3>
            <head>2.</head>
            <p>
 Sed malus frater in filio suo, hoc est in opere
suo, puer, id est servus, est fratrum bonorum, cum
vel ad exercitationem patientiae, vel ad profectum
sapientiae scienter utuntur malis boni. Sunt enim,
teste Apostolo, qui Christum annuntiant non caste: <hi>Sed sive occasione,</hi> 
 inquit, <hi>sive veritate Christus annuntietur,
in hoc gaudeo, sed et gaudebo <note>(Philipp. I, 18)</note>
            </hi>.
Ipse quippe plantavit vineam, de qua dicit Propheta, <hi>Vinea Domini Sabaoth domus Israel est 
 <note>(Isai. V. 7)</note>
            </hi>:
et bibit de vino ejus: sive ille calix hic intelligatur,
de quo dicit, <hi>Potestis bibere calicem, quem ego bibiturus
sum <note>(Matth. XX, 22)</note>
            </hi>? et, <hi>Pater, si fieri potest,
transeat a me calix iste <note>(Id. XXVI, 39)</note>
            </hi>; quo suam sine
dubio significat passionem: sive quia vinum fructus
est vineae, hoc potius illo sit significatum, quod ex
ipsa vinea, hoc est ex genere Israelitarum, carnem
pro nobis et sanguinem, ut pati posset, assumpsit: <hi>Et inebriatus est,</hi> 
 id est, passus est: <hi>Et nudatus est <note>(Gen. IX, 21)</note>
            </hi>;
ibi namque nudata est, id est apparuit
ejus infirmitas, de qua dicit Apostolus, <hi>Etsi crucifixus
est ex infirmitate <note>(II Cor. XIII, 4)</note>
            </hi>. Unde idem
dicit, <hi>Infirmum Dei fortius est hominibus, et stultum
Dei sapientius est hominibus <note>(I Cor. I, 25)</note>
            </hi>. Quod vero
cum dictum esset, <hi>Et nudatus est;</hi> addidit Scriptura, <hi>in domo sua:</hi> 
 eleganter ostendit, quod a suae carnis
gente et domesticis sanguinis sui, utique Judaeis,
fuerat crucem mortemque passurus. Hanc passionem
Christi foris in sono tantum vocis reprobi annuntiant:
non enim quod annuntiant, intelligunt. Probi autem
in interiore homine habent tam grande mysterium,
atque honorant intus in corde infirmum et stultum
Dei, quod fortius et sapientius est hominibus. Hujus
rei figura est, quod Cham exiens hoc nuntiavit foris;
<pb n="0479"/>
Sem vero et Japheth, ut hoc velarent, id est honorarent,
ingressi sunt, hoc est, interius id egerunt.</p>
          </div3>
<div3>
            <head>3.</head>
            <p>
 Haec Scripturae secreta divinae indagamus, ut
possumus, alius alio magis minusve congruenter,
verumtamen fideliter certum tenentes, non ea sine
aliqua praefiguratione futurorum gesta atque conscripta,
neque nisi ad Christum et ejus Ecclesiam,
quae civitas Dei est, esse referenda: cujus ab initio
generis humani non defuit praedicatio, quam per
omnia videmus impleri. Benedictis igitur duobus filiis
Noe, atque uno in medio eorum maledicto, deinceps
usque ad Abraham de justorum aliquorum, qui pie
Deum colerent, commemoratione silitum est per
annos amplius quam mille. Nec eos defuisse crediderim:
sed si omnes commemorarentur, nimis longum
fieret; et haec esset magis historica diligentia, quam
prophetica providentia. Illa itaque exsequitur Litterarum
sacrarum scriptor istarum, vel potius per eum
Dei Spiritus, quibus non solum narrentur praeterita,
verum etiam praenuntientur futura, quae tamen pertinent
ad civitatem Dei: quia et de hominibus qui non
sunt cives ejus, quidquid hic dicitur, ad hoc dicitur,
ut illa ex comparatione contraria vel proficiat, vel
emineat. Non sane omnia quae gesta narrantur, aliquid
etiam significare putanda sunt: sed propter illa quae
aliquid significant, etiam ea quae nihil significant attexuntur.
Solo enim vomere terra proscinditur; sed
ut hoc fieri possit, etiam caetera aratri membra sunt
necessaria: et soli nervi in citharis atque hujusmodi
vasis musicis aptantur ad cantum; sed ut aptari possint,
insunt et caetera in compagibus organorum,
quae non percutiuntur a canentibus, sed ea quae percussa
resonant, his connectuntur. Ita in prophetica
historia dicuntur et aliqua quae nihil significant, sed
quibus adhaereant quae significant, et quodammodo
religentur.
</p>
          </div3>
        </div2>

<div2>
          <head>CAPUT III.-- <hi>De generationibus trium filiorum Noe.</hi> </head>
<div3>
            <head>1.</head>
            <p>
 Generationes ergo filiorum Noe deinceps intuendae,
et quod de his dicendum videtur, attexendum
est huic operi, quo civitatis utriusque, terrenae scilicet
et coelestis, per tempora procursus ostenditur. Coeptae
sunt autem commemorari a minimo filio, qui vocatus
est Japheth; cujus filii octo nominati sunt; nepotes
autem septem de duobus filiis ejus, tres ex uno,
quatuor ex altero: fiunt itaque omnes quindecim.
Filii autem Cham, hoc est medii filii Noe, quatuor,
et nepotes quinque ex uno ejus filio, pronepotes duo
ex nepote uno: fit eorum summa undecim. Quibus
enumeratis, reditur tanquam ad caput, et dicitur: <hi>Chus autem genuit Nebroth</hi>:
 hic coepit esse gigas super
<pb n="0480"/>
terram. Hic erat gigas venator contra Dominum Deum.
Propter hoc dicunt: Sicut Nebroth gigas venator contra
Dominum. Et factum est initium regni ejus Babylon,
Orech, Archad, et Chalanne in terra Sennaar. De terra
illa exiit Assur, et aedificavit Niniven et Robooth civitatem,
et Chalach, et Dasem inter medium Ninives et
Chalach: haec civitas magna. Iste porro Chus pater
gigantis Nebroth primus nominatus est in filiis Cham,
cujus quinque filii jam fuerant computati, et nepotes
duo. Sed istum gigantem aut post nepotes suos natos
genuit; aut, quod est credibilius, seorsum de illo
propter ejus eminentiam Scriptura locuta est; quandoquidem
et regnum ejus commemoratum est, cujus
initium erat illa nobilissima Babylon civitas, et quae
juxta commemoratae sunt, sive civitates, sive regiones.
Quod vero dictum est, de terra illa, id est de terra
Sennaar, quae pertinebat ad regnum Nebroth, exisse
Assur, et aedificasse Niniven, et alias quas contexuit
civitates, longe postea factum est, quod ex hac occasione
perstrinxit, propter nobilitatem regni Assyriorum,
quod mirabiliter dilatavit Ninus, Beli filius,
conditor Ninivae civitatis magnae: cujus civitatis
nomen ex illius nomine derivatum est, ut a Nino
Ninive vocaretur. Assur autem, unde Assyrii, non
fuit in filiis Cham medii filii Noe, sed in filiis Sem
reperitur, qui fuit Noe maximus filius. Unde apparet
de progenie Sem exortos fuisse qui postea regnum
gigantis illius obtinerent, et inde procederent, atque
alias conderent civitates, quarum prima est a Nino
appellata Ninive. Hinc reditur ad alium filium Cham,
qui vocabatur Mesraim, et commemorantur quos genuit;
non tanquam singuli homines, sed nationes
septem. Et de sexta, velut de sexto filio, gens commemoratur
exiisse, quae appellatur Philistiim; unde
fiunt octo. Inde iterum ad Chanaan reditur, in quo
filio maledictus est Cham; et quos genuit undecim
nominantur. Deinde usque ad quos fines pervenerint,
commemoratis quibusdam civitatibus, dicitur. Ac per
hoc, filiis nepotibusque computatis, de progenie
Cham triginta unus geniti referuntur.</p>
          </div3>
<div3>
            <head>2.</head>
            <p>
 Restat commemorare filios Sem, maximi filii Noe:
ad eum quippe gradatim generationum istarum pervenit
a minimo exorta narratio. Sed unde incipiunt
commemorari filii Sem, habet quiddam obscuritatis,
quod expositione illustrandum est: quia et multum
ad rem pertinet, quam requirimus. Sic enim legitur: <hi>Et Sem natus est etiam ipsi patri omnium filiorum Heber,
fratri Japheth majori.</hi>  
 Ordo verborum est: Et
Sem natus est Heber, etiam ipsi, id est ipsi Sem,
natus est Heber, qui Sem pater est omnium filiorum
suorum. Sem ergo patriarcham intelligi voluit
omnium qui de stirpe ejus exorti sunt, quos commemoraturus
est, sive sint filii, sive nepotes sive pronepotes,
et deinceps indidem exorti. Non sane istum
Heber genuit Sem: sed ab illo quintus in progenitorum
serie reperitur. Sem quippe inter alios filios
genuit Arphaxat, Arphaxat genuit Cainan, Cainan
<pb n="0481"/>
genuit Sala, Sala genuit Heber. Non utique frustra
ipse primus est nominatus in progenie veniente de
Sem, et praelatus etiam filiis, cum sit quintus nepos;
nisi quia verum est quod traditur, ex illo Hebraeos
esse cognominatos, tanquam Hebraeos: cum et alia
possit esse opinio, ut ex Abraham tanquam Abrahaei
dicti esse videantur. Sed nimirum hoc verum
est, quod ex Heber Heberaei appellati sunt; ac deinde,
una detracta littera, Hebraei: quam linguam
hebraicam solus Israel populus potuit obtinere, in
quo Dei civitas et in sanctis peregrinata est, et in
omnibus sacramento adumbrata. Igitur filii Sem prius
sex nominantur, deinde ex uno eorum nati sunt quatuor
nepotes ejus: itemque alter filiorum Sem genuit
ejus nepotem, atque ex illo itidem pronepos natus est,
atque inde abnepos, qui est Heber. Genuit autem
Heber duos filios, quorum unum appellavit Phalech,
quod interpretatur Dividens. Deinde Scriptura subjungens,
rationemque hujus nominis reddens, <hi>Quia
in diebus,</hi> inquit, <hi>ejus divisa est terra.</hi>  Hoc autem quid
sit, postea apparebit. Alius vero qui natus est ex
Heber, genuit duodecim filios: ac per hoc fiunt omnes
progeniti de Sem viginti septem. In summa igitur
omnes progeniti de tribus filiis Noe, id est, quindecim
de Japheth, et triginta unus de Cham, viginti septem
de Sem, fiunt septuaginta tres. Deinde sequitur Scriptura
dicens: <hi>Hi filii Sem in tribubus suis secundum
linguas suas, in regionibus suis et in gentibus suis.</hi>  
Itemque de omnibus: <hi>Hae,</hi> inquit, <hi>tribus filiorum Noe
secundum generationes eorum, et secundum gentes
eorum. Ab his dispersae sunt insulae gentium super terram
post diluvium.</hi> Unde colligitur septuaginta tres, vel
potius (quod postea demonstrabitur) septuaginta
duas gentes tunc fuisse, non homines. Nam et
prius cum fuissent commemorati filii Japheth, ita
conclusum est: <hi>Ex his segregatae sunt insulae gentium
in terra sua, unusquisque secundum linguam suam in
tribubus suis et in gentibus suis.</hi>  </p>
          </div3>
<div3>
            <head>3.</head>
            <p>
 Jam vero in filiis Cham quodam loco apertius
gentes commemoratae sunt, sicut superius ostendi. <hi>Mesraim genuit eos qui dicuntur Ludiim:</hi> 
 et eodem
modo caeterae usque ad septem gentes. Et enumeratis
omnibus, postea concludens: <hi>Hi filii Cham,</hi> inquit, <hi>in tribubus suis, secundum linguas suas in regionibus
suis, et in gentibus suis 
 <note>(Gen. X)</note>
            </hi>. Propterea ergo
multorum filii non sunt commemorati, quia gentibus
aliis nascendo accesserunt, ipsi autem gentes facere
nequiverunt. Nam qua alia causa, cum filii Japheth
octo enumerentur, ex duobus eorum tantum filii nati
commemorantur; et cum filii Cham quatuor nominentur,
ex tribus tantum qui nati sunt adjiciuntur;
et cum filii Sem nominentur sex, duorum tantum
posteritas attexitur? numquid caeteri sine filiis remanserunt?
Absit hoc credere: sed gentes propter
quas commemorari digni essent, non utique fecerunt;
quia sicut nascebantur, aliis gentibus addebantur.
</p>
          </div3>
        </div2>

<div2>
          <head>CAPUT IV.-- <hi>De diversitate linguarum, principioque Babylonis.</hi> </head>

<pb n="0482"/>
<p processing="manual">Cum ergo in suis linguis istae gentes fuisse referantur,
redit tamen narrator ad illud tempus; quando
una lingua omnium fuit, et inde jam exponit quid
acciderit, ut linguarum diversitas nasceretur. <hi>Et
erat,</hi> inquit, <hi>omnis terra labium unum, et vox una
omnibus.</hi> Et factum est, cum moverent ipsi ab Oriente,
invenerunt campum in terra Sennaar, et habitaverunt
ibi. Et dixit homo proximo suo: Venite, faciamus lateres,
et coquamus illos igni. <hi>Et facti sunt illis lateres
in lapidem</hi>, <hi>et bitumen erat illis lutum: et dixerunt,
Venite, et aedificemus nobismetipsis civitatem, et turrem
cujus caput erit usque ad coelum, et faciamus
nobis nomen</hi>, <hi>antequam dispergamur in faciem omnis
terrae.</hi> Et descendit Dominus videre civitatem et turrem,
quam aedificaverunt filii hominum. <hi>Et dixit Dominus
Deus</hi>: <hi>Ecce genus unum, et labium unum omnium;
et hoc inchoaverunt facere, et nunc non deficient ex illis
omnia quae conati fuerint facere: venite, et descendentes
confundamus ibi linguam eorum, ut non audiant unusquisque
vocem proximi sui.</hi> Et dispersit eos Dominus
inde super faciem omnis terrae, et cessaverunt aedificantes
civitatem et turrem. <hi>Propter hoc appellatum est nomen
illius Confusio; quia ibi confudit Dominus labia
omnis terrae: et inde dispersit illos Dominus Deus super
faciem omnis terrae <note>(Gen. XI, 1-9)</note>
            </hi>. Ista civitas quae
appellata est Confusio, ipsa est Babylon, cujus mirabilem
constructionem Gentium etiam commendat
historia. Babylon quippe interpretatur Confusio. Unde
colligitur gigantem illum Nebroth fuisse illius conditorem,
quod superius breviter fuerat intimatum, ubi
cum de illo Scriptura loqueretur, ait initium regni
ejus fuisse Babylonem, id est, quae civitatum caeterarum
gereret principatum, ubi esset tanquam in
metropoli habitaculum regni: quamvis perfecta non
fuerit usque in tantum modum, quantum superba
cogitabat impietas. Nam nimia disponebatur altitudo,
quae dicta est usque in coelum, sive unius turris ejus,
quam praecipuam moliebantur inter alias; sive omnium
turrium, quae per numerum singularem ita significatae
sunt, ut dicitur miles, et intelliguntur millia
militum: ut rana, ut locusta; sic enim appellata
est multitudo ranarum ac locustarum in plagis, quibus
Aegyptii percussi sunt per Moysen <note>(Exod. X, 4,
et alibi; Psal. LXXVII, 45)</note>. Quid autem factura fuerat
humana et vana praesumptio? Cujuslibet et quantumlibet
in coelum adversus Deum altitudinem molis
extolleret, quando montes transcenderet universos?
quando spatium nebulosi aeris hujus evaderet? Quid
denique noceret Deo quantacumque vel spiritualis,
vel corporalis elatio? Tutam veramque in coelum
viam molitur humilitas, sursum levans cor ad Dominum,
<pb n="0483"/>
non contra Dominum: sicut dictus est gigas
iste <hi>venator contra Dominum <note>(Gen. X, 9)</note>
            </hi>. Quod non
intelligentes nonnulli, ambiguo graeco decepti sunt,
ut non interpretarentur <hi>contra Dominum,</hi> sed <hi>ante
Dominum:</hi> <foreign xml:lang="greek">ἐναντιον</foreign> quippe et <hi>ante</hi> et <hi>contra</hi> significat.
Hoc enim verbum est in Psalmo: <hi>Et ploremus ante
Dominum, qui fecit nos <note>(Psal. XCIV, 6)</note>
            </hi>. Et hoc verbum
est etiam in libro Job, ubi scriptum est, <hi>In
furorem erupisti contra Dominum <note>(Job. XV, 13, sec.
LXX)</note>
            </hi>. Sic ergo intelligendus est gigas iste <hi>venator
contra Dominum.</hi>  Quid autem hic significatur hoc nomine,
quod est <hi>venator,</hi> nisi animalium terrigenarum
deceptor, oppressor, exstinctor?</p>
          <p> Erigebat ergo cum
suis populis turrem contra Dominum, qua est impia
significata superbia. Merito autem malus punitur affectus,
etiam cui non succedit effectus. Genus vero
ipsum poenae quale fuit? Quoniam dominatio imperantis
in lingua est, ibi damnata est superbia, ut
non intelligeretur jubens homini, qui noluit intelligere
ut obediret Deo jubenti. Sic illa conspiratio dissoluta
est, cum quisque ab eo quem non intelligebat,
abscederet, nec se nisi ei, cum quo loqui poterat,
aggregaret: et per linguas divisae sunt gentes, dispersaeque
per terras, sicut Deo placuit, qui hoc
modis occultis nobisque incomprehensibilibus fecit.</p>
        </div2> 

<div2>
          <head>CAPUT V.-- <hi>De descensione Domini ad confundendam linguam aedificantium turrem.</hi> </head>
<p>Quod enim scriptum est, <hi>Et descendit Dominus
videre civitatem et turrem, quam aedificaverunt filii hominum;</hi> 
hoc est, non filii Dei, sed illa societas secundum
hominem vivens, quam terrenam dicimus
civitatem: non loco movetur Deus, qui semper ubique
est totus; sed descendere dicitur, cum aliquid
facit in terra, quod praeter usitatum naturae cursum
mirabiliter factum, praesentiam quodammodo ejus
ostendat: nec videndo discit ad tempus, qui nunquam
potest aliquid ignorare; sed ad tempus videre
et cognoscere dicitur, quod videri et cognosci facit.
Non sic ergo videbatur illa civitas, quomodo eam
Deus videri fecit, quando sibi quantum displiceret
ostendit. Quamvis possit intelligi Deus ad illam civitatem
descendisse, quia descenderunt Angeli ejus in
quibus habitat; ut quod adjunctum est, <hi>Et dixit Dominus
Deus, Ecce genus unum, et labium unum omnium,</hi> 
et caetera; ac deinde additum, <hi>Venite, et descendentes
confundamus ibi linguam eorum <note>(Gen. XI,
5-7)</note>
            </hi>; recapitulatio sit, demonstrans quemadmodum
factum sit, quod dictum fuerat, <hi>Descendit Dominus.</hi>  
Si enim jam descenderat, quid sibi vult, <hi>Venite, et
descendentes confundamus</hi> (quod intelligitur Angelis
dictum), nisi quia per Angelos descendebat, qui in
Angelis descendentibus erat? Et bene non ait, Venite,
et descendentes confundite: sed, <hi>Confundamus
ibi linguam eorum;</hi> ostendens ita se operari per ministros
suos, ut sint etiam ipsi cooperatores Dei: sicut
Apostolus dicit, <hi>Dei enim sumus cooperarii <note>(I Cor.
III, 9)</note>
            </hi>.</p>
</div2>

<div2>
          <head>CAPUT VI.-- <hi>Qualis intelligenda sit esse locutio, qua Deus Angelis loquitur.</hi> </head>
<div3>
            <head>1.</head>
            <p>
 Poterat et illud, quando factus est homo, de
<pb n="0484"/>Angelis intelligi quod dictum est, <hi>Faciamus hominem,</hi> 
quia non dixit, Faciam: sed quia sequitur, <hi>ad imaginem
nostram;</hi> nec fas est credere ad imaginem Angelorum
hominem factum, aut eamdem esse imaginem
Angelorum et Dei; ideo recte illic intelligitur pluralitas
Trinitatis. Quae tamen Trinitas, quia unus est
Deus, etiam cum dixisset, <hi>Faciamus: Et fecit,</hi> inquit, <hi>Deus hominem ad imaginem Dei 
 <note>(Gen. I, 26, 26)</note>
            </hi>: non
dixit, Fecerunt dii, aut, ad imaginem deorum. Poterat et
hic eadem intelligi Trinitas, tanquam Pater dixerit ad
Filium et Spiritum sanctum, <hi>Venite, et descendentes confundamus
ibi linguam eorum;</hi> si aliquid esset, quod
Angelos prohiberet intelligi: quibus potius convenit
venire ad Deum motibus sanctis, hoc est cogitationibus
piis, quibus ab eis consulitur incommutabilis
Veritas, tanquam lex aeterna in illa eorum curia superna.
Neque enim sibi ipsi sunt veritas; sed creatricis
participes Veritatis, ad illam moventur, tanquam
ad fontem vitae, ut quod non habent ex se ipsis,
capiant ex ipsa. Et eorum stabilis est iste motus,
quo veniunt, qui non recedunt. Nec sic loquitur Angelis
Deus, quomodo nos invicem nobis, vel Deo,
vel Angelis, vel ipsi Angeli nobis, sive per illos
Deus nobis; sed ineffabili suo modo, nobis autem
hoc indicatur nostro modo. Dei quippe sublimior
ante suum factum locutio, ipsius sui facti est immutabilis
ratio, quae non habet sonum strepentem atque
transeuntem, sed vim sempiterne manentem, et
temporaliter operantem. Hac loquitur Angelis sanctis,
nobis autem aliter longe positis. Quando autem etiam
nos aliquid talis locutionis interioribus auribus capimus,
Angelis propinquamus. Non itaque mihi assidue
reddenda est ratio in hoc opere de locutionibus
Dei. Aut enim Veritas incommutabilis per se ipsam
ineffabiliter loquitur rationalis creaturae mentibus,
aut per mutabilem creaturam loquitur, sive spiritualibus
imaginibus nostro spiritui, sive corporalibus
vocibus corporis sensui.</p>
          </div3>
<div3>
            <head>2.</head>
            <p>
 Illud sane quod dictum est, <hi>Et nunc non deficient
ex illis omnia, quae conati fuerint facere <note>(Id. XI, 6)</note>
            </hi>,
non dictum est confirmando, sed tanquam interrogando,
sicut solet a comminantibus dici, quemadmodum
ait quidam,
</p>
            <l>non arma expedient, totaque ex urbe sequentur?</l>
            <p>  <note>(Virgil., Aeneid. lib. 4, v. 592.)</note> 
Sic ergo accipiendum est, tanquam dixerit, Nonne
omnia deficient ex illis, quae conati fuerint facere?
Sed si ita dicatur, non exprimit comminantem. Verum
propter tardiusculos addidimus particulam, id
est, Ne, ut diceremus, Nonne: quoniam vocem pronuntiantis
scribere non possumus. Ex illis igitur tribus
hominibus, Noe filiis, septuaginta tres, vel potius,
ut ratio declaratura est, septuaginta duae gentes totidemque
<pb n="0485"/>
linguae per terras esse coeperunt, quae
crescendo et insulas impleverunt. Auctus est autem
numerus gentium multo amplius quam linguarum.
Nam et in Africa barbaras gentes in una lingua plurimas
novimus; et homines quidem, multiplicato
genere humano, ad insulas inhabitandas navigio
transire potuisse, quis ambigat?
</p>
          </div3>
        </div2>

<div2>
          <head>CAPUT VII.-- <hi>An omne bestiarum genus etiam remotissimae a terris insulae ex eo numero acceperint, qui in arca a diluvii inundatione servatus est.</hi> </head>
<p>Sed quaestio de omni genere bestiarum est, quae
sub cura hominum non sunt, nec sicuti ranae nascuntur
ex terra, sed sola commixtione maris et feminae
propagantur, sicut lupi atque hujusmodi caetera,
quomodo post diluvium, quo ea quae in arca non
erant, cuncta deleta sunt, etiam in insulis esse potuerint,
si reparata non sunt nisi ex his, quorum genera
in utroque sexu arca servavit. Possunt quidem
credi ad insulas natando transisse, sed proximas.
Sunt autem quaedam tam longe positae a continentibus
terris, ut ad eas nulla videatur natare potuisse
bestiarum. Quod si homines eas captas secum advexerunt,
et eo modo ubi habitabant earum genera
instituerunt, venandi studio fieri potuisse incredibile
non est: quamvis jussu Dei sive permissu etiam
opere Angelorum negandum non sit potuisse transferri.
Si vero e terra exortae sunt secundum originem
primam, quando dixit Deus, <hi>Producat terra animam
vivam <note>(Gen. I, 24)</note>
            </hi>: multo clarius apparet, non tam
reparandorum animalium causa, quam figurandarum
variarum gentium propter Ecclesiae sacramentum in
arca fuisse omnia genera, si in insulis, quo transire
non possent, multa animalia terra produxit.</p>
</div2>

<div2>
          <head>CAPUT VIII.-- <hi>An ex propagine Adam vel filiorum Noe quaedam genera hominum monstrosa prodierint.</hi> </head>
<div3>
            <head>1.</head>
            <p>
 Quaeritur etiam, utrum ex filiis Noe, vel potius
ex illo uno homine, unde etiam ipsi exstiterunt, propagata
esse credendum sit quaedam monstrosa hominum
genera, quae gentium narrat historia: sicut
perhibentur quidam unum habere oculum in fronte
media: quibusdam plantas versas esse post crura:
quibusdam utriusque sexus esse naturam, et dextram
mammam virilem, sinistram muliebrem, vicibusque
alternis coeundo et gignere et parere: aliis ora non
esse, eosque per nares tantummodo halitu vivere:
alios statura esse cubitales, quos Pygmaeos a cubito
Graeci vocant: alibi quinquennes concipere feminas,
et octavum vitae annum non excedere. Item ferunt
esse gentem, ubi singula crura in pedibus habent,
nec poplitem flectunt, et sunt mirabilis celeritatis;
quos Sciopodas vocant, quod per aestum int erra jacentes
resupini umbra se pedum protegant: quosdam
sine cervice oculos habentes in humeris: et caetera
hominum, vel quasi hominum genera, quae in maritima
<pb n="0486"/>
platea Carthaginis musivo picta sunt, ex libris
deprompta velut curiosioris historiae. Quid dicam
de Cynocephalis, quorum canina capita atque ipse
latratus magis bestias quam homines confitetur? Sed
omnia genera hominum quae dicuntur esse, credere
non est necesse. Verum quisquis uspiam nascitur
homo, id est animal rationale mortale, quamlibet
nostris inusitatam sensibus gerat corporis formam,
seu colorem, sive motum, sive sonum, sive qualibet
vi, qualibet parte, qualibet qualitate naturae, ex illo
uno protoplasto originem ducere, nullus fidelium dubitaverit.
Apparet tamen quid in pluribus natura obtinuerit,
et quid sit ipsa raritate mirabile.</p>
          </div3>
<div3>
            <head>2.</head>
            <p>
 Qualis autem ratio redditur de monstrosis apud
nos hominum partubus, talis de monstrosis quibusdam
gentibus reddi potest. Deus enim creator est
omnium, qui ubi et quando creari quid oporteat vel
oportuerit, ipse novit, sciens universitatis pulchritunem
quarum partium vel similitudine vel diversitate
contexat. Sed qui totum inspicere non potest, tanquam
deformitate partis offenditur; quoniam cui congruat,
et quo referatur, ignorat. Pluribus quam quinis
digitis in manibus et pedibus nasci homines, novimus;
et haec levior est quam illa distantia: sed
tamen absit ut quis ita desipiat, ut existimet in numero
humanorum digitorum errasse Creatorem, quamvis
nesciens cur hoc fecerit. Ita etsi major diversitas
oriatur, scit ille quid egerit, cujus opera juste nemo
reprehendit. Apud Hipponem-Diarrhytum est
homo quasi lunatas habens plantas, et in eis binos
tantummodo digitos, similes et manus. Si aliqua gens
talis esset, illi curiosae atque mirabili adderetur historiae.
Num igitur istum propter hoc negabimus ex
uno illo, qui primus creatus est, esse propagatum?
Androgyni, quos etiam Hermaphroditos nuncupant,
quamvis admodum rari sint, difficile est tamen ut
temporibus desint, in quibus sic uterque sexus apparet,
ut ex quo potius debeant accipere nomen, incertum
sit: a meliore tamen, hoc est a masculino,
ut appellarentur, loquendi consuetudo praevaluit. Nam
nemo unquam Androgynaecas aut Hermaphroditas
nuncupavit. Ante annos aliquot, nostra certe memoria,
in Oriente duplex homo natus est superioribus
membris, inferioribus simplex: nam duo erant capita,
duo pectora, quatuor manus; venter autem unus,
et pedes duo, sicut uni homini; et tam diu vixit, ut
multos ad eum videndum fama contraheret. Quis autem
omnes commemorare possit humanos fetus longe
dissimiles his ex quibus eos natos esse certissimum
est? Sicut ergo haec ex illo uno negari non possunt
originem ducere; ita quaecumque gentes in diversitatibus
corporum ab usitato naturae cursu, quem plures
et prope omnes tenent, velut exorbitasse traduntur,
<pb n="0487"/>
si definitione illa includuntur, ut rationalia animalia
sint atque mortalia, ab eodem ipso uno primo patre
omnium stirpem trahere confitendum est: si tamen
vera sunt quae de illarum nationum varietate et tanta
inter se atque nobiscum diversitate traduntur. Nam
et simias, et cercopithecos, et sphingas, si nesciremus
non homines esse, sed bestias, possent illi historici
de sua curiositate gloriantes, velut gentes aliquas
hominum nobis impunita vanitate mentiri. Sed si
homines sunt, de quibus illa mira conscripta sunt;
quid, si propterea Deus voluit etiam nonnullas gentes
ita creare, ne in his monstris, quae apud nos patet
 ex hominibus nasci, ejus sapientiam, qua naturam
fingit humanam, velut artem cujuspiam minus
perfecti opificis, putaremus errasse? Non itaque nobis
videri absurdum debet, ut quemadmodum in singulis
quibusque gentibus quaedam monstra sunt hominum,
ita in universo genere humano quaedam monstra
sint gentium. Quapropter, ut istam quaestionem
pedetentim cauteque concludam: aut illa, quae talia
de quibusdam gentibus scripta sunt, omnino nulla
sunt; aut si sunt, homines non sunt; aut ex Adam
sunt, si homines sunt.
</p>
          </div3>
        </div2>

<div2>
          <head>CAPUT IX.-- <hi>An inferiorem partem terrae, quae nostrae habitationi contraria est, Antipodas habere credendum sit.</hi> </head>
<p>Quod vero et Antipodas esse fabulantur, id est,
homines a contraria parte terrae, ubi sol oritur, quando
occidit nobis, adversa pedibus nostris calcare vestigia,
nulla ratione credendum est. Neque hoc ulla
historica cognitione didicisse se affirmant, sed quasi
ratiocinando conjectant, eo quod intra convexa coeli
terra suspensa sit, eumdemque locum mundus habeat,
et infimum, et medium: et ex hoc opinantur
alteram terrae partem, quae infra est, habitatione hominum
carere non posse. Nec attendunt, etiamsi figura
conglobata et rotunda mundus esse credatur,
sive aliqua ratione monstretur; non tamen esse consequens,
ut etiam ex illa parte ab aquarum congerie
nuda sit terra: deinde etiamsi nuda sit, neque hoc
statim necesse esse, ut homines habeat. Quoniam
nullo modo Scriptura ista mentitur, quae narratis
praeteritis facit fidem, eo quod ejus praedicta complentur:
nimisque absurdum est, ut dicatur aliquos
homines ex hac in illam partem, Oceani immensitate
trajecta, navigare ac pervenire potuisse, ut etiam illic
ex uno illo primo homine genus institueretur humanum.
Quapropter inter illos tunc hominum populos,
<pb n="0488"/>
qui per septuaginta duas gentes et totidem linguas
colliguntur fuisse divisi, quaeramus, si possumus invenire
illam in terris peregrinantem civitatem Dei,
quae usque ad diluvium arcamque perducta est, atque
in filiis Noe per eorum benedictiones perseverasse
monstratur, maxime in maximo, qui est appellatus
Sem: quandoquidem Japheth ita benedictus est, ut
in ejusdem fratris sui domibus habitaret.</p>
</div2>

<div2>
          <head>CAPUT X.-- <hi>De generatione Sem, in cujus progenie tendens ad Abraham civitatis Dei ordo dirigitur.</hi> </head>
<div3>
            <head>1.</head>
            <p>
 Tenenda est igitur series generationum ab ipso
Sem, ut ipsa ostendat post diluvium civitatem Dei;
sicut eam series generationum ab illo qui est appellatus
Seth, ostendebat ante diluvium. Propter hoc
ergo Scriptura divina cum terrenam civitatem in Babylone,
hoc est in confusione, monstrasset, ad patriarcham
Sem recapitulando revertitur, et orditur
inde generationes usque ad Abraham, commemorato
etiam numero annorum quanto quisque ad hanc seriem
pertinentem filium genuisset, quantoque vixisset.
Ubi certe agnoscendum est quod ante promiseram,
ut appareat quare sit dictum de filiis Heber, <hi>Nomen unius Phalech, quia in diebus ejus divisa est
terra.  
 <note>(Gen. X, 25)</note>
            </hi>. Quid enim aliud intelligendum est,
terram esse divisam, nisi diversitate linguarum?
Omissis igitur caeteris filiis Sem ad hanc rem non
pertinentibus, illi connectuntur in ordine generationum
per quos possit ad Abraham perveniri: sicut illi connectebantur
ante diluvium, per quos perveniretur ad
Noe, generationibus quae propagatae sunt ex illo Adam
filio, qui appellatus est Seth. Sic ergo incipit generationum
ista contextio: <hi>Et hae generationes Sem. Sem
filius centum annorum</hi>, <hi>cum genuit Arphaxat, secundo
anno post diluvium. Et vixit Sem, postquam genuit Arphaxat,
quingentos annos, et genuit filios et filias, et
mortuus est <note>(Id. XI, 10, 11)</note>
            </hi>. Sic exsequitur caeteros,
dicens quoto quisque anno vitae suae filium genuerit,
ad istum generationum ordinem pertinentem, qui pertendit
ad Abraham; et quot annos postmodum vixerit,
intimans eum filios filiasque genuisse: ut intelligamus
unde potuerint populi accrescere, ne in paucis qui
commemorantur hominibus occupati pueriliter haesitemus,
unde tanta spatia terrarum atque regnorum
repleri potuerint de genere Sem; maxime propter
Assyriorum regnum, unde Ninus ille Orientalium
domitor usquequaque populorum ingenti prosperitate
regnavit, et latissimum ac fundatissimum regnum,
quod diuturno tempore duceretur, suis posteris propagavit.</p>
          </div3>
<div3>
            <head>2.</head>
            <p>
 Sed nos, ne diutius quam opus est immoremur,
non quot annos quisque in ista generationum serie
vixerit, sed quoto anno vitae suae genuerit filium, hoc
ordine memorandum tantummodo ponimus, ut et
numerum annorum a transacto diluvio usque ad
<pb n="0489"/>
Abraham colligamus, et propter illa, in quibus nos
cogit necessitas immorari, breviter alia cursimque tangamus.
Secundo igitur anno post diluvium Sem, cum
esset centum annorum, genuit Arphaxat; Arphaxat
autem, cum esset centum triginta quinque annorum,
genuit Cainan; qui cum esset centum triginta, genuit
Sala. Porro etiam ipse Sala totidem annorum erat,
quando genuit Heber. Centum vero et triginta et quatuor
agebat annos Heber, cum genuit Phalech, in cujus
diebus divisa est terra. Ipse autem Phalech vixit
centum triginta, et genuit Ragau: et Ragau centum
triginta duos, et genuit Seruch: et Seruch centum
triginta, et genuit Nachor: et Nachor septuaginta
novem, et genuit Thara: Thara autem septuaginta,
et genuit Abram <note>(Gen. 10-26)</note>: quem postea Deus
mutato vocabulo nominavit Abraham <note>(Id. XVII, 5)</note>.
Fiunt itaque anni a diluvio usque ad Abraham mille
septuaginta et duo, secundum Vulgatam editionem,
hoc est interpretum Septuaginta. In hebraeis autem
codicibus longe pauciores annos perhibent inveniri:
de quibus rationem aut nullam, aut difficillimam reddunt.</p>
          </div3>
<div3>
            <head>3.</head>
            <p>
 Cum ergo quaerimus in illis septuaginta duabus
gentibus civitatem Dei, non possumus affirmare illo
tempore, quo erat illis labium unum <note>(Id. XI, 1)</note>, id est
loquela una, tunc jam genus humanum alienatum fuisse
a cultu veri Dei, ita ut in solis istis generationibus pietas
vera remaneret, quae descendunt de semine Sem
per Arphaxat, et tendunt ad Abraham: sed ab illa
superbia aedificandae turris usque in coelum, qua impia
significatur elatio, apparuit civitas, hoc est societas,
impiorum. Utrum itaque ante non fuerit, an
latuerit, an potius utraque permanserit, pia scilicet
in duobus filiis Noe, qui benedicti sunt, eorumque
posteris; impia vero in eo qui maledictus est, atque
ejus progenie, ubi etiam exortus est gigas venator
contra Dominum, non est dijudicatio facilis. Fortassis
enim, quod profecto est credibilius, et in filiis
duorum illorum jam tunc antequam Babylonia coepisset
institui, fuerunt contemptores Dei, et in filiis
Cham cultores Dei: utrumque tamen hominum genus
terris nunquam defuisse credendum est. Siquidem et
quando dictum est, <hi>Omnes declinaverunt, simul inutiles
facti sunt; non est qui faciat bonum, non est usque ad
unum;</hi> in utroque Psalmo, ubi haec verba sunt, et hoc
legitur, <hi>Nonne cognoscent omnes, qui operantur iniquitatem,
qui devorant populum meum in cibo panis?</hi>  Erat
ergo etiam tunc populus Dei. Unde illud quod dictum
est, <hi>Non est qui faciat bonum, non est usque ad unum;</hi> 
de filiis hominum dictum est, non de filiis Dei. Nam
praemissum est, <hi>Deus de coelo prospexit super filios
hominum, ut videret si est intelligens, aut requirens
Deum <note>(Psal. XIII, 3, 4, 2; Psal. LII, 4, 5, 3)</note>
            </hi>: ac deinde
illa subjuncta, quae omnes filios hominum, id est, ad
civitatem pertinentes quae vivit secundum hominem,
non secundum Deum, reprobos esse demonstrant.
</p>
          </div3>
        </div2>

<div2>
          <head>CAPUT XI.-- <hi>Quod ea primitus lingua in usu hominum fuerit, quae postea Hebraea ab Heber nomine nuncupata est, et in cujus familia remansit, cum diversitas esset facta linguarum.</hi> </head>
<div3>
            <head>1.</head>
            <p>
 Quamobrem sicut lingua una cum esset omnium,
<pb n="0490"/>non ideo filii pestilentiae defuerunt; nam et ante
diluvium una erat lingua, et tamen omnes praeter
unam Noe justi domum deleri diluvio meruerunt:
ita quando merito elatioris impietatis gentes linguarum
diversitate punitae atque divisae sunt, et civitas
impiorum confusionis nomen accepit, hoc est, appellata
est Babylon, non defuit domus Heber, ubi ea
quae antea fuit omnium lingua remaneret. Unde,
sicut supra memoravi, cum coepissent enumerari
filii Sem, qui singuli gentes singulas procrearunt,
primus est commemoratus Heber, cum sit abnepos
ipsius, hoc est, ab illo quintus inveniatur exortus.
Quia ergo in ejus familia remansit haec lingua,
divisis per alias linguas caeteris gentibus, quae lingua
prius humano generi non immerito creditur fuisse
communis, ideo deinceps Hebraea est nuncupata.
Tunc enim opus erat eam distingui ab aliis linguis
nomine proprio, sicut aliae quoque vocatae sunt nominibus
propriis. Quando autem erat una, nihil aliud
quam humana lingua, vel humana locutio vocabatur,
qua sola universum genus humanum loquebatur.</p>
          </div3>
<div3>
            <head>2.</head>
            <p>
 Dixerit aliquis: Si in diebus Phalech filii Heber
divisa est terra per linguas, id est, homines qui tunc
erant in terra; ex ejus nomine potius debuit appellari
lingua illa, quae fuit omnibus ante communis.
Sed intelligendum est ipsum Heber propterea tale
nomen imposuisse filio suo, ut vocaretur Phalech,
quod interpretatur Divisio, quia tunc ei natus est,
quando per linguas terra divisa est, id est ipso tempore,
ut hoc sit quod dictum est: <hi>In diebus ejus
divisa est terra <note>(Gen. X, 25)</note>
            </hi>. Nam nisi adhuc Heber
viveret, quando linguarum facta est multitudo, non
ex ejus nomine nomen acciperet lingua, quae apud
illum potuit permanere. Et ideo credenda est
ipsa fuisse prima illa communis: quoniam de poena
venit illa multiplicatio mutatioque linguarum; et utique
praeter hanc poenam esse debuit populus Dei.
Nec frustra lingua haec est, quam tenuit Abraham,
nec in omnes filios suos transmittere potuit, sed in
<pb n="0491"/>
eos tantum qui propagati per Jacob, et insignius
atque eminentius in Dei populum coalescentes, Dei
Testamenta et stirpem Christi habere potuerunt.
Nec Heber ipse eamdem linguam in universam progeniem
suam refudit; sed in eam tantum, cujus generationes
perducuntur ad Abraham. Quapropter,
etiamsi non evidenter expressum est fuisse aliquod
pium genus hominum, quando ab impiis Babylonia
condebatur; non ad hoc valuit haec obscuritas, ut
quaerentis fraudaretur, sed potius ut exerceretur intentio.
Cum enim legitur unam fuisse linguam primitus
omnium, et ante omnes filios Sem commendatur
Heber, quamvis ab illo quintus oriatur; et Hebraea
vocatur lingua, quam Patriarcharum et Prophetarum,
non solum in sermonibus suis, verum
etiam in Litteris sacris custodivit auctoritas: profecto
cum quaeritur in divisione linguarum, ubi lingua
illa remanere potuerit, quae fuit ante communis;
quae, sine ulla dubitatione, ubi remansit, non ibi fuit
illa poena, quae facta est mutatione linguarum; quid
aliud occurrit, nisi quod in hujus gente remanserit,
a cujus nomine nomen accepit; et hoc justitiae gentis
hujus non parvum apparuisse vestigium, quod, cum
aliae gentes plecterentur mutatione linguarum, ad
istam non pervenit tale supplicium?</p>
          </div3>
<div3>
            <head>3.</head>
            <p>
 Sed adhuc illud movet: quomodo potuerunt
singulas gentes facere Heber et filius ejus Phalech,
si una lingua permansit ambobus? Et certe una est
Hebraea gens ex Heber propagata usque ad Abraham,
et per eum deinceps, donec magnus fieret populus
Israel. Quomodo igitur omnes filii qui commemorati
sunt trium filiorum Noe, fecerunt singulas
gentes, si Heber et Phalech singulas non fecerunt?
Nimirum illud est probabilius, quod gigas ille Nebroth
fecerit etiam ipse gentem suam, sed propter
excellentiam dominationis et corporis seorsum eminentius
nominatus est, ut maneat numerus septuaginta
duarum gentium atque linguarum. Phalech
autem propterea commemoratus est, non quod gentem
fecerit (nam eadem ipsa est ejus gens Hebraea,
eademque lingua); sed propter tempus insigne, quod
in diebus ejus terra divisa est. Nec movere nos debet,
quomodo potuerit gigas Nebroth ad illud aetatis occurrere,
quo Babylon condita est, et confusio facta
linguarum, atque ex hac divisio gentium. Non enim
quia Heber sextus est a Noe, ille autem quartus, ideo
non potuerunt ad id tempus convenire vivendo.
Hoc enim contigit, cum plus viverent, ubi pauciores
sunt generationes, minus ubi plures; aut serius nati
essent ubi pauciores, maturius ubi plures. Sane intelligendum
est, quando terra divisa est, non solum
jam natos caeteros filios filiorum Noe, qui commemorantur
patres gentium; sed etiam ejus aetatis fuisse,
ut numerosas familias haberent, quae dignae fuissent
nominibus gentium. Unde nequaquam putandum,
quod eo fuerint ordine geniti, quo commemorati
leguntur. Alioquin duodecim filii Jectan, qui erat
filius alius Heber, frater Phalech, quomodo potuerunt
<pb n="0492"/>
jam gentes facere, si post Phalech fratrem suum
Jectan natus est, sicut post eum commemoratus est:
quandoquidem tempore quo natus est Phalech, divisa
est terra. Proinde intelligendum est, priorem quidem
nominatum, sed longe post fratrem suum Jectan
fuisse natum, cujus Jectan duodecim filii tam grandes
jam familias haberent, ut in linguas proprias dividi
possent. Sic enim potuit prior commemorari, qui
erat aetate posterior; quemadmodum prius commemorati
sunt ex tribus filiis Noe procreati filii Japheth,
qui erat minimus eorum; deinde filii Cham, qui erat
medius; postremo filii Sem, qui erat primus et maximus.
Illarum autem gentium vocabula partim manserunt,
ita ut hodieque appareat unde fuerint derivata;
sicut ex Assur Assyrii, et ex Heber Hebraei:
partim temporis vetustate mutata sunt, ita ut vix
homines doctissimi antiquissimas historias perscrutantes,
nec omnium, sed aliquarum ex istis origines
gentium potuerint reperire. Nam quod ex filio Cham,
qui vocabatur Mesraim, Aegyptii perhibentur exorti,
nulla hic resonat origo vocabuli: sicut nec Aethiopum,
qui dicuntur ad eum filium Cham pertinere,
qui Chus appellatus est. Et si omnia considerentur,
plura mutata, quam manentia nomina apparent.
</p>
          </div3>
        </div2>

<div2>
          <head>CAPUT XII.-- <hi>De articulo temporis in Abraham, a quo sanctae successionis novus ordo contexitur.</hi> </head>
<p>Nunc jam videamus procursum civitatis Dei, etiam
ab illo articulo temporis, qui factus est in Patre Abraham,
unde incipit esse notitia ejus evidentior, et ubi
clariora leguntur promissa divina, quae nunc in Christo
videmus impleri. Sicut ergo Scriptura sancta
indicante didicimus, in regione Chaldaeorum natus
est Abraham <note>(Gen. XI, 28)</note>: quae terra ad regnum
pertinebat Assyriorum. Apud Chaldaeos autem jam
etiam tunc superstitiones impiae praevalebant, quemadmodum
per caeteras gentes. Una igitur Tharae domus
erat, de qua natus est Abraham, in qua unius
veri Dei cultus, et quantum credibile est, in qua jam
sola etiam Hebraea lingua remanserat; quamvis et
ipsa, sicut jam manifestior Dei populus in Aegypto,
ita in Mesopotamia servisse diis alienis, Jesu Nave
narrante referatur <note>(Josue XXIV, 2)</note>; caeteris ex progenie
illius Heber in linguas paulatim alias et in
nationes alias defluentibus. Proinde sicut per aquarum
diluvium una domus Noe remanserat ad reparandum
genus humanum, sic in diluvio multarum
superstitionum per universum mundum una remanserat
domus Tharae, in qua custodita est plantatio
civitatis Dei. Denique sicut illic enumeratis supra
generationibus usque ad Noe simul cum annorum
numeris, et exposita diluvii causa, priusquam Deus
inciperet de arca fabricanda loqui ad Noe, dicitur, <hi>Hae autem generationes Noe 
 <note>(Gen. VI, 9)</note>
            </hi>: ita et hic,
enumeratis generationibus ab illo, qui est appellatus
Sem, filio Noe, usque ad Abraham, deinde insignis
articulus similiter ponitur, ut dicatur, <hi>Hae sunt generationes
<pb n="0493"/>
Tharae.</hi> Thara genuit Abram et Nachor et
Aran: et Aran genuit Lot. Et mortuus est Aran coram
Thara patre suo in terra in qua natus est, in regione
Chaldaeorum. <hi>Et sumpserunt Abram et Nachor sibi
uxores: nomen mulieres Abram Sara, et nomen mulieris
Nachor Melcha, filia Aran <note>(Gen. XI, 27-29)</note>
            </hi>. Iste
Aran pater Melchae fuit et pater Jescae, quae Jesca
creditur ipsa esse etiam Sara uxor Abrahae.</p>
</div2>

<div2>
          <head>CAPUT XIII.-- <hi>Quae ratio fecisse videatur, ut in transmigratione Tharae, qua Chaldaeos deserens in Mesopotamiam transiit, nulla filii ejus Nachor facta sit mentio.</hi> </head>
<p>Deinde narratur quemadmodum Thara cum suis
regionem reliquerit Chaldaeorum, et venerit in Mesopotamiam,
et habitaverit in Charra: tacetur autem
de uno ejus filio, qui vocabatur Nachor, tanquam
eum non duxerit secum. Nam ita narratur: <hi>Et sumpsit
Thara Abram filium suum, et Lot filium Aran, filium
filii sui, et Saram nurum suam, uxorem Abram filii
sui, et eduxit illos de regione Chaldaeorum ire in terram
Chanaan: et venit in Charram, et habitavit ibi <note>(Ibid.,
31)</note>
            </hi>. Nusquam hic nominatus est Nachor, et uxor ejus
Melcha. Sed invenimus postea, cum servum suum
mitteret Abraham ad accipiendam uxorem filio suo
Isaac, ita scriptum: <hi>Et accepit puer decem camelos de
camelis domini sui, et de omnibus bonis domini sui secum,
et exsurgens profectus est in Mesopotamiam in civitatem
Nachor <note>(Id. XXIV, 10)</note>
            </hi>. Isto et aliis sacrae hujus
historiae testimoniis ostenditur etiam Nachor frater
Abrahae exisse de regione Chaldaeorum, sedesque
constituisse in Mesopotamia, ubi cum patre suo habitaverat
Abraham. Cur ergo Scriptura eum non
commemoravit, quando ex gente Chaldaea cum suis
profectus est Thara, et habitavit in Mesopotamia, ubi
non solum Abraham filius ejus, verum etiam Sarra
nurus et Lot nepos ejus commemorantur, quod eos
duxerit secum? Cur, putamus, nisi forte quod a paterna
et fraterna pietate desciverat, et superstitioni
adhaeserat Chaldaeorum, et postea inde, sive poenitendo,
sive persecutionem passus, quod suspectus
haberetur, et ipse emigravit? In libro enim qui inscribitur
Judith, cum quaereret Holofernes hostis Israelitarum,
quaenam gens illa esset, utrum adversus eam
bellandum fuisset, sic ei respondit Achior dux Ammonitarum: 
 <hi>Audiat dominus noster verbum de ore pueri
sui, et referam tibi veritatem de populo qui habitat juxta
te montanam hanc</hi>, <hi>et non exibit mendacium de ore
servi tui.</hi> Haec enim progenies populi est Chaldaeorum,
et antea habitaverunt Mesopotamiam, quia noluerunt sequi
deos patrum suorum, qui fuerunt in terra Chaldaeorum
gloriosi, sed declinaverunt de via parentum suorum
et adoraverunt Deum coeli, quem cognoverunt, et projecerunt
<pb n="0494"/>
eos a facie deorum suorum, et fugerunt in Mesopotamiam,
et habitaverunt ibi dies multos. <hi>Dixitque illis
Deus eorum, ut exirent de habitatione sua, et irent in
terram Chanaan; et illic habitaverunt <note>(Judith V, 5-9)</note>
            </hi>:
et caetera quae narrat Achior Ammonites. Unde manifestum
est, domum Tharae persecutionem passam
fuisse a Chaldaeis pro vera pietate, qua unus et verus
ab eis colebatur Deus.</p>
</div2>

<div2>
          <head>CAPUT XIV.-- <hi>De annis Tharae, qui in Charra vitae suae tempus implevit.</hi> </head>
<p>Defuncto autem Thara in Mesopotamia, ubi vixisse
perhibetur ducentos et quinque annos, jam incipiunt
indicari factae ad Abraham promissiones Dei, quod
ita scriptum est: <hi>Et fuerunt dies Tharae in Charra
quinque et ducenti anni, et mortuus est in Charra <note>(Gen. XI, 32)</note>
            </hi>.
Non sic autem accipiendum est, quasi
omnes hos dies ibi egerit; sed quia omnes dies vitae
suae, qui fuerunt anni ducenti quinque, ibi compleverit:
alioquin nesciretur quot annos vixerit Thara,
quoniam non legitur quoto anno vitae suae in Charram
venerit; et absurdum est existimare in ista serie generationum,
ubi diligenter commemoratur quot annos
quisque vixerit, hujus solius numerum annorum vitae
non commendatum esse memoriae. Quod enim quorumdam,
quos eadem Scriptura commemorat, tacentur
anni, non sunt in hoc ordine, in quo temporum
dinumeratio decessione gignentium et genitorum successione
contexitur. Iste autem ordo, qui dirigitur ab
Adam usque ad Noe, et inde usque ad Abraham, sine
numero annorum vitae suae neminem continet.</p>
</div2>

<div2>
          <head>CAPUT XV.-- <hi>De tempore profectionis Abrahae, qua secundum praeceptum Dei exiit de Charra.</hi> </head>
<div3>
            <head>1.</head>
            <p>
 Quod vero, commemorata morte Tharae patris
Abraham, deinde legitur, <hi>Et dixit Dominus ad Abram,
Exi de terra tua, et de cognatione tua, et de domo patris
tui,</hi> et caetera; non quia hoc sequitur in sermone libri,
hoc etiam in rerum gestarum tempore sequi
existimandum est. Erit quippe, si ita est, insolubilis
quaestio. Post haec enim verba Dei, quae ad Abraham
facta sunt, Scriptura sic loquitur: <hi>Et exiit Abram,
quemadmodum locutus est illi Dominus, et abiit cum eo
Lot. Abram autem erat quinque et septuaginta annorum,
cum exiit ex Charra <note>(Id. XII, 1, 4)</note>
            </hi>. Quomodo potest
hoc verum esse, si post mortem patris sui exiit de
Charra? Cum enim esset Thara septuaginta annorum,
sicut supra intimatum est, genuit Abraham: cui numero
additis septuaginta quinque annis, quos agebat
Abraham, quando egressus est de Charra, fiunt anni
centum quadraginta quinque. Tot igitur annorum
erat Thara, quando exiit Abraham de illa Mesopotamiae
civitate: agebat enim annum aetatis suae septuagesimum
quintum; ac per hoc pater ejus, qui cum
septuagesimo anno suo genuerat, agebat, ut dictum
est, centesimum quadragesimum et quintum. Non ergo
inde post mortem patris, id est post ducentos quinque
annos, quibus pater ejus vixit, egressus est: sed annus
<pb n="0495"/>
de illo loco profectionis ejus, quoniam ipsius septuagesimus
quintus erat, procul dubio patris ejus, qui eum
septuagesimo suo anno genuerat, centesimus quadragesimus
quintus fuisse colligitur. Ac per hoc intelligendum
est more suo Scripturam redisse ad tempus,
quod jam narratio illa transierat: sicut superius, cum
filios filiorum Noe commemorasset, dixit illos fuisse
in gentibus et linguis suis <note>(Gen. X, 31)</note>, et tamen
postea quasi hoc etiam in ordine temporum sequeretur, <hi>Et erat,</hi> 
 inquit, <hi>omnis terra labium unum, et vox
una omnibus <note>(Id. XI, 1)</note>
            </hi>. Quomodo ergo secundum suas
gentes et secundum suas linguas erant, si una erat
omnibus; nisi quia ad illud quod jam transierat recapitulando
est reversa narratio? Sic ergo et hic cum
dictum esset, <hi>Et fuerunt dies Tharae in Charra quinque
et ducenti anni, et mortuus est Thara in Charra <note>(Ibid.,
31)</note>
            </hi>: deinde Scriptura redeundo ad id quod ideo praetermiserat,
ut prius de Thara id quod inchoatum fuerat
compleretur, <hi>Et dixit,</hi> inquit, <hi>Dominus ad Abram,
Exi de terra tua,</hi> et caetera. Post quae Dei verba subjungitur, <hi>Et exiit Abram, quemadmodum locutus est
illi Dominus, et abiit cum eo Lot: Abram autem erat
quinque et septuaginta annorum, cum exiit ex Charra.</hi>  
Tunc itaque factum est, quando pater ejus centesimum
quadragesimum et quintum annum agebat aetatis:
tunc enim fuit hujus septuagesimus quintus.
Soluta est autem quaestio ista et aliter, ut septuaginta
quinque anni Abrahae, quando egressus est de Charra,
ex illo computarentur, ex quo de igne Chaldaeorum
liberatus, non ex quo natus est, tanquam tunc potius
natus habendus sit.</p>
          </div3>
<div3>
            <head>2.</head>
            <p>
 Sed beatus Stephanus in Actibus Apostolorum
cum ista narraret, <hi>Deus,</hi> inquit, <hi>gloriae apparuit Abrahae
patri nostro, cum esset in Mesopotamia, priusquam
habitaret in Charra, et ait ad illum, Exi de terra tua,
et de cognatione tua, et de domo patris tui, et veni in
terram, quam tibi demonstrabo.</hi>  Secundum haec verba
Stephani non post mortem patris ejus locutus est
Deus Abrahae, qui utique in Charra mortuus est, ubi
cum illo et ipse filius habitavit; sed priusquam habitaret
in eadem civitate, jam tamen cum esset in
Mesopotamia. Jam ergo exierat a Chaldaeis. Quod
itaque adjungit Stephanus, <hi>Tunc Abraham egressus
est de terra Chaldaeorum, et habitavit in Charra,</hi> non
demonstrat quid sit factum, posteaquam locutus est
illi Deus (neque enim post illa Dei verba egressus est
de terra Chaldaeorum, cum dicat ei locutum Deum
cum esset in Mesopotamia), sed ad totum illud tempus
pertinet quod ait, <hi>Tunc,</hi> id est, ex quo egressus
est a Chaldaeis, et habitavit in Charra. Item quod
sequitur, <hi>Et inde postquam mortuus est pater ejus, collocavit
illum in terra hac, in qua vos nunc habitatis, et
patres vestri <note>(Act. VII, 2-4)</note>
            </hi>: non ait, Postquam mortuus
est pater ejus, exiit de Charra; sed inde hic
<pb n="0496"/>
eum collocavit, postquam mortuus est pater ejus.
Intelligendum est igitur locutum Deum fuisse ad Abraham,
cum esset in Mesopotamia, priusquam habitaret
in Charra; sed eum in Charram pervenisse cum
patre, retento apud se praecepto Dei, et inde exisse
septuagesimo et quinto suo, patris autem sui centesimo
quadragesimo quinto anno. Collocationem vero
ejus in terra Chanaan, non profectionem de Charra,
post mortem patris ejus factam esse dicit; quia jam
mortuus erat pater ejus, quando emit terram, cujus
ibi jam suae rei coepit esse possessor. Quod autem
jam in Mesopotamia constituto, hoc est jam egresso
de terra Chaldaeorum, dicit Deus, <hi>Exi de terra tua, et
de cognatione tua, et de domo patris tui;</hi> non ut corpus
inde ejiceret, quod jam fecerat, sed ut animum
avelleret, dicitur. Non enim exierat inde animo, si
spe redeundi et desiderio tenebatur, quae spes et
desiderium, Deo jubente ac juvante, et illo obediente,
fuerat amputandum. Non sane incredibiliter existimatur,
cum postea secutus esset Nachor patrem
suum, tunc Abraham praeceptum Domini implesse,
ut cum Sarra conjuge sua et Lot filio fratris sui exiret
de Charra.
</p>
          </div3>
        </div2>

<div2>
          <head>CAPUT XVI.-- <hi>De ordine et qualitate promissionum Dei, quae ad Abraham factae sunt.</hi> </head>
<p>Jam considerandae sunt promissiones Dei factae
ad Abraham. In his enim apertiora Dei nostri, hoc
est Dei veri, oracula apparere coeperunt de populo
piorum, quem prophetica praenuntiavit auctoritas.
Harum prima ita legitur: <hi>Et dixit Dominus ad Abram:
Exi de terra tua, et de cognatione tua, et de domo
patris tui, et vade in terram, quam tibi demonstravero;
et faciam te in gentem magnam, et benedicam te, et
magnificabo nomen tuum, et eris benedictus, et benedicam
benedicentes te, et maledicam maledicentes te, et
benedicentur in te omnes tribus terrae.</hi>  Advertendum
est igitur, duas res promissas Abrahae: unam scilicet,
quod terram Chanaan possessurum fuerat semen
ejus, quod significatur, ubi dictum est, <hi>Vade in terram,
quam tibi demonstravero, et faciam te in gentem
magnam:</hi> aliam vero longe praestantiorem, non de
carnali, sed de spirituali semine, per quod pater est,
non unius gentis Israeliticae, sed omnium gentium
quae fidei ejus vestigia consequuntur, quod promitti
coepit his verbis, <hi>Et benedicentur in te omnes tribus
terrae.</hi>  Hanc promissionem factam arbitratur Eusebius
septuagesimo quinto anno aetatis Abrahae, tanquam
mox ut facta est, de Charra exierit Abraham:
quoniam Scripturae contradici non potest, ubi legitur, <hi>Abram erat quinque et septuaginta annorum, cum exiit
ex Charra 
 <note>(Gen. XII, 1-4)</note>
            </hi>. Sed si eo anno facta est ista
promissio, jam utique in Charra cum patre suo
demorabatur Abraham. Neque enim inde exire posset,
nisi prius ibi habitasset. Numquidnam ergo contradicitur
Stephano dicenti: <hi>Deus gloriae apparuit
Abrahae patri nostro cum esset in Mesopotamia, priusquam
<pb n="0497"/>
habitaret in Charra <note>(Act. VII, 2)</note>
            </hi>? Sed intelligendum
est, quod eodem anno facta sint omnia, et Dei
promissio antequam in Charra habitaret Abraham,
et in Charra habitatio ejus, et inde profectio: non
solum quia Eusebius in Chronicis ab anno hujus
promissionis computat et ostendit post quadringentos
et triginta annos exitum esse de Aegypto, quando lex
data est; verum etiam quia id commemorat apostolus
Paulus <note>(Galat. III, 17)</note>.</p>
</div2>

<div2>
          <head>CAPUT XVII.-- <hi>De tribus excellentioribus gentium regnis, quorum unum, id est Assyriorum, jam Abraham genito sublimius eminebat.</hi> </head>
<p>Per idem tempus eminentia regna erant gentium, in
quibus terrigenarum civitas, hoc est societas hominum
secundum hominem viventium, sub dominatu angelorum
desertorum insignius excellebat; regna videlicet
tria, Sicyoniorum, Aegyptiorum, Assyriorum. Sed Assyriorum
multo erat potentius atque sublimius. Nam rex
ille Ninus Beli filius, excepta India, universae Asiae populos
subjugaverat. Asiam nunc dico, non illam partem
quae hujus majoris Asiae una provincia est, sed eam
quae universa Asia nuncupatur, quam quidam in altera
duarum, plerique autem in tertia totius orbis
parte posuerunt, ut sint omnes, Asia, Europa, et
Africa: quod non aequali divisione fecerunt. Namque
ista quae Asia nuncupatur, a meridie per orientem
usque ad septentrionem pervenit: Europa vero
a septentrione usque ad occidentem; atque inde
Africa ab occidente usque ad meridiem. Unde videntur
orbem dimidium duae tenere, Europa et Africa,
alium vero dimidium sola Asia. Sed ideo illae duae
partes factae sunt, quia inter utramque ab Oceano
ingreditur quidquid aquarum terras interluit, et hoc
mare magnum nobis facit. Quapropter si in duas
partes orbem dividas, Orientis et Occidentis, Asia
erit in una, in altera vero Europa et Africa. Quamobrem
trium regnorum, quae tunc praecellebant,
scilicet Sicyoniorum non erat sub Assyriis, quia in
Europa sunt: Aegyptiorum autem quomodo eis non
subjacebat, a quibus tota Asia tenebatur, solis Indis,
ut perhibetur, exceptis? In Assyria igitur praevaluerat
dominatus impiae civitatis: hujus caput erat illa Babylon,
cujus terrigenae civitatis nomen aptissimum
est, id est Confusio. Ibi jam Ninus regnabat post
mortem patris sui Beli, qui primus illic regnaverat
sexaginta quinque annos. Filius vero ejus Ninus, qui
defuncto patri successit in regnum, quinquaginta duos
regnavit annos, et habebat in regno quadraginta tres,
quando natus est Abraham, qui erat annus circiter
millesimus ducentesimus ante conditam Romam,
veluti alteram in Occidente Babyloniam.</p>
</div2>

<div2>
          <head>CAPUT XVIII.-- <hi>De iterato alloquio Dei ad Abraham, quo ei et semini ejus Chanaan terra promittitur.</hi> </head>
<p>Egressus ergo Abraham de Charra septuagesimo
quinto anno aetatis suae, centesimo autem quadragesimo
<pb n="0498"/>
et quinto patris sui, cum Lot filio fratris et
Sarra conjuge perrexit in terram Chanaan, et pervenit
usque ad Sichem, ubi rursus accepit divinum
oraculum, de quo ita scriptum est: <hi>Et apparuit Dominus
Abrahae, et dixit illi, Semini tuo dabo terram
hanc <note>(Gen. XII, 7)</note>
            </hi>. Nihil hic de illo semine promissum
est, in quo pater factus est omnium gentium: sed de
illo solo, de quo pater est unius Israeliticae gentis;
ab hoc enim semine terra illa possessa est.</p>
</div2>

<div2>
          <head>CAPUT XIX.-- <hi>De Sarrae pudicitia in Aegypto per Deum custodita, quam Abraham non uxorem suam esse dixerat, sed sororem.</hi> </head>
<p>Deinde aedificato ibi altari, et invocato Deo, Abraham
profectus est inde, et habitavit in eremo, atque
inde ire in Aegyptum famis necessitate compulsus est.
Ubi uxorem suam dixit sororem <note>(Gen. XII, 7-19)</note>, nihil
mentitus. Erat enim et hoc, quia propinqua erat
sanguine: sicut etiam Lot eadem propinquitate, cum
fratris ejus esset filius, frater ejus est dictus. Itaque
uxorem tacuit, non negavit, conjugis tuendam pudicitiam
committens Deo, et humanas insidias cavens
ut homo: quoniam si periculum quantum caveri poterat,
non caveret, magis tentaret Deum, quam speraret
in Deum. De qua re contra calumniantem Faustum
Manichaeum satis diximus <note>(Lib. 22, cap. 36)</note>. Denique
factum est quod de Domino praesumpsit Abraham.
Nam Pharao rex Aegypti, qui eam sibi uxorem
acceperat, graviter afflictus marito reddidit <note>(Gen. XII,
20)</note>. Ubi absit ut credamus, alieno concubitu fuisse
pollutam: quia multo est credibilius, hoc Pharaonem
facere afflictionibus magnis non fuisse permissum.</p>
</div2>

<div2>
          <head>CAPUT XX.-- <hi>De secessione Lot et Abrahae, quae illis salva charitate complacuit.</hi> </head>
<p>Reverso igitur Abraham ex Aegypto in locum unde
venerat, tunc Lot fratris filius ab illo in terram Sodomorum,
salva charitate, discessit. Divites quippe
facti erant, pastoresque multos pecorum habere coeperant,
quibus inter se rixantibus, eo modo familiarum
suarum pugnacem discordiam vitaverunt. Poterat
quippe hinc, ut sunt humana, etiam inter ipsos
aliqua rixa consurgere. Proinde hoc malum praecaventis
Abrahae verba ista sunt ad Lot: <hi>Non sit rixa
inter me et te, et inter pastores meos et pastores tuos,
quia homines fratres nos sumus: nonne ecce tota terra
ante te est? Discede a me: si tu in sinistram, ego in
dextram; vel si tu in dextram, ego in sinistram <note>(Id. XIII,
8 et 9)</note>
            </hi>. Hinc fortassis effecta est inter homines pacifica
consuetudo, ut quando terrenorum aliquid partiendum
est, major dividat, minor eligat.</p>
</div2>

<div2>
          <head>CAPUT XXI.-- <hi>De tertia promissione Dei, qua terram Chanaan Abrahae et semini ejus in perpetuum pollicetur.</hi> </head>
<p>Cum ergo digressi essent, separatimque habitarent
Abraham et Lot necessitate sustentandae familiae, non
foeditate discordiae, et Abraham in terra Chanaan,
Lot autem esset in Sodomis, oraculo tertio Dominus
<pb n="0499"/>
dixit ad Abraham: <hi>Respiciens oculis tuis vide a loco in
quo nunc tu es, ad Aquilonem, et Africum, et Orientem,
et Mare; quia omnem terram quam tu vides, tibi dabo,
et semini tuo usque in saeculum, et faciam semen tuum
tanquam arenam terrae.</hi> Si potest aliquis dinumerare arenam
terrae, et semen tuum dinumerabitur. <hi>Surgens perambula
terram in longitudinem ejus, et in latitudinem,
quia tibi dabo eam <note>(Gen. XIII, 14-17)</note>
            </hi>. In hac promissione
utrum sit etiam illa, qua pater factus est omnium
gentium, non evidenter apparet. Potest enim videri
ad hoc pertinere, <hi>Et faciam semen tuum tanquam arenam
terrae:</hi> quod ea locutione dictum est, quam
Graeci vocant hyperbolen; quae utique tropica est,
non propria. Quo tamen modo, ut caeteris tropis uti
solere Scripturam, nullus qui eam didicit, ambigit.
Iste autem tropus, id est modus locutionis, fit quando
id quod dicitur, longe est amplius, quam quod eo
dicto significatur. Quis enim non videat, quam sit incomparabiliter
amplior arenae numerus, quam potest
esse omnium hominum ab ipso Adam usque ad terminum
saeculi? quanto ergo magis quam semen Abrahae;
non solum quod pertinet ad Israeliticam gentem,
verum etiam quod est, et futurum est, secundum
imitationem fidei, toto orbe terrarum in omnibus gentibus?
Quod semen, in comparatione multitudinis impiorum,
profecto in paucis est. quamvis et ipsi pauci
faciant innumerabilem multitudinem suam, quae significata
est secundum hyperbolen per arenam terrae. Sane
ista multitudo quae promittitur Abrahae, non Deo est
innumerabilis, sed hominibus: Deo autem nec arena
terrae. Proinde quia non tantum gens Israelitica, sed
universum semen Abrahae, ubi est et promissio, non
secundum carnem, sed secundum spiritum plurium
filiorum, congruentius arenae multitudini comparatur;
potest hic intelligi utriusque rei facta promissio.
Sed ideo diximus, quod non evidenter appareat, quia
et illius gentis unius multitudo, quae secundum carnem
nata est ex Abraham per ejus nepotem Jacob, in tantum
crevit, ut pene omnes partes orbis impleverit.
Et ideo potuit et ipsa secundum hyperbolen arenae
multitudini comparari; quia et haec sola innumera
est homini. Terram certe illam solam significatam,
quae appellata est Chanaan, nemo ambigit. Sed quod
dictum est, <hi>Tibi dabo eam, et semini tuo usque in saeculum;</hi> 
potest movere nonnullos, si <hi>usque in saeculum</hi> 
intelligant in aeternum. Si autem <hi>in saeculum</hi> hoc loco
sic accipiant, quemadmodum fideliter tenemus, initium
futuri saeculi a fine praesentis ordiri, nihil eos
movebit: quia etsi expulsi sunt Israelitae de Jerosolymis,
manent tamen in aliis civitatibus terrae Chanaan,
et usque in finem manebunt; et universa terra
illa cum a christianis inhabitatur, etiam ipsum semen
est Abrahae.</p>
</div2>

<div2>
          <head>CAPUT XXII.-- <hi>De superatis ab Abraham hostibus Sodomorum, quando et Lot de captivitate eripuit, et a Melchisedech sacerdote benedictus est.</hi> </head>
<p>Hoc responso promissionis accepto migravit Abraham,
<pb n="0500"/>
et mansit in alio ejusdem terrae loco, id est
juxta quercum Mambre, quae erat Chebron <note>(Gen. XIII,
18)</note>. Deinde ab hostibus qui Sodomis irruerant, cum
quinque reges adversus quatuor bellum gererent, et
victis Sodomitis etiam Lot captus esset, liberavit eum
Abraham, adductis secum in praelium trecentis decem
et octo vernaculis suis: et victoriam fecit regibus
 Sodomorum, nihilque spoliorum auferre voluit,
cum rex cui vicerat obtulisset. Sed plane tunc benedictus
est a Melchisedech, qui erat sacerdos Dei excelsi <note>(Id. XIV, 1-20)</note>:
de quo in Epistola quae inscribitur
ad Hebraeos, quam plures apostoli Pauli esse
dicunt, quidam vero negant, multa et magna conscripta
sunt <note>(Hebr. VII)</note>. Ibi quippe primum apparuit
sacrificium, quod nunc a Christianis offertur Deo toto
orbe terrarum, impleturque illud quod longe post hoc
factum per prophetam dicitur ad Christum, qui fuerat
adhuc venturus in carne: <hi>Tu es sacerdos in aeternum
secundum ordinem Melchisedech <note>(Psal. CIX, 4)</note>
            </hi>.
Non scilicet secundum ordinem Aaron: qui ordo fuerat
auferendus illucescentibus rebus, quae illis umbris
praenotabantur.</p>
</div2>

<div2>
          <head>CAPUT XXIII.-- <hi>De verbo Domini ad Abraham, quo ei promittitur secundum multitudinem stellarum multiplicanda posteritas; quod credens justificatus est adhuc in praeputio constitutus.</hi> </head>
<p>Etiam tunc factum est verbum Domini ad Abraham
in visu. Qui cum ei protectionem mercedemque promitteret
valde multam; ille de posteritate sollicitus,
quemdam Eliezer vernaculum suum futurum sibi haeredem
dixit: continuoque illi promissus est haeres,
non ille vernaculus, sed qui de ipso Abraham fuerat
exiturus: rursusque semen innumerabile, non sicut
arena terrae, sed sicut stellae coeli <note>(Gen. XV, 1-5)</note>: ubi
mihi magis videtur promissa posteritas coelesti felicitate
sublimis. Nam quantum ad multitudinem pertinet,
quid sunt stellae coeli ad arenam terrae, nisi quis
et istam comparationem in tantum esse similem dicat,
in quantum etiam stellae dinumerari non valent?
quia nec omnes eas videri posse credendum est. Nam
quanto quisque acutius intuetur, tanto plures videt:
unde et acerrime cernentibus aliquas occultas esse
merito existimatur, exceptis eis sideribus quae in alia
parte orbis a nobis remotissima oriri et occidere perhibentur.
Postremo quicumque universum stellarum
numerum comprehendisse et conscripsisse jactantur,
sicut Aratus vel Eudoxus, vel si qui alii sunt, eos
libri hujus contemnit auctoritas. Hic sane illa sententia
ponitur, cujus Apostolus meminit propter Dei
gratiam commendandam, <hi>Credidit Abraham Deo, et
deputatum est illi ad justitiam <note>(Gen. XV, 6; Rom. IV, 3,
et Galat. III, 6)</note>
            </hi>: ne circumcisio gloriaretur, gentesque
incircumcisas ad fidem Christi nollet admitti. Hoc
enim quando factum est, ut credenti Abrahae deputaretur
fides ad justitiam, nondum fuerat circumcisus.</p>
</div2>

<div2>
          <head>CAPUT XXIV.-- <hi>De significatione sacrificii, quod Abraham offerre praeceptus est, cum poposcisset ut de his quae crediderat</hi>, <hi>doceretur.</hi> </head>
<div3>
            <head>1.</head>
            <p>
 In eodem visu cum loqueretur ei Deus, etiam
<pb n="0501"/>hoc ait ad illum: <hi>Ego Deus qui te eduxi de regione
Chaldaeorum, ut dem tibi terram hanc, ut haeres sis
ejus.</hi>  Ubi cum interrogasset Abraham secundum quid
sciret, quod haeres ejus erit, dixit illi Deus: <hi>Accipe
mihi juvencam trimam, et capram trimam, et arietem
trimum, et turturem, et columbam. Accepit autem illi haec omnia, et divisit illa media, et posuit ea contra
faciem alterum alteri: aves autem non divisit. Et descenderunt,</hi> 
sicut scriptum est, <hi>aves supra corpora
quae divisa erant, et consedit illis Abram.</hi> Circa solis
autem occasum pavor irruit super Abram, et ecce timor
tenebrosus magnus incidit ei: et dictum est ad Abram,
Sciendo scies, quia peregrinum erit semen tuum in terra
non propria, et in servitutem redigent eos, et affligent
eos quadringentis annis; gentem autem cui servierint,
judicabo ego. Post haec vero exibunt huc cum suppellectili
multa. <hi>Tu autem ibis ad patres tuos cum pace nutritus</hi> 
 in senecta bona. Quarta vero generatione convertent
se huc. Nondum enim impleta sunt peccata Amorrhaeorum
usque adhuc. Cum autem jam sol erat ad occasum,
facta est flamma, et ecce fornax fumabunda, et
lampades ignis, quae pertransierunt per media divisa
illa. In die illa disposuit Dominus Deus testamentum ad
Abram, dicens: Semini tuo dabo terram hanc, a flumine
Aegypti usque ad flumen magnum Euphratem,
Cenaeos, et Cenezaeos, et Cedmonaeos, et Chetaeos, et
Pheresaeos, et Raphaim, et Amorrhaeos, et Chananaeos, et
Evaeos, et Gergesaeos, et Jebusaeos. </p>
          </div3>
<div3>
            <head>2.</head>
            <p>
 Haec omnia in visu facta divinitus atque dicta
sunt, de quibus singulis enucleate disserere longum
est, et intentionem operis hujus excedit. Quod ergo
satis est, nosse debemus: posteaquam dictum est,
credidisse Abraham Deo, et deputatum esse illi ad
justitiam, non eum in fide defecisse, ut diceret, <hi>Dominator Domine, secundum quid sciam quia haeres
ejus ero 
 <note>(Gen. XV, 7-21)</note>
            </hi>? terrae quippe illius promissa
erat haereditas. Non enim ait, Unde sciam, quasi
adhuc non crederet: sed ait, <hi>Secundum quid sciam,</hi> 
ut ei rei quam crediderat, aliqua similitudo adhiberetur,
qua ejus modus agnosceretur. Sicut non est virginis
Mariae diffidentia, quod ait, <hi>Quomodo fiet istud,
quoniam virum non cognosco?</hi>  Quod enim futurum
esse certa erat, modum quo fieret inquirebat. Et
hoc cum quaesisset, audivit, <hi>Spiritus sanctus superveniet
in te, et virtus Altissimi obumbrabit tibi <note>(Luc. I,
34, 35)</note>
            </hi>. Denique et hic similitudo data est de animalibus,
juvenca, capra et ariete, et duabus volucribus,
turture et columba: ut secundum haec futurum
<pb n="0502"/>
sciret, quod futurum esse jam non ambigeret.
Sive ergo per juvencam significata sit plebs posita sub
jugo legis, per capram eadem plebs peccatrix futura,
per arietem eadem plebs etiam regnatura (quae animalia
propterea trima dicuntur, quia cum sint insignes
articuli temporum ab Adam usque ad Noe, et
inde usque ad Abraham, et inde usque ad David, qui
reprobato Saüle primus in regno gentis Israeliticae est
Domini voluntate fundatus; in hoc ordine tertio,
qui tenditur ex Abraham usque ad David, tanquam
tertiam aetatem gerens ille populus adolevit); sive
aliquid aliud convenientius ista significent; nullo tamen
modo dubitaverim, spirituales in ea praefiguratos
additamento turturis et columbae. Et ideo dictum
est, <hi>Aves autem non divisit:</hi> quoniam carnales inter
se dividuntur, spirituales autem nullo modo; sive a
negotiosis conversationibus hominum se removeant,
sicut turtur; sive inter illas degant, sicut columba:
utraque tamen avis est simplex et innoxia; significans
et in ipso Israelitico populo, cui terra illa danda erat,
futuros individuos filios promissionis et haeredes regni
in aeterna felicitate mansuri. Aves autem descendentes
super corpora quae divisa erant, non boni aliquid,
sed spiritus indicant aeris hujus, pastum quemdam
suum de carnalium divisione quaerentes. Quod
autem illis consedit Abraham, significat etiam inter
illas carnalium divisiones veros usque in finem perseveraturos
fideles. Et circa solis occasum quod pavor
irruit in Abraham, et timor tenebrosus magnus,
significat circa hujus saeculi finem magnam perturbationem
ac tribulationem futuram fidelium: de qua
Dominus dixit in Evangelio, <hi>Erit enim tunc tribulatio
magna, qualis non fuit ab initio <note>(Matth. XXIV, 21)</note>
            </hi>.</p>
          </div3>
<div3>
            <head>3.</head>
            <p>
 Quod vero dictum est ad Abraham, <hi>Sciendo scies
quia peregrinum erit semen tuum in terra non propria,
et in servitutem redigent eos, et affligent eos quadringentis
annis;</hi> de populo Israel, qui fuerat in Aegypto serviturus,
apertissime prophetatum est. Non quod in
eadem servitute sub Aegyptiis affligentibus quadringentos
annos ille populus fuerat peracturus; sed in
ipsis quadringentis annis praenuntiatum est hoc futurum.
Quemadmodum enim scriptum est de Thara patre
Abrahae, <hi>Et fuerunt dies Tharae in Charra quinque
et ducenti anni <note>(Gen. XI, 32)</note>
            </hi>; non quia ibi omnes acti
sunt, sed quia ibi completi sunt: ita et hic propterea
interpositum est, <hi>Et in servitutem redigent eos, et affligent
eos quadringentis annis;</hi> quoniam iste numerus
in eadem afflictione completus est, non quia ibi universus
peractus est. Quadringenti sane dicuntur anni
propter numeri plenitudinem, quamvis aliquanto amplius
sint; sive ex hoc tempore computentur, quo ista
promittebantur Abrahae, sive ex quo natus est Isaac,
propter semen Abrahae, de quo ista praedicuntur.
Computantur enim, sicut superius jam diximus, ab
anno septuagesimo et quinto Abrahae, quando ad eum
<pb n="0503"/>
facta est prima promissio, usque ad exitum Israel ex
Aegypto, quadringenti et triginta anni: quorum Apostolus
ita meminit: <hi>Hoc autem dico,</hi> inquit, <hi>testamentum
confirmatum a Deo, quae post quadringentos et
triginta annos facta est lex, non infirmat ad evacuandam
promissionem <note>(Galat. III, 17)</note>
            </hi>. Jam ergo isti quadringenti
et triginta anni, quadringenti poterant nuncupari,
quia non sunt multo amplius: quanto magis
cum aliquot jam ex isto numero praeteriissent, quando
illa in visu demonstrata et dicta sunt Abrahae; vel
quando Isaac natus est centenario patri suo, a prima
promissione post viginti et quinque annos, cum jam
ex istis quadringentis triginta quadringenti et quinque
remanerent, quos Deus quadringentos voluit nominare,
et caetera quae sequuntur in verbis praenuntiantis
Dei, nullus dubitaverit ad Israeliticum populum
pertinere.</p>
          </div3>
<div3>
            <head>4.</head>
            <p>
 Quod vero adjungitur, <hi>Cum autem jam sol erat ad
occasum, flamma facta est, et ecce fornax fumabunda,
et lampades ignis, quae pertransierunt per media divisa
illa;</hi> significat jam in fine saeculi per ignem judicandos
esse carnales. Sicut enim afflictio civitatis Dei,
qualis antea nunquam fuit, quae sub Antichristo futura
speratur, significatur tenebroso timore Abrahae
circa solis occasum, id est, propinquante jam fine saeculi:
sic ad solis occasum, id est, ad ipsum jam finem,
significatur isto igne dies judicii dirimens carnales
per ignem salvandos, et in igne damnandos.
Deinde testamentum factum ad Abraham, terram
Chanaan proprie manifestat, et nominat in ea undecim
gentes a flumine Aegypti usque ad flumen magnum
Euphratem. Non ergo a flumine magno Aegypti, hoc
est Nilo; sed a parvo, quod dividit inter Aegyptum et
Palaestinam, ubi est civitas Rhinocorura.
</p>
          </div3>
        </div2>

<div2>
          <head>CAPUT XXV.-- <hi>De Agar ancilla Sarrae. quam eadem Sarra Abrahae voluit esse concubinam.</hi> </head>
<p>Jam hinc tempora consequuntur filiorum Abrahae,
unius de Agar ancilla, alterius de Sarra libera, de
quibus in libro superiore jam diximus <note>(cap. 3)</note>. Quod
autem attinet ad rem gestam, nullo modo est inurendum
de hac concubina crimen Abrahae. Usus est
ea quippe ad generandam prolem, non ad explendam
libidinem; nec insultans, sed potius obediens conjugi,
quae suae sterilitatis credidit esse solatium, si fecundum
ancillae uterum, quoniam natura non poterat, voluntate
faceret suum, et eo jure quo dicit Apostolus, <hi>Similiter
et vir non habet potestatem corporis sui, sea
mulier <note>(I Cor. VII, 4)</note>
            </hi>, uteretur mulier ad pariendum
ex altera, quod non poterat ex se ipsa. Nulla est hic
cupido lasciviae, nulla nequitiae turpitudo. Ab uxore
causa prolis ancilla marito traditur, a marito causa
prolis accipitur: ab utroque non culpae luxus,
sed naturae fructus exquiritur. Denique cum ancilla
gravida, domina sterili, superbiret, et hoc Sarra
<pb n="0504"/>
suspicione muliebri viro potius imputaret, etiam ibi
demonstravit Abraham non se amatorem servum,
sed liberum fuisse genitorem, et in Agar Sarrae conjugi
pudicitiam custodisse; nec voluptatem suam,
sed voluntatem illius implevisse: accepisse, nec petiisse;
accessisse, nec haesisse; seminasse, nec amasse.
Ait enim: <hi>Ecce ancilla tua in manibus tuis, utere ea
quomodo tibi placuerit <note>(Gen. XVI, 6)</note>
            </hi>. O virum viriliter
utentem feminis, conjuge temperanter, ancilla obtemperanter,
nulla intemperanter!</p>
</div2>

<div2>
          <head>CAPUT XXVI.-- <hi>De testificatione Dei ad Abraham, qua eidem seni de sterili Sarra filium spondet, patremque eum gentium statuit, et promissi fidem sacramento circumcisionis obsignat.</hi> </head>
<div3>
            <head>1.</head>
            <p>
 Post haec est natus Ismael ex Agar, in quo putare
posset impletum, quod ei promissum fuerat, cum
sibi vernaculum suum adoptare voluisset, dicente
Deo, <hi>Non erit haeres tuus hic; sed qui exiet de te, ille
erit haeres tuus <note>(Gen. XV, 4)</note>
            </hi>. Hoc ergo promissum ne
in ancillae filio putaret impletum, jam <hi>cum esset annorum
nonaginta et novem, apparuit ei Dominus, et dixit
illi: Ego sum Deus, place in conspectu meo, et esto sine
querela, et ponam testamentum meum inter me et inter te, et
implebo te valde.</hi> Et procidit Abram in faciem suam. <hi>Et
locutus est illi Deus, dicens: Et ego, ecce testamentum meum tecum; et eris pater multitudinis gentium: et non
appellabitur adhuc nomen tuum Abram, sed erit nomen
tuum Abraham; quia patrem multarum gentium posui
te: et augebo 
 te valde, et ponam te in gentes, et reges ex
te exibunt: statuam testamentum meum inter me et
inter te, et inter semen tuum post te in generationes
eorum in testamentum aeternum, ut sim tibi Deus, et
semini tuo post te.</hi> Et dabo tibi et semini tuo post te
terram, in qua incola es, omnem terram Chanaan in
possessionem aeternam, et ero illis Deus. <hi>Et dixit Deus
ad Abraham: Tu autem testamentum meum conservabis,
tu et semen tuum post te in progenies suas</hi>. <hi>Et
hoc est testamentum quod conservabis inter me et vos,
et inter semen tuum post te in generationes suas. Circumcidetur
vestrum omne masculinum, et circumcidemini
carnem praeputii vestri: et erit in signum testamenti
inter me et vos.</hi> Et puer octo dierum circumcidetur,
vestrum omne masculinum in progenies vestras. <hi>Vernaculus
et emptitius ab omni filio alienigena</hi>, <hi>qui
non est de semine tuo, circumcisione circumcidetur:
vernaculus domus tuae et emptitius.</hi> Et erit testamentum
meum in carne vestra in testamentum aetenum.
<hi>Et qui non fuerit circumcisus, masculus qui non circumcidetur
carnem praeputii sui octavo die, interibit
<pb n="0505"/>
anima illa de genere ejus; quia testamentum meum
dissipavit. Et dixit Deus ad Abraham: Sara uxor
tua, non appellabitur nomen ejus Sara, sed Sarra
erit nomen ejus</hi>. <hi>Benedicam autem illam, et dabo tibi
ex ea filium: et benedicam illum; et erit in nationes,
et reges gentium ex eo erunt.</hi> Et procidit Abraham
super faciem suam; et risit, et dixit in animo suo, dicens:
Si mihi centum annos habenti nascetur filius, et
si Sarra annorum nonaginta pariet? Dixit autem Abraham
ad Deum: Ismael hic vivat in conspectu tuo.
<hi>Dixit autem Deus ad Abraham: Ita, ecce Sarra uxor
tua pariet tibi filium, et vocabis nomen ejus Isaac: et
statuam testamentum meum ad illum in testamentum
aeternum, esse illi Deus</hi>, <hi>et semini ejus post illum. De
Ismael autem ecce exaudivi te</hi>: <hi>ecce benedixi eum, et
ampliabo illum, et multiplicabo illum valde</hi>. <hi>Duodecim
gentes generabit: et dabo illum in gentem magnam.
Testamentum autem meum statuam ad Isaac, quem
pariet tibi Sarra in tempore hoc ad annum sequentem <note>(Gen. XVII, 1-21)</note>
            </hi>.</p>
          </div3>
<div3>
            <head>2.</head>
            <p>
 Hic apertiora promissa sunt de vocatione Gentium
in Isaac, id est, in filio promissionis, quo significatur
gratia, non natura: quia de sene et anu
sterili promittitur filius. Quamvis enim et naturalem
procreationis excursum Deus operetur: ubi tamen
evidens opus Dei est, vitiata et cessante natura, ibi evidentius
intelligitur gratia. Et quia hoc non per generationem,
sed per regenerationem futurum erat, ideo
nunc imperata est circumcisio, quando de Sarra promissus
est filius. Et quod omnes, non solum filios, verum
etiam servos vernaculos et emptitios circumcidi
jubet, ad omnes istam gratiam pertinere testatur.
Quid enim aliud circumcisio significat, quam vetustate
exuta naturam renovatam? et quid aliud
quam Christum octavus dies, qui hebdomada completa,
hoc est post sabbatum, resurrexit? Parentum
mutantur et nomina, omnia resonant novitatem,
et in Testamento vetere obumbratur novum. Quid
est enim quod dicitur Testamentum vetus, nisi occultatio
novi? et quid est aliud quod dicitur novum,
nisi veteris revelatio? Risus Abrahae, exsultatio est
gratulantis, non irrisio diffidentis. Verba quoque ejus
illa in animo suo, <hi>Si mihi centum annos habenti nascetur
filius, et si Sarra annorum nonaginta pariet?</hi>  non
sunt dubitantis, sed admirantis. Si quem vero movet
quod dictum est, <hi>Et dabo tibi et semini tuo post te
terram, in qua tu incola es, omnem terram Chanaan in
possessionem aeternam;</hi> quomodo accipiatur impletum,
<pb n="0506"/>
sive adhuc exspectetur implendum, cum possessio
quaecumque terrena aeterna cuilibet genti esse non
possit: sciat aeternum a nostris interpretari, quod
Graeci appellant <foreign xml:lang="greek">αἰώνιον</foreign> quod a saeculo derivatum est: <foreign xml:lang="greek">αἰών</foreign>
 quippe graece saeculum nuncupatur. Sed non sunt
ausi Latini hoc dicere saeculare, ne longe in aliud
mitterent sensum. Saecularia quippe dicuntur multa,
quae in hoc saeculo sic aguntur, ut brevi etiam tempore
transeant: <foreign xml:lang="greek">αἰώνιον</foreign> autem quod dicitur, aut non
habet finem, aut usque in hujus saeculi tenditur finem.
</p>
          </div3>
        </div2>

<div2>
          <head>CAPUT XXVII.-- <hi>De masculo, qui si octavo die non fuerit circumcisus, perit anima ejus, quia testamentum Dei dissipavit.</hi> </head>
<p>Item potest movere, quomodo intelligi operteat
quod hic dictum est, <hi>Masculus qui non circumcidetur
carnem praeputii sui octavo die, interibit anima illa de
genere ejus, quia testamentum meum dissipavit:</hi> cum haec
nulla culpa sit parvuli, cujus dixit animam perituram;
nec ipse dissipaverit testamentum Dei, sed majores
qui eum circumcidere non curarunt: nisi quia
etiam parvuli, non secundum suae vitae proprietatem,
sed secundum communem generis humani originem,
omnes in illo uno testamentum Dei dissipaverunt, in
quo omnes peccaverunt <note>(Rom. V. 12)</note>. Multa quippe appellantur
testamenta Dei, exceptis illis duobus magnis,
vetere et novo, quod licet cuique legendo cognoscere.
Testamentum autem primum, quod factum est ad hominem
primum, profecto illud est: <hi>Qua die ederitis,
morte moriemini <note>(Gen. II, 17)</note>
            </hi>. Unde scriptum est in
libro, qui Ecclesiasticus appellatur, <hi>Omnis caro sicut
vestis veterascit. Testamentum enim a saeculo, Morte
morieris <note>(Eccli. XIV, 18, sec. LXX)</note>
            </hi>. Cum enim lex
evidentior postea data sit, et dicat Apostolus, <hi>Ubi
autem non est lex, nec praevaricatio <note>(Rom. IV, 15)</note>
            </hi>: quo
pacto quod legitur in Psalmo verum est, <hi>Praevaricatores
aestimavi omnes peccatores terrae <note>(Psal. CXVIII,
119)</note>
            </hi>; nisi quia omnes legis alicujus praevaricatae sunt
rei, qui aliquo peccato tenentur obstricti? Quamobrem
si etiam parvuli, quod vera fides habet, nascuntur
non proprie, sed originaliter peccatores, unde illis
gratiam remissionis peccatorum necessariam confitemur;
profecto eo modo quo sunt peccatores, etiam
praevaricatores legis illius, quae in paradiso data est,
agnoscuntur; ut verum sit utrumque, quod scriptum
est, et, <hi>Praevaricatores aestimavi omnes peccatores terrae;</hi> 
et, <hi>Ubi lex non est; nec praevaricatio.</hi>  Ac per hoc,
quia circumcisio signum regenerationis fuit, et non
immerito parvulum propter originale peccatum, quo
primum Dei dissipatum est testamentum, generatio
disperdet, nisi regeneratio liberet: sic intelligenda
sunt haec divina verba, tanquam dictum sit, Qui
non fuerit regeneratus, interibit anima illa de populo
<pb n="0507"/>
ejus, quia testamentum dei dissipavit, quando in Adam
cum omnibus etiam ipse peccavit. Si enim dixisset,
Quia hoc testamentum meum dissipavit; nonnisi de
ista circumcisione intelligi cogeret: nunc vero, quoniam
non expressit cujusmodi testamentum parvulus
dissipaverit, liberum est intelligere de illo testamento
dictum, cujus dissipatio pertinere possit ad
parvulum. Si autem quisquam hoc nonnisi de ista
circumcisione dictum esse contendit, quod in ea testamentum
Dei, quoniam non est circumcisus, dissipaverit
parvulus; quaerat locutionis aliquem modum,
quo non absurde possit intelligi, ideo dissipasse testamentum,
quia licet non ab illo, tamen in illo est
dissipatum. Verum sic quoque animadvertendum est,
nulla in se negligentia sua injuste interire incircumcisi
animam parvuli, nisi originalis obligatione
peccati.</p>
</div2>

<div2>
          <head>CAPUT XXVIII.-- <hi>De commutatione nominum Abrahae et Sarrae, qui cum ob unius sterilitatem, ob utriusque autem senectutem generare non possent, munus fecunditatis indepti sunt.</hi> </head>
<p>Facta igitur promissione tam magna tamque dilucida
ad Abraham, cui evidentissime dictum est, <hi>Patrem multarum gentium posui te; et augebo te
valde, et ponam te in gentes, et reges exibunt ex te: et
dabo tibi ex Sarra filium; et benedicam illum, et erit in
nationes, et reges gentium ex eo erunt:</hi> 
 quam promissionem
nunc in Christo cernimus reddi: ex illo deinceps
illi conjuges non vocantur in Scripturis, sicut
antea vocabantur, Abram et Sara; sed sicut nos
eos ab initio vocavimus, quoniam sic jam vocantur
ab omnibus, Abraham et Sarra. Cur autem mutatum
sit nomen Abrahae, reddita est ratio: <hi>Quia patrem,</hi> 
inquit, <hi>multarum gentium posui te.</hi>  Hoc ergo significare
intelligendum est Abraham: Abram vero, quod ante
vocabatur, interpretatur Pater excelsus. De nomine
autem mutato Sarrae non est reddita ratio: sed, sicut
aiunt, qui scripserunt interpretationes nominum hebraeorum,
quae his sacris Litteris continentur, Sara
interpretatur Princeps mea; Sarra autem Virtus.
Unde scriptum est in Epistola ad Hebraeos: <hi>Fide et
ipsa Sarra virtutem accepit ad emissionem seminis <note>(Hebr. XI, 11)</note>
            </hi>.
Ambo autem seniores erant, sicut
Scriptura testatur: sed illa etiam sterilis, et cruore
menstruo jam destituta; propter quod jam parere
non posset, etiamsi sterilis non fuisset. Porro si femina
ita sit provectioris aetatis, ut ei solita mulierum
adhuc fluant, de juvene parere potest, de seniore non
potest: quamvis adhuc possit ille senior, sed de adolescentula
gignere: sicut Abraham post mortem
Sarrae de Cethura potuit, quia vividam ejus invenit
aetatem. Hoc ergo est quod mirum commendat Apostolus,
et ad hoc dicit Abrahae jam fuisse corpus
emortuum <note>(Rom. IV, 19)</note>: quoniam non ex omni femina,
<pb n="0508"/>
cui esset adhuc aliquod pariendi tempus extremum,
generare ipse in illa aetate adhuc posset. Ad
aliquid enim emortuum corpus intelligere debemus,
non ad omnia. Nam si ad omnia, non jam senectus
vivi, sed cadaver est mortui. Quamvis etiam sic solvi
soleat ista quaestio, quod de Cethura postea genuit
Abraham, quia gignendi donum, quod a Domino accepit,
etiam post obitum mansit uxoris. Sed propterea
mihi videtur illa, quam secuti sumus, hujus
quaestionis solutio praeferenda, quia centenarius quidem
senex, sed temporis nostri, de nulla potest femina
gignere; non tunc, quando adhuc tam diu vivebant,
ut centum anni nondum facerent hominem
decrepitae senectutis.</p>
</div2>

<div2>
          <head>CAPUT XXIX.-- <hi>De tribus viris vel angelis, in quibus ad quercum Mambre apparuisse Abrahae Dominus indicatur.</hi> </head>
<p>Item Deus apparuit Abrahae ad quercum Mambre
in tribus viris, quos dubitandum non est Angelos
fuisse; quamvis quidam existiment unum in eis
fuisse Dominum Christum, asserentes eum etiam ante
indumentum carnis fuisse visibilem. Est quidem
divinae potestatis, et invisibilis, incorporalis incommutabilisque
naturae, sine ulla sui mutatione etiam
mortalibus aspectibus apparere, non per id quod est,
sed per aliquid quod sibi subditum est. Quid autem
illi subditum non est? Verumtamen si propterea confirmant
horum trium aliquem fuisse Christum, quia
cum tres vidisset, ad Dominum singulariter est locutus:
sic enim scriptum est, <hi>Et ecce tres viri stabant
super eum, et videns procucurrit obviam illis ab ostio
tabernaculi sui, et adoravit super terram, et dixit:
Domine, si inveni gratiam ante te <note>(Gen. XVIII, 1-3)</note>
            </hi>, et
caetera: cur non etiam illud advertunt, duos ex eis
venisse, ut Sodomitae delerentur, cum adhuc Abraham
ad unum loqueretur, Dominum appellans, et
intercedens ne simul justum cum impio in Sodomis
perderet? Illos autem duos sic suscepit Lot, ut etiam
ipse in colloquio cum illis suo singulariter Dominum
appellaret. Nam cum eis pluraliter dixisset, <hi>Ecce,
domini, declinate in domum pueri vestri,</hi> et caetera quae
ibi dicuntur: postea tamen ita legitur, <hi>Et tenuerunt
Angeli manum ejus, et manum uxoris ejus, et manus
duarum filiarum ejus, in eo quod parceret Dominus
ipsi.</hi> Et factum est, mox ut eduxerunt illum foras, et
dixerunt: Salvam fac animam tuam, ne respexeris retro,
nec steteris in tota regione: in monte salvum te fac, ne
quando comprehendaris. <hi>Dixit autem Lot ad illos: Oro,
<pb n="0509"/>
Domine, quia invenit puer tuus misericordiam ante te,</hi> 
et quae sequuntur. Deinde post haec verba singulariter
illi respondit et Dominus, cum in duobus Angelis
esset, dicens, <hi>Ecce miratus sum faciem tuam <note>(Gen.
XIX, 2-21)</note>
            </hi>, et caetera. Unde multo est credibilius,
quod et Abraham in tribus et Lot in duobus viris
Dominum agnoscebant, cui per singularem numerum
loquebantur, etiam cum eos homines esse arbitrarentur:
neque enim aliam ob causam sic eos susceperunt,
ut tanquam mortalibus et humana refectione
indigentibus ministrarent: sed erat profecto aliquid,
quo ita excellebant, licet tanquam homines, ut in
eis esse Dominum, sicut esse assolet in Prophetis,
hi qui hospitalitatem illis exhibebant, dubitare non
possent; atque ideo et ipsos aliquando pluraliter, et
in eis Dominum aliquando singulariter appellabant.
Angelos autem fuisse Scriptura testatur, non solum
in hoc Genesis libro, ubi haec gesta narrantur; verum
etiam in Epistola ad Hebraeos, ubi, cum hospitalitas
laudaretur, <hi>Per hanc,</hi> inquit, <hi>etiam quidam nescientes
hospitio receperunt Angelos <note>(Hebr. XIII, 2)</note>
            </hi>. Per illos
igitur tres viros, cum rursus filius Isaac de Sarra
promitteretur Abrahae, divinum datum est etiam tale
responsum, ut diceretur, <hi>Abraham erit in gentem magnam et multam, et benedicentur in eo omnes gentes
terrae 
 <note>(Gen. XVIII, 18)</note>
            </hi>. Et hic duo illa brevissime
plenissimeque promissa sunt, gens Israel secundum
carnem, et omnes gentes secundum fidem.</p>
</div2>

<div2>
          <head>CAPUT XXX.-- <hi>De Lot a Sodomis liberato, atque eisdem coelesti igne consumptis; et de Abimelech; cujus concupiscentia castitati Sarrae nocere non potuit.</hi> </head>
<p>Post hanc promissionem liberato de Sodomis Lot,
et veniente igneo imbre de coelo, tota illa regio impiae
civitatis in cinerem versa est, ubi stupra in masculos
in tantam consuetudinem convaluerant, quantam leges
solent aliorum factorum praebere licentiam.
Verum et hoc eorum supplicium specimen futuri judicii
divini fuit. Nam quo pertinet quod prohibiti sunt
qui liberabantur ab Angelis retro respicere, nisi quia
non est animo redeundum ad veterem vitam, qua per
gratiam regeneratus exuitur, si ultimum evadere judicium
cogitamus? Denique uxor Lot, ubi respexit,
remansit; et in salem conversa <note>(Gen. XIX)</note> hominibus
fidelibus quoddam praestitit condimentum, quo sapiant
aliquid, unde illud caveatur exemplum. Inde rursus
Abraham fecit in Geraris apud regem civitatis illius
Abimelech, quod in Aegypto de conjuge fecerat, eique
intacta similiter reddita est. Ubi sane Abraham objurganti
regi cur tacuisset uxorem, sororemque dixisset,
aperiens quid timuerit, etiam hoc addidit: <hi>Etenim
vere soror mea est de patre, sed non de matre (Gen.
<pb n="0510"/>
XX, 2)</hi>: quia de patre suo soror erat Abrahae, de
quo propinqua ejus erat. Tantae autem pulchritudinis
fuit, ut etiam in illa aetate posset adamari.</p>
</div2>

<div2>
          <head>CAPUT XXXI.-- <hi>De Isaac secundum promissionem nato, cui nomen ex risu utriusque parentis est inditum.</hi> </head>
<p>Post haec natus est Abrahae, secundum promissionem
Dei, de Sarra filius, eumque nominavit Isaac,
quod interpretatur Risus. Riserat enim et pater,
quando ei promissus est, admirans in gaudio: riserat
et mater, quando per illos tres viros iterum promissus
est, dubitans in gaudio; quamvis exprobrante
angelo quod risus ille, etiamsi gaudii fuit, tamen
plenae fidei non fuit <note>(Gen. XVIII, 12-15)</note>. Post ab eodem
angelo in fide etiam confirmata est. Ex hoc ergo puer
nomen accepit. Nam quod risus ille non ad irridendum
opprobrium, sed ad celebrandum gaudium pertinebat,
nato Isaac, et eo nomine vocato, Sarra monstravit;
ait quippe, <hi>Risum mihi fecit Dominus; quicumque
enim audierit, congaudebit mihi <note>(Id. XXI, 6)</note>
            </hi>.
Sed post aliquantulum tempus ancilla de domo ejicitur
cum filio suo, et duo illa secundum Apostolum Testamenta
significantur, vetus et novum: ubi Sarra illa
supernae Jerusalem, hoc est civitatis Dei, figuram
gerit <note>(Galat. IV, 26)</note>.</p>
</div2>

<div2>
          <head>CAPUT XXXII.-- <hi>De obedientia et fide Abrahae, qua per oblationem immolandi filii probatus est, et de morte Sarrae.</hi> </head>
<div3>
            <head>1.</head>
            <p>
 Inter haec, quae omnia commemorare nimis longum
est, tentatur Abraham de immolando dilectissimo
filio ipso Isaac, ut pia ejus obedientia probaretur,
saeculis in notitiam proferenda, non Deo. Neque
enim omnis est culpanda tentatio: quia et gratulanda
est, qua fit probatio. Et plerumque aliter animus
humanus sibi ipsi innotescere non potest, nisi vires
suas sibi, non verbo, sed experimento, tentatione
quodammodo interrogante, respondeat: ubi si Dei
munus agnoverit, tunc pius est, tunc solidatur firmitate
gratiae, non inflatur inanitate jactantiae. Nunquam
sane crederet Abraham, quod victimis Deus
delectaretur humanis: quamvis, divino intonante
praecepto, obediendum sit, non disputandum. Verumtamen
Abraham confestim filium, cum fuisset immolatus,
resurrecturum credidisse laudandus est. Dixerat
namque illi Deus, cum de ancilla et filio ejus foras
ejiciendis voluntatem conjugis nollet implere: <hi>In Isaac vocabitur tibi semen.</hi>  
 Et certe ibi sequitur ac
dicitur, <hi>Filium autem ancillae hujus in magnam gentem
faciam illum</hi>; <hi>quia semen tuum est <note>(Gen. XXI, 12,
13)</note>
            </hi>. Quomodo ergo dictum est, <hi>In Isaac vocabitur tibi
semen,</hi> cum et Ismaelem Deus semen ejus vocaverit?
Exponens autem Apostolus, quid sit, <hi>In Isaac vocabitur
<pb n="0511"/>
tibi semen: Id est,</hi> inquit, <hi>non qui filii carnis,
hi filii Dei; sed filii promissionis deputantur in semine</hi>. <note>(Rom. IX, 8)</note>.
Ac per hoc filii promissionis, ut sint
semen Abrahae, in Isaac vocantur, hoc est, in Christum
 vocante gratia congregantur. Hanc ergo promissionem
pater pius fideliter tenens, quia per hunc
oportebat impleri, quem Deus jubebat occidi, non
haesitavit quod sibi reddi poterat immolatus, qui dari
potuit non speratus. Sic intellectum est et in Epistola
ad Hebraeos, et sic expositum. <hi>Fide,</hi> inquit, <hi>praecessit
Abraham, in Isaac tentatus; et unicum obtulit,
qui promissiones suscepit, ad quem dictum est, In
Isaac vocabitur tibi semen: cogitans quia et ex mortuis
excitare potest Deus.</hi>  Proinde addidit, <hi>Pro hoc etiam
eum et in similitudinem adduxit <note>(Hebr. XI, 17-19)</note>
            </hi>. Cujus
similitudinem, nisi illius de quo dicit idem Apostolus, <hi>Qui proprio Filio non pepercit, sed pro nobis
omnibus tradidit illum 
 <note>(Rom. VIII, 32)</note>
            </hi>? Propterea et
Isaac, sicut Dominus, crucem suam, ita sibi ligna
ad victimae locum, quibus fuerat imponendus, ipse
portavit. Postremo quia Isaac occidi non oportebat,
posteaquam est pater ferire prohibitus, quis erat ille
aries, quo immolato impletum est significativo sanguine
sacrificium? Nempe quando eum vidit Abraham,
cornibus in frutice tenebatur. Quis ergo illo figurabatur,
nisi Jesus, antequam immolaretur, spinis
Judaicis coronatus?</p>
          </div3>
<div3>
            <head>2.</head>
            <p>
 Sed divina per Angelum verba potius audiamus.
Ait quippe Scriptura: <hi>Et extendit Abraham manum
suam sumere machaeram, ut occideret filium suum.</hi> Et
vocavit illum Angelus Domini de coelo, et dixit: Abraham!
Ille autem dixit: Ecce ego. <hi>Et dixit: Non injicias
manum tuam super puerum, neque facias illi quidquam:
nunc enim scivi quia times Deum tu</hi>, <hi>et non
pepercisti filio tuo dilecto propter me. Nunc scivi,</hi> dictum
est, nunc sciri feci: neque enim hoc nondum
sciebat Deus. Deinde ariete illo immolato pro Isaac
filio suo, <hi>vocavit,</hi> ut legitur, <hi>Abraham nomen loci illius,
Dominus vidit: ut dicant hodie, In monte Dominus
apparuit.</hi>  Sicut dictum est, <hi>Nunc scivi,</hi> pro eo
quod est, Nunc sciri feci: ita hic, <hi>Dominus vidit;</hi> 
pro eo quod est, Dominus apparuit; hoc est, Videri
se fecit. <hi>Et vocavit Angelus Domini Abraham secundo
de coelo, dicens: Per memetipsum juravi, dicit Dominus,
propter quod fecisti verbum hoc, et non pepercisti
filio tuo allecto propter me, nisi benedicens benedicam
te, et multiplicans multiplicabo semen tuum, sicut stellas
coeli, et tanquam arenam quae est juxta labium maris.
Et haereditate possidebit semen tuum civitates adversariorum</hi>; <hi>et benedicentur in semine tuo omnes gentes
terrae; quia obaudisti vocem meam 
 <note>(Gen. XXII, 10-18)</note>
            </hi>.
Hoc modo est illa de vocatione gentium in semine
<pb n="0512"/>
Abrahae, post holocaustum, quo significatus est Christus,
etiam juratione Dei firmata promissio. Saepe
enim promiserat, sed nunquam juraverat. Quid autem
est Dei veri veracisque juratio, nisi promissi confirmatio,
et infidelium quaedam increpatio?</p>
          </div3>
<div3>
            <head>3.</head>
            <p>
 Post haec Sarra mortua est, centesimo et vicesimo
septimo anno vitae suae <note>(Gen. XXIII, 1)</note>, centesimo
autem et tricesimo septimo viri sui. Decem quippe
annis eam praecedebat aetate; sicut ipse, quando sibi
ex illa promissus est filius, ait, <hi>Si mihi annorum centum
nascetur filius, et si Sarra annorum nonaginta pariet <note>(Id. XVII, 17)</note>
            </hi>?
Tunc emit agrum Abraham, in
quo sepelivit uxorem. Tunc ergo, secundum narrationem
Stephani, in terra illa est collocatus, quoniam
coepit ibi esse possessor <note>(Act. VII, 4)</note>; post mortem
scilicet patris sui, qui colligitur ante biennium
fuisse defunctus.
</p>
          </div3>
        </div2>

<div2>
          <head>CAPUT XXXIII.-- <hi>De Rebecca nepte Nachor, quam Isaac accepit uxorem.</hi> </head>
<p>Deinde Rebeccam, neptem Nachor patrui sui, cum
annorum quadraginta esset Isaac, duxit uxorem, centesimo
scilicet et quadragesimo anno vitae patris sui,
triennio post mortem matris suae. Ut autem illam duceret,
quando ab ejus patre in Mesopotamiam servus
missus est, quid aliud demonstratum est, cum
eidem servo dixit Abraham, <hi>Pone manum tuam sub
femore meo, et adjurabo te per Dominum Deum coeli
et Dominum terrae, ut non sumas filio meo Isaac uxorem
de filiabus Chananaeorum <note>(Gen. XXIV, 2, 3)</note>
            </hi>, nisi
Dominum Deum coeli et Dominum terrae in carne,
quae ex illo femore trahebatur, fuisse venturum?
Numquid haec parva sunt praenuntiatae indicia veritatis,
quam compleri videmus in Christo?</p>
</div2>

<div2>
          <head>CAPUT XXXIV.-- <hi>Quid intelligendum sit in eo quod Abraham post mortem Sarrae accepit uxorem Cethuram.</hi> </head>
<p>Quid autem sibi vult, quod Abraham post mortem
Sarrae Cethuram duxit uxorem? Ubi absit ut incontinentiam
suspicemur, praesertim in illa jam aetate,
et in illa fidei sanctitate. An adhuc procreandi filii
quaerebantur, cum jam Deo promittente tanta multiplicatio
filiorum ex Isaac per stellas coeli et arenam
terrae fide probatissima teneretur? Sed profecto si
Agar et Ismael, doctore Apostolo, significaverunt carnales
veteris Testamenti <note>(Galat. IV, 24)</note>; cur non etiam
Cethura et filii ejus significent carnales, qui se ad Testamentum
novum existimant pertinere? Ambae quippe
et uxores Abrahae, et concubinae sunt appellatae:
Sarra vero nunquam dicta est concubina. Nam et
quando data est Agar Abrahae, ita scriptum est: <hi>Et
apprehendit Sarra uxor Abram Agar Aegyptiam ancillam
suam, post decem annos quam habitaverat Abram
<pb n="0513"/>
in terra Chanaan, et dedit eam Abram viro suo, ipsi uxorem 
 <note>(Gen. XVI, 3)</note>
            </hi>. De Cethura autem quam post
obitum Sarrae accepit, sic legitur: <hi>Adjiciens autem
Abraham sumpsit uxorem, cui nomen Cethura.</hi>  Ecce
ambae dicuntur uxores: ambae porro concubinae fuisse
reperiuntur, postea dicente Scriptura, <hi>Dedit autem
Abraham omnem censum suum Isaac filio suo, et filiis
concubinarum suarum dedit Abraham dationes, et dimisit
eos ab Isaac filio suo adhuc se vivo, ad Orientem,
in terram Orientis <note>(Id. XXV, 1, 5, 6)</note>
            </hi>. Habent ergo nonnulla
munera filii concubinarum, sed non perveniunt
ad regnum promissum, nec haeretici, nec Judaei carnales:
quia praeter Isaac nullus est haeres; et <hi>non qui
filii carnis, hi filii Dei; sed filii promissionis deputantur
in semine <note>(Rom. IX, 8)</note>
            </hi>, de quo dictum est, <hi>In Isaac
vocabitur tibi semen <note>(Gen. XXI, 12)</note>
            </hi>. Neque enim video,
cur etiam Cethura post uxoris mortem ducta, nisi
propter hoc mysterium, dicta sit concubina. Sed quisquis
haec non vult in istis significationibus accipere,
non calumnietur Abrahae. Quid si enim et hoc provisum
est contra haereticos futuros secundarum adversarios
nuptiarum, ut in ipso patre multarum
gentium post obitum conjugis iterum conjugari demonstraretur
non esse peccatum? Et mortuus est
Abraham, cum esset annorum centum septuaginta
quinque <note>(Id. XXV, 7)</note>. Annorum ergo septuaginta
quinque Isaac filium dereliquit, quem centenarius
genuit.</p>
</div2>

<div2>
          <head>CAPUT XXXV.-- <hi>De geminis adhuc in utero Rebeccae matris inclusis quid indicaverit divina responsio.</hi> </head>
<p>Jam ex hoc, quemadmodum per posteros Abrahae
civitatis Dei procurrant tempora, videamus. A primo
igitur anno vitae Isaac, usque ad sexagesimum quo ei
nati sunt filii, illud memorabile est, quod cum illi
Deum roganti ut pareret uxor ejus, quae sterilis erat,
concessisset Dominus quod petebat, atque haberet
illa conceptum, gestiebant gemini adhuc in utero
ejus inclusi. Qua molestia cum angeretur, Dominum
interrogavit, accepitque responsum: <hi>Duae gentes in
utero tuo sunt, et duo populi de ventre tuo separabuntur,
et populus populum superabit, et major serviet
minori <note>(Ibid., 23)</note>
            </hi>. Quod Paulus apostolus magnum
vult intelligi gratiae documentum: quia nondum illis
natis, nec aliquid agentibus boni seu mali, sine ullis
bonis meritis eligitur minor, majore reprobato <note>(Rom.
IX, 11-13)</note>: quando procul dubio, quantum attinet
ad originale peccatum, ambo pares erant; quantum
autem ad proprium, ullius eorum nullum erat. Sed
nunc de hac re dicere aliquid latius, instituti operis
ratio non sinit, unde et in aliis jam multa diximus.
Quod autem dictum est, <hi>Major serviet minori,</hi> nemo
fere nostrum aliter intellexit, quam majorem populum
Judaeorum minori populo Christiano serviturum.
<pb n="0514"/>
Et revera quamvis in gente Idumaeorum, quae nata
est de majore, cui duo nomina erant (nam et Esau
vocabatur, et Edom, unde Idumaei), hoc videri possit
impletum; quia postea superanda fuerat a populo,
qui ortus est ex minore, id est Israelitico, eique fuerat
futura subjecta: tamen in aliquid majus intentam
fuisse istam prophetiam, qua dictum est, <hi>Populus
populum superabit, et major serviet minori,</hi> convenientius
creditur. Et quid est hoc, nisi quod in Judaeis et
Christianis evidenter impletur?</p>
</div2>

<div2>
          <head>CAPUT XXXVI.-- <hi>De oraculo et benedictione, quam Isaac non aliter quam pater ipsius, merito ejusdem dilectus</hi>, <hi>accepit.</hi> </head>
<p>Accepit etiam Isaac oraculum tale, quale aliquoties
pater ejus acceperat. De quo oraculo sic scriptum
est: <hi>Facta est autem fames super terram, praeter famem
quae prius facta est in tempore Abrahae.</hi> Abiit autem
Isaac ad Abimelech regem Philistinorum in Gerara.
Apparuit autem illi Dominus, et dixit: Noli descendere
in Aegyptum: habita autem in terra quam tibi dixero,
et incole in terra hac; et ero tecum, et benedicam te.
<hi>Tibi enim et semini tuo dabo omnem terram hanc: et
statuam juramentum meum quod juravi Abrahae patri
tuo; et multiplicabo semen tuum tanquam stellas coeli,
et dabo semini tuo omnemne, et benedicentur terram ha
in semine tuo omnes gentes terrae, pro eo quod obaudivit
Abraham pater tuus vocem meam, et custodivit praecepta
mea, et mandata mea, et justificationes meas,
et legitima mea <note>(Gen. XXVI, 1-5)</note>
            </hi>. Iste patriarcha nec
uxorem habuit aliam, nec aliquam concubinam, sed
posteritate duorum geminorum ex uno concubitu
procreatorum contentus fuit. Timuit sane etiam ipse
periculum de pulchritudine conjugis, cum habitaret
inter alienos, fecitque quod pater, ut eam sororem
diceret, taceret uxorem: erat enim ei propinqua paterno
et materno sanguine: sed etiam ipsa ab alienigenis,
cognito quod uxor ejus esset, mansit intacta.
Nec ideo tamen istum patri ejus praeferre debemus,
quia iste nullam feminam praeter unam conjugem
noverat. Erant enim procul dubio paternae fidei et
obedientiae merita potiora, in tantum ut propter illum
dicat Deus, huic se facere bona quae facit: <hi>Benedicentur,</hi> 
inquit, <hi>in semine tuo omnes gentes terrae, pro
eo quod obaudivit Abraham pater tuus vocem meam, et
custodivit praecepta mea, et mandata mea, et justificationes
meas, et legitima mea.</hi>  Et alio rursus oraculo: <hi>Ego sum,</hi> 
 inquit, <hi>Deus Abraham patris tui: noli timere;
tecum enim sum, et benedixi te, et multiplicabo semen
tuum propter Abraham patrem tuum <note>(Ibid. 24)</note>
            </hi>. Ut
intelligamus quam caste Abraham fecerit, quod hominibus
impudicis et nequitiae suae de Scripturis sanctis
patrocinia requirentibus videtur fecisse libidine:
deinde ut etiam hoc noverimus, non ex bonis singulis
inter se homines comparare, sed in unoquoque
consideremus universa. Fieri enim potest, ut habeat
aliquid in vita et moribus quispiam quo superat alium,
<pb n="0515"/>
idque sit longe praestabilius, quam est illud unde ab
alio superatur. Ac per hoc sano veroque judicio, cum
continentia conjugio praeferatur, melior est tamen
homo fidelis conjugatus, quam continens infidelis.
Sed infidelis homo non solum minus laudandus, verum
etiam maxime detestandus est. Constituamus
ambos bonos; etiam sic profecto melior est conjugatus
fidelissimus et obedientissimus Deo, quam
continens minoris fidei minorisque obedientiae: si
vero paria sint caetera, continentem conjugato praeferre
 quis ambigat?</p>
</div2>

<div2>
          <head>CAPUT XXXVII.-- <hi>De his quae in Esau et Jacob mystice praefigurabantur.</hi> </head>
<p>Duo igitur Isaac filii, Esau et Jacob, pariter crescunt.
Primatus majoris transfunditur in minorem
ex pacto et placito inter illos, eo quod lenticulam,
quem cibum minor paraverat, major immoderatius
concupivit, eoque pretio primogenita sua fratri juratione
interposita vendidit. Ubi discimus in vescendo
non cibi genere, sed aviditate immoderata quemque
culpandum. Senescit Isaac, ejusque oculis per senectam
visus aufertur. Vult benedicere filium majorem,
et pro illo nesciens benedicit minorem, pro fratre
majore, qui erat pilosus, se paternis manibus supponentem,
haedinis sibi pelliculis coaptatis velut aliena
peccata portantem. Iste dolus Jacob, ne putaretur
fraudulentus dolus, et non in eo magnae rei mysterium
quaereretur, superius praedixit Scriptura: <hi>Erat
Esau homo sciens venari, agrestis: Jacob autem homo
simplex, habitans domum <note>(Gen. XXV, 29-34, 27)</note>
            </hi>. Hoc
nostri quidam interpretati sunt, <hi>sine dolo.</hi>  Sive autem <hi>sine dolo,</hi> 
 sive <hi>simplex,</hi> sive potius <hi>sine fictione</hi> dicatur,
quod est graece <foreign xml:lang="greek">ἄπλαστος,</foreign> quis est in ista percipienda
benedictione dolus hominis sine dolo? quis
est dolus simplicis, quae fictio non mentientis, nisi
profundum mysterium veritatis? Ipsa autem benedictio
qualis est? <hi>Ecce,</hi> inquit, <hi>odor filii mei tanquam
odor agri pleni, quem benedixit Dominus. Et det tibi
Deus de rore coeli, et de ubertate terrae, et multitudinem
frumenti et vini: et serviant tibi gentes, et adorent
te principes, et fias</hi> dominus fratris tui, et adorabunt
te filii patris tui. Qui maledixerit te, maledictus; et qui
benedixerit te, benedictus. Benedictio igitur Jacob,
praedicatio Christi est in omnibus gentibus. Hoc fit,
hoc agitur: Lex et Prophetia est Isaac: etiam per
os Judaeorum Christus ab illa benedicitur velut a nesciente,
quia ipsa nescitur. Odore nominis Christi,
sicut ager, mundus impletur: ejus est benedictio de
rore coeli, hoc est, de verborum pluvia divinorum;
et de ubertate terrae, hoc est, de congregatione populorum:
ejus est multitudo frumenti et vini, hoc est,
<pb n="0516"/>
multitudo quam colligit frumentum et vinum in Sacramento
corporis et sanguinis ejus. Ei serviunt
gentes, ipsum adorant principes. Ipse est dominus
fratris sui, quia populus ejus dominatur Judaeis.
Ipsum adorant filii patris ejus, hoc est, filii Abrahae
secundum fidem: quia et ipse filius est Abrahae secundum
carnem. Ipsum qui maledixerit, maledictus;
et qui benedixerit, benedictus est. Christus, inquam,
noster etiam ex ore Judaeorum, quamvis errantium,
sed tamen Legem Prophetasque cantantium benedicitur,
id est veraciter dicitur; et alius benedici putatur,
qui ab eis errantibus exspectatur. Ecce benedictionem
promissam repetente majore, expavescit
Isaac, et alium pro alio se benedixisse cognoscens
miratur, et quisnam ille sit, percunctatur: nec tamen
se deceptum esse conqueritur; imo confestim
revelato sibi intus in corde magno sacramento devitat
indignationem, confirmat benedictionem. <hi>Quis
ergo,</hi> inquit, <hi>venatus est mihi venationem, et intulit
mihi, et manducavi ab omnibus, antequam tu venires,
et benedixi eum, et sit benedictus <note>(Gen. XXVII, 27-29,
33)</note>
            </hi>? Quis non hic maledictionem potius exspectaret
irati, si haec non superna inspiratione, sed terreno
more gererentur? O res, gestas sed prophetice gestas;
in terra, sed coelitus; per homines, sed divinitus! Si
excutiantur singula tantis fecunda mysteriis, multa
sunt implenda volumina: sed huic operi modus
moderate imponendus nos in alia festinare compellit.</p>
</div2>

<div2>
          <head>CAPUT XXXVIII.-- <hi>De misso Jacob in Mesopotamiam ad accipiendam uxorem, et de visione quam in itinere somniavit, et de quatuor ipsius feminis, cum unam petiisset uxorem.</hi> </head>
<div3>
            <head>1.</head>
            <p>
 Mittitur Jacob a parentibus in Mesopotamiam,
ut ibi ducat uxorem. Patris mittentis haec verba sunt: <hi>Non accipies uxorem ex filiabus Chananaeorum: surgens
fuge in Mesopotamiam in domum Bathuel, patris
matris tuae, et sume tibi inde uxorem de filiabus Laban,
fratris matris tuae. Deus autem meus benedicat te, et
augeat te, et multiplicet te; et eris in congregationes
gentium; et det tibi benedictionem Abrahae patris tui</hi>,
 <hi>tibi et semini tuo post te, ut haeres fias terrae incolatus
tui, quam dedit Deus Abrahae <note>(Gen. XXVIII, 1-4)</note>
            </hi>.
Hic jam intelligimus segregatum semen Jacob ab
alio semine Isaac, quod factum est per Esau. Quando
enim dictum est, <hi>In Isaac vocabitur tibi semen <note>(Id.
XXII, 12)</note>
            </hi>, pertinens utique semen ad civitatem Dei;
separatum est inde aliud semen Abrahae, quod erat
in ancillae filio, et quod futurum erat in filiis Cethurae.
Sed adhuc erat ambiguum de duobus geminis filiis
Isaac, an ad utrumque, an ad unum eorum illa benedictio
pertineret; et si ad unum, quisnam esset illorum.
Quod nunc declaratum est, cum prophetice a
patre benedicitur Jacob, et dicitur ei: <hi>Et eris in congregationes
gentium, et det tibi benedictionem Abrahae
patris tui.</hi>  
<pb n="0517"/>
</p>
          </div3>
<div3>
            <head>2. </head>
            <p>
Pergens itaque in Mesopotamiam Jacob, in somnis
accepit oraculum, de quo sic scriptum est: <hi>Et
exiit Jacob a Puteo jurationis, et profectus est in Charram,
et devenit in locum, et dormivit ibi: occiderat
enim sol: et sumpsit ex lapidibus loci, et posuit ad
caput suum, et dormivit in loco illo, et somniavit. Et
ecce scala stabilita super terram, cujus caput pertingebat
ad coelum: et Angeli Dei ascendebant et descendebant
per illam; et Dominus incumbebat super illam;
et dixit: Ego sum Deus Abraham patris tui, et Deus
Isaac, noli timere: terram in qua tu dormis super
eam</hi>, <hi>tibi dabo illam, et semini tuo: et erit semen
tuum sicut arena terrae; et dilatabitur super Mare,
et in Africum, et in Aquilonem, et ad Orientem: et benedicentur
in te omnes tribus terrae, et in semine tuo.</hi> Et
ecce ego sum tecum, custodiens te in omni via quacumque
ibis; et reducam te in terram hanc: quia non te derelinquam,
donec faciam omnia, quae tecum locutus sum.
Et surrexit Jacob de somno suo, et dixit: Quia Dominus
est in loco hoc, ego autem nesciebam. <hi>Et timuit,
et dixit: Quam terribilis locus hic! non est hoc nisi
domus Dei, et haec porta est coeli. Et surrexit Jacob, et
sumpsit lapidem quem supposuit ibi ad caput, et statuit
illum in titulum, et superfudit oleum in cacumen
ejus: et vocavit Jacob nomen loci illius, Domus Dei <note>(Gen.
XXVIII, 10-19)</note>
            </hi>. Hoc ad prophetiam pertinet: nec more
idololatriae lapidem perfudit oleo Jacob, velut faciens
illum deum; neque enim adoravit eumdem lapidem,
vel ei sacrificavit: sed quoniam Christi nomen a chrismate
est, id est ab unctione; profecto figuratum est
hic aliquid, quod ad magnum pertineat sacramentum.
Scalam vero istam intelligitur ipse Salvator nobis in
memoriam revocare in Evangelio, ubi cum dixisset
de Nathanaele, <hi>Ecce vere Israelita, in quo dolus
non est;</hi> quia Israel viderat istam visionem, ipse est
enim Jacob: eodem loco ait, <hi>Amen, amen dico vobis,
videbitis coelum apertum, et Angelos Dei ascendentes et
descendentes super Filium hominis <note>(Joan. 1, 47, 51)</note>
            </hi>.</p>
          </div3> 
<div3>
            <head>3.</head>
            <p>
 Perrexit ergo Jacob in Mesopotamiam, ut inde
acciperet uxorem. Unde autem illi acciderit quatuor habere
feminas, de quibus duodecim filios et unam filiam
procreavit, cum earum nullam concupisceret illicite,
divina Scriptura indicat. Ad unam quippe accipiendam
venerat <note>(Gen. XXIX)</note>; sed cum illi altera pro altera supposita
fuisset, nec ipsam dimisit, qua nesciens usus fuerat
in nocte, ne ludibrio eam videretur habuisse; et
eo tempore, quando multiplicandae posteritatis causa
plures uxores lex nulla prohibebat, accepit etiam illam,
cui uni jam futuri conjugii fidem fecerat. Quae
cum esset sterilis, ancillam suam, de qua filios ipsa
susciperet, marito dedit: quod etiam major soror ejus,
quamvis peperisset, imitata, quoniam multiplicare
prolem cupiebat, effecit. Nullam Jacob legitur petiisse
praeter unam, nec usus plurimis nisi gignendae prolis
officio, conjugali jure servato, ut neque hoc faceret,
nisi uxores ejus id fieri flagitassent, quae corporis
<pb n="0518"/>
viri sui habebant legitimam potestatem. Genuit ergo
duodecim filios et unam filiam ex quatuor mulieribus.
Deinde ingressus est in Aegyptum per filium
suum Joseph, qui venditus ab invidentibus fratribus
eo perductus fuit, atque ibidem sublimatus.
</p>
          </div3>
        </div2>

<div2>
          <head>CAPUT XXXIX.-- <hi>Quae ratio fuerit ut Jacob etiam Israel cognominaretur.</hi> </head>
<p>Jacob autem etiam Israel, sicut paulo ante dixi, vocabatur:
quod nomen magis populus ex illo procreatus
obtinuit. Hoc autem nomen illi ab Angelo impositum est,
qui cum illo fuerat in itinere de Mesopotamia redeunte
luctatus, typum Christi evidentissime gerens. Nam
quod ei praevaluit Jacob, utique volenti, ut mysterium
figuraret, significat passionem Christi, ubi visi sunt
ei praevalere Judaei. Et tamen benedictionem ab eodem
angelo, quem superaverat, impetravit: ac sic
hujus nominis impositio benedictio fuit. Interpretatur
autem Israel, Videns Deum: quod erit in fine
praemium omnium sanctorum. Tetigit porro illi idem
angelus velut praevalenti latitudinem femoris, eumque
isto modo claudum reddidit <note>(Gen. XXXII, 24-29)</note>. Erat
itaque unus atque idem Jacob et benedictus et claudus;
benedictus in eis qui in Christum ex eodem populo
crediderunt, atque in infidelibus claudus.
Nam femoris latitudo, generis est multitudo. Plures
quippe sunt in ea stirpe, de quibus prophetice praedictum
est: <hi>Et claudicaverunt a semitis suis <note>(Psal.
XVII, 46)</note>
            </hi>.</p>
</div2>

<div2>
          <head>CAPUT XL.-- <hi>Quomodo Jacob cum septuaginta quinque animabus Aegyptum narretur ingressus; cum plerique ex his qui commemorantur, tempore posteriore sint geniti.</hi> </head>
<p>Ingressi itaque referuntur in Aegyptum simul cum
ipso Jacob septuaginta quinque homines <note>(Gen. XLVI,
27, sec. LXX, et Act. VII, 14)</note>, annumerato ipso cum
filiis suis. In quo numero duae tantum feminae commemorantur,
una filia, neptis altera. Sed res diligenter
considerata non indicat, quod tantus numerus fuerit
in progenie Jacob die vel anno quo ingressus est
Aegyptum. Commemorati sunt quippe in eis etiam
pronepotes Joseph, qui nullo modo jam tunc esse potuerunt:
quoniam tunc centum triginta annorum erat
Jacob, filius vero ejus Joseph triginta novem; quem
cum accepisse tricesimo anno suo, vel amplius, constet
uxorem, quomodo potuit per novem annos habere
pronepotes de filiis, quos ex eadem uxore suscepit?
Cum igitur nec filios haberent Ephraem et Manasses
filii Joseph, sed eos pueros infra quam novennes
Jacob Aegyptum ingressus invenerit, quo pacto
eorum non solum filii, sed etiam nepotes, in illis
septuaginta quinque numerantur, qui tunc Aegyptum
ingressi sunt cum Jacob? Nam commemoratur ibi Machir
filius Manasse, nepos Joseph, et ejusdem Machir
filius, id est Galaad, nepos Manasse, pronepos Joseph:
ibi est et quem genuit Ephraem, alter filius
<pb n="0519"/>
Joseph, id est Utalaam, nepos Joseph; et filius ipsius
Utalaae Edem, nepos Ephraem, pronepos Joseph <note>(Gen.
L, 22; Num. XXVI, 29 sqq.)</note>: qui nullo modo esse potuerunt,
quando Jacob in Aegyptum venit, et filios Joseph
nepotes suos, avos istorum, minores quam novem annorum
pueros invenit. Sed nimirum introitus Jacob
in Aegyptum, quando eum in septuaginta quinque animabus
Scriptura commemorat, non unus dies, vel
unus annus, sed totum illud est tempus, quamdiu
vixit Joseph, per quem factum est ut iutrarent. Nam
de ipso Joseph eadem Scriptura sic loquitur: <hi>Et habitavit
Joseph in Aegypto, ipse et fratres ejus, et omnis
cohabitatio patris ejus: et vixit annos centum et decem,
et vidit Joseph filios Ephraem usque in tertiam generationem.</hi>  
Ipse est ille pronepos ejus ab Ephraem tertius.
Generationem quippe tertiam dicit, filium, nepotem,
pronepotem. Deinde sequitur: <hi>Et filii Machir,
filii Manasse, nati sunt supra femora Joseph <note>(Gen.
L, 22)</note>
            </hi>. Et hic ille ipse est nepos Manasse, pronepos
Joseph. Sed pluraliter appellati sunt, sicut Scriptura
consuevit; quae unam quoque filiam Jacob filias nuncupavit:
sicut in latinae linguae consuetudine liberi
dicuntur pluraliter filii, etiamsi non sint uno amplius.
Cum ergo ipsius Joseph praediceretur felicitas,
quia videre potuit pronepotes, nullo modo putandi
sunt jam fuisse tricesimo nono anno proavi sui Joseph,
quando ad eum in Aegyptum Jacob pater ejus
advenit. Illud autem est, quod fallit minus ista diligenter
intuentes, quoniam scriptum est, <hi>Haec autem
nomina filiorum Israel, qui intraverunt in Aegyptum
simul cum Jacob patre suo <note>(Id. XLVI, 8)</note>
            </hi>. Hoc enim
dictum est, quia simul cum ille computantur septuaginta
quinque, non quia simul jam erant omnes,
quando Aegyptum ingressus est ipse: sed, ut dixi,
totum tempus habetur ejus ingressus, quo vixit Joseph,
per quem videtur ingressus.</p>
</div2>

<div2>
          <head>CAPUT XLI.-- <hi>De benedictione, quam Jacob in Judam filium suum promisit.</hi> </head>
<p>Igitur propter populum christianum, in quo Dei
civitas peregrinatur in terris, si carnem Christi in
Abrahae semine requiramus, remotis concubinarum
filiis, occurrit Isaac: si in semine Isaac, remoto
Esau, qui est etiam Edom, occurrit Jacob, qui est
et Israel: si in semine Israel ipsius, remotis caeteris,
occurrit Judas, quia de tribu Juda exortus est
Christus. Ac per hoc cum in Aegypto moriturus Israel
filios suos benediceret, quemadmodum Judam prophetice
benedixerit, audiamus: <hi>Juda,</hi> inquit, <hi>te
laudabunt fratres tui.</hi> Manus tuae super dorsum inimicorum
tuorum: adorabunt te filii patris tui. Catulus
leonis Juda: ex germinatione, fili mi, ascendisti:
<pb n="0520"/>
recumbens dormisti ut leo, et ut catulus leonis, quis
suscitabit eum? <hi>Non deficiet princeps ex Juda, et dux
de femoribus ejus, donec veniant quae reposita sunt ei:
et ipse exspectatio gentium</hi>; <hi>alligans ad vitem pullum
suum, et cilicio pullum asinae suae.</hi> Lavabit in vino
stolam suam, et in sanguine uvae amictum suum. <hi>Fulvi
oculi ejus a vino, et dentes candidiores lacte <note>(Gen. XLIX,
8-12)</note>
            </hi>. Exposui haec adversus Manichaeum Faustum
disputans <note>(Contra Faustum Manichaeum, lib. 12, cap.
42)</note>: et satis esse arbitror, quantum veritas prophetiae
hujus elucet; ubi et mors Christi praedicta est
verbo dormitionis, et non necessitas, sed potestas
in morte, nomine leonis. Quam potestatem in Evangelio
ipse praedicat, dicens: <hi>Potestatem habeo ponendi
animam meam, et potestatem habeo iterum sumendi
eam. Nemo eam tollit a me: sed ego eam pono a me,
et iterum sumo eam <note>(Joan. X, 18, 17)</note>
            </hi>. Sic leo fremuit,
sic quod dixit implevit. Ad eam namque pertinet
potestatem, quod de resurrectione ejus adjunctum
est, <hi>Quis suscitabit eum?</hi>  hoc est, quia nullus hominum,
nisi se ipse, qui etiam de corpore suo dixit, <hi>Solvite templum hoc, et in triduo resuscitabo illud <note>(Id. II, 19)</note>
            </hi>.
Ipsum autem genus mortis, hoc est
sublimitas crucis, in uno verbo intelligitur, quod ait, <hi>Ascendisti.</hi>  
 Quod vero addidit, <hi>Recumbens dormisti,</hi> 
evangelista exponit, ubi dicit, <hi>et inclinato capite
tradidit spiritum <note>(Id. XIX, 30)</note>
            </hi>. Aut certe sepultura
ejus agnoscitur, in qua recubuit dormiens; et unde
illum nullus hominum, sicut Prophetae aliquos, vel
sicut ipse alios suscitavit, sed sicut a somno ipse
surrexit. Stola porro ejus quam lavat in vino, id est,
mundat a peccatis in sanguine suo, cujus sanguinis
sacramentum baptizati sciunt, unde et adjungit, <hi>Et
in sanguine uvae amictum suum,</hi> quid est nisi Ecclesia? <hi>Et fulvi oculi ejus a vino:</hi> 
 spirituales ejus inebriati
poculo ejus, de quo canit Psalmus, <hi>Et calix
tuus inebrians quam praeclarus est <note>(Psal. XXII, 5)</note>
            </hi>! <hi>Et
dentes ejus candidiores lacte:</hi> quod potant apud Apostolum
parvuli, verba scilicet nutrientia, nondum
idonei solido cibo <note>(I Cor. III, 2)</note>. Ipse igitur est in
quo reposita erant promissa Judae, quae donec venirent,
nunquam principes, hoc est reges, Israel ab
illa stirpe defuerunt. <hi>Et ipse exspectatio gentium:</hi> 
quod clarius est videndo, quam sit exponendo.</p>
</div2>

<div2>
          <head>CAPUT XLII.-- <hi>De filiis Joseph, quos Jacob prophetica manuum suarum transmutatione benedixit.</hi> </head>
<p>Sicut autem duo Isaac filii, Esau et Jacob, figuram
praebuerunt duorum populorum in Judaeis et
Christianis <note>(quamvis quod ad carnis propaginem pertinet,
nec Judaei venerint ex semine Esau, sed Idumaei;
nec Christianae gentes de Jacob, sed potius Judaei,
ad hoc enim tantum figura valuit, quod dictum est, <hi>Major serviet minori 
 [Gen. XXV, 23]</hi> )</note>; ita factum est
etiam in duobus filiis Joseph: nam major gessit typum
Judaeorum, Christianorum autem minor. Quos
<pb n="0521"/>
cum benediceret Jacob, manum dexteram ponens
super minorem, quem habebat ad sinistram; sinistram
super majorem, quem habebat ad dextram:
grave visum est patri eorum, et admonuit patrem
velut corrigens ejus errorem, et quisnam eorum esset
major ostendens. At ille mutare manus noluit,
sed dixit: <hi>Scio, fili, scio. Et hic erit in populum, et
et hic exaltabitur: sed frater ejus junior major illo erit,
semen ejus erit in multitudinem gentium <note>(Gen. XLVIII,
19)</note>
            </hi>. Etiam hic duo illa promissa demonstrat. Nam
ille <hi>in populum,</hi> iste <hi>in multitudinem gentium:</hi> quid
evidentius quam his duabus promissionibus contineri
populum Israelitarum orbemque terrarum in semine
Abrahae, illum secundum carnem, istum secundum
fidem?</p>
</div2>

<div2>
          <head>CAPUT XLIII.-- <hi>De temporibus Moysi, et Jesu Nave, ac Judicum, atque exinde Regum, quorum quidem Saül primus est, sed David praecipuus et sacramento habetur et merito.</hi> </head>
<div3>
            <head>1.</head>
            <p>
 Defuncto Jacob, defuncto etiam Joseph, per reliquos
centum quadraginta quatuor annos, donec
exiretur de terra Aegypti, in modum incredibilem
illa gens crevit, etiam tantis attrita persecutionibus,
ut quodam tempore nati masculi necarentur, cum
mirantes Aegyptios nimia populi illius incrementa
terrerent. Tunc Moyses subtractus furto trucidatoribus
parvulorum, ad domum regiam, ingentia per
eum Deo praeparante, pervenit, nutritusque et adoptatus
a filia Pharaonis (quod nomen in Aegypto omnium
regum fuit), in tantum pervenit virum, ut ipse
illam gentem mirabiliter multiplicatam, ex durissimo
et gravissimo, quod ibi ferebat, jugo servitutis extraheret,
imo per eum Deus, qui hoc promiserat
Abrahae. Prius quippe exinde fugiens, quod, cum
Israelitam defenderet, Aegyptium occiderat, et territus
fuerat; postea divinitus missus in potestate
Spiritus Dei superavit resistentes Pharaonis magos.
Tunc per eum Aegyptiis illatae sunt decem memorabiles
plagae, cum dimittere populum Dei nollent;
aqua in sanguinem versa, ranae et sciniphes, cynomyia,
mors pecorum, ulcera, grando, locusta, tenebrae,
mors primogenitorum. Ad extremum Israelitas,
quos plagis tot tantisque perfracti tandem aliquando
dimiserant, Aegyptii in mari Rubro dum
persequuntur, exstincti sunt. Illis quippe abeuntibus
divisum mare viam fecit: hos autem insequentes in
se rediens unda submersit. Deinde per annos quadraginta,
duce Moyse, Dei populus per desertum
actus est, quando Tabernaculum testimonii nuncupatum
est, ubi Deus sacrificiis futura praenuntiantibus
colebatur: cum scilicet jam data lex fuisset in
monte multum terribiliter; attestabatur enim evidentissima
mirabilibus signis vocibusque divinitas. Quod
factum est mox ut exitum est de Aegypto, et in deserto
populus esse coepit, quinquagesimo die post
<pb n="0522"/>
celebratum Pascha per ovis immolationem: qui
usque adeo typus Christi est, praenuntians eum per
victimam passionis de hoc mundo transiturum ad
Patrem <note>(Pascha quippe hebraea lingua Transitus interpretatur <hi>[Exod. XII, 11,]</hi> 
)</note>, ut jam cum revelaretur
Testamentum novum, posteaquam Pascha nostrum
immolatus est Christus, quinquagesimo die veniret
de coelo Spiritus sanctus: qui dictus est in Evangelio
digitus Dei <note>(Luc. XI, 20)</note>, ut recordationem nostram
in primi praefigurati facti memoriam revocaret; quia
et legis illae tabulae digito Dei scriptae referuntur <note>(Exod. XXXI, 18)</note>.</p>
          </div3>
<div3>
            <head>2.</head>
            <p>
 Defuncto Moyse, populum rexit Jesus Nave, et
in terram promissionis introduxit, eamque populo
divisit. Ab his duobus mirabilibus ducibus bella etiam
prosperrime ac mirabiliter gesta sunt, Deo contestante
non tam propter merita Hebraei populi, quam
propter peccata earum quae debellabantur gentium,
illas eis provenisse victorias. Post istos duces, Judices
fuerunt, jam in terra promissionis populo collocato:
ut inciperet interim reddi Abrahae prima
promissio de gente una, id est Hebraea, et terra Chanaan;
nondum de omnibus gentibus et toto orbe terrarum:
quod Christi adventus in carne, et non veteris
Legis observationes, sed Evangelii fides fuerat
impletura. Cujus rei praefiguratio facta est, quod non
Moyses, qui legem populo acceperat in monte Sina,
sed Jesus, cui etiam nomen Deo praecipiente mutatum
fuerat ut Jesus vocaretur, populum in terram
promissionis induxit. Temporibus autem Judicum,
sicut se habebant et peccata populi et misericordia
Dei, alternaverunt prospera et adversa
bellorum.</p>
          </div3>
<div3>
            <head>3.</head>
            <p>
 Inde ventum est ad Regum tempora: quorum
primus regnavit Saül: quo reprobato et bellica clade
prostrato, ejusque stirpe rejecta, ne inde reges
orirentur, David successit in regnum, cujus maxime
Christus dictus est filius. In quo articulus quidam factus
est et exordium quodammodo juventutis populi
Dei: cujus generis quaedam velut adolescentia ducebatur
ab ipso Abraham usque ad hunc David. Neque
enim frustra Matthaeus evangelista sic generationes
commemoravit, ut hoc primum intervallum quatuordecim
generationibus commendaret, ab Abraham
scilicet usque ad David <note>(Matth. I, 17)</note>. Ab adolescentia
quippe incipit homo posse generare: propterea
generationum ex Abraham sumpsit exordium; qui
etiam pater gentium constitutus est, quando mutatum
nomen accepit. Ante hunc ergo velut pueritia fuit
hujus generis populi Dei, a Noe usque ad ipsum
Abraham: et ideo prima lingua inventa est, id est
hebraea. A pueritia namque homo incipit loqui post
infantiam, quae hinc appellata est, quia fari non
potest. Quam profecto aetatem primam demergit oblivio,
<pb n="0523"/>
sicut aetas prima generis humani est deleta diluvio.
Quotus enim quisque est, qui suam recordetur
infantiam? Quamobrem in isto procursu civitatis Dei,
sicut superior unam eamdemque primam, ita duas
aetates secundam et tertiam liber iste contineat, in qua
tertia propter vaccam trimam, capram trimam, et
<pb n="0524"/>
arietem trimum <note>(Gen. XV, 9)</note>, impositum est Legis
jugum, et apparuit abundantia peccatorum, et regni
terreni surrexit exordium, ubi non defuerunt spirituales,
quorum in turture et columba <note>(Ibid.)</note> figuratum
est sacramentum.
</p>
          </div3>
        </div2>
      </div1>

<div1>
        <head> <hi>LIBER DECIMUS SEPTIMUS.</hi> In quo agitur de civitatis Dei procursu temporibus Regum et Prophetarum a Samuele et David usque ad Christum, et quae sacris Litteris mandatae sunt vaticinationes eorumdem temporum in Regum, Psalmorum et Salomonis libris de Christo et Ecclesia exponuntur.</head>
<div2>
          <head>CAPUT PRIMUM.-- <hi>De temporibus Prophetarum.</hi> </head>
<pb n="0523"/>
<p>Promissiones Dei, quae factae sunt ad Abraham,
cujus semini et gentem Israeliticam secundum carnem
et omnes gentes deberi secundum fidem, Deo pollicente,
didicimus, quemadmodum compleantur, per
ordinem temporum procurrens Dei civitas indicabit.
Quoniam ergo superioris libri usque ad regnum David
factus est finis, nunc ab eodem regno, quantum
suscepto operi sufficere videtur, caetera quae sequuntur
attingimus. Hoc itaque tempus, ex quo sanctus
Samuel prophetare coepit, et deinceps donec populus
Israel captivus in Babyloniam duceretur, atque inde
secundum sancti Jeremiae prophetiam post septuaginta
annos reversis Israelitis <note>(Jerem. XXV, 11)</note> Dei domus instauraretur
totum tempus est Prophetarum. Quamvis
enim et ipsum Noe patriarcham, in cujus diebus universa
terra diluvio deleta est, et alios supra et infra
usque ad hoc tempus, quo reges in Dei populo esse
coeperunt, propter quaedam per eos futura sive
quoquo modo significata, sive praedicta, quae pertinerent
ad civitatem Dei regnumque coelorum, non
immerito possimus appellare prophetas; praesertim
quia nonnullos eorum id expressius legimus nuncupatos,
sicut Abraham <note>(Gen. XX, 7)</note>, sicut Moysen <note>(Deut. XXXIV, 10)</note>:
tamen dies Prophetarum praecipue
maximeque hi dicti sunt, ex quo coepit prophetare
Samuel, qui et Saülem prius, et eo reprobato ipsum
David, Deo praecipiente, unxit in regem, de cujus
caeteri stirpe succederent, quousque illos succedere
sic oporteret. Quae igitur a Prophetis sunt praedicta
de Christo, cum moriendo decedentibus et nascendo
succedentibus suis membris civitas Dei per ista
curreret tempora, si omnia velim commemorare, in
immensum pergitur. Primum quia ipsa Scriptura,
quae per ordinem Reges eorumque facta et eventa
digerens, videtur tanquam historica diligentia rebus
gestis occupata esse narrandis, si adjuvante Dei
Spiritu considerata tractetur, vel magis, vel certe
non minus praenuntiandis futuris, quam praeteritis
enuntiandis, invenietur intenta. Et hoc perscrutando
indagare ac disserendo monstrare, quam sit operosum
<pb n="0524"/>
atque prolixum, et quam multis indiguum voluminibus, quis ignorat, qui haec vel mediocriter
cogitat? Deinde quia ea ipsa quae ad prophetiam
non ambigitur pertinere, ita sunt multa de Christo
regnoque coelorum, quae civitas Dei est, ut ad hoc
aperiendum major sit disputatio necessaria, quam
hujus operis modus flagitat. Proinde ita, si potuero,
stilo moderabor meo, ut huic operi in Dei voluntate
peragendo, nec ea quae supersint dicam, nec ea quae
satis sint praetermittam.</p>
</div2>

<div2>
          <head>CAPUT II.-- <hi>Quo tempore sit impleta promissio Dei de terra Chanaan, quam in possessionem etiam Israel carnalis accepit.</hi> </head>
<p>In praecedente libro diximus, ab initio ad Abraham
promissionum Dei duas res fuisse promissas: unam
scilicet, quod terram Chanaan possessurum fuerat
semen ejus; quod significatur, ubi dictum est, <hi>Vade
in terram, quam tibi demonstravero, et faciam te in
gentem magnam:</hi> aliam vero longe praestantiorem,
non de carnali, sed de spirituali semine, per quod
pater est, non unius gentis Israeliticae, sed omnium
gentium, quae fidei ejus vestigia consequuntur; quod
promitti coepit his verbis: <hi>Et benedicentur in te omnes
tribus terrae <note>(Gen. XII, 1-3)</note>
            </hi>. Et deinceps aliis multis
admodum testimoniis haec duo promissa esse monstravimus.
Erat igitur jam in terra promissionis semen
Abrahae, id est populus Israel, secundum carnem:
atque ibi non solum tenendo ac possidendo civitates
adversariorum, verum etiam reges habendo, regnare
jam coeperat, impletis de ipso populo promissionibus
Dei jam magna ex parte; non solum quae illis tribus
patribus, Abraham, Isaac, et Jacob, et quaecumque
aliae temporibus eorum, verum etiam quae per ipsum
Moysen, per quem populus idem de servitute Aegyptia
liberatus est, et per quem cuncta praeterita revelata
sunt temporibus ejus, cum populum per eremum
duceret, factae fuerant. Neque autem per insignem
ducem Jesum Nave, per quem populus ille in promissionis
inductus est terram, expugnatisque gentibus,
eam duodecim tribubus, quibus Deus jusserat, divisit,
et mortuus est; neque post illum toto tempore Judicum
impleta fuerat promissio Dei de terra Chanaan,
<pb n="0525"/>
a quodam flumine Aegypti usque ad flumen magnum
Euphratem <note>(Gen. XV, 18)</note>: nec tamen adhuc prophetabatur
futurum, sed exspectabatur implendum.
Impletum est autem per David, et ejus filium Salomonem;
cujus regnum tanto, quanto promissum
fuerat, spatio dilatatum est: universos quippe illos
subdiderunt, tributariosque fecerunt. Sic igitur in
terra promissionis secundum carnem, hoc est in
terra Chanaan, sub his regibus semen Abrahae fuerat
constitutum, ut nihil deinde superesset, quo terrena
illa Dei promissio compleretur, nisi ut in eadem terra,
quantum ad prosperitatem attinet temporalem, per
posteritatis successionem inconcusso statu usque ad
mortalis saeculi hujus terminum gens permaneret Hebraea,
si Domini Dei sui legibus obediret. Sed quoniam
Deus noverat, hoc eam non esse facturam, usus est
ejus etiam temporalibus poenis ad exercendos in ea
paucos fideles suos, et admonendos qui postea futuri
erant in omnibus gentibus, quod eos admoneri oportebat,
in quibus alteram promissionem, revelato
novo Testamento, per incarnationem Christi fuerat
impleturus.</p>
</div2>

<div2>
          <head>CAPUT III.-- <hi>De tripartitis significationibus Prophetarum, quae nunc ad terrenam, nunc ad coelestem Jerusalem, nunc autem ad utramque referuntur.</hi> </head>
<div3>
            <head>1.</head>
            <p>
 Quocirca, sicut oracula illa divina ad Abraham,
Isaac, et Jacob, et quaecumque alia signa, vel dicta
prophetica, in sacris Litteris praecedentibus facta
sunt: ita etiam caeterae ab isto Regum tempore prophetiae
partim pertinent ad gentem carnis Abrahae, partim
vero ad illud semen ejus, in quo benedicuntur omnes
gentes cohaeredes Christi per Testamentum novum,
ad possidendam vitam aeternam regnumque coelorum.
Partim ergo ad ancillam, quae in servitutem generat,
id est terrenam Jerusalem, quae servit cum filiis suis;
partim vero ad liberam civitatem Dei, id est veram
Jerusalem aeternam in coelis, cujus filii homines secundum
Deum viventes peregrinantur in terris: sed
sunt in eis quaedam, quae ad utramque pertinere intelliguntur,
ad ancillam proprie, ad liberam figurate.</p>
          </div3>
<div3>
            <head>2.</head>
            <p>
 Tripartita itaque reperiuntur eloquia Prophetarum:
siquidem aliqua sunt ad terrenam Jerusalem
spectantia, aliqua ad coelestem, nonnulla ad utramque.
Exemplis video probandum esse quod dico. Missus
est Nathan propheta, qui regem David argueret de peccato
gravi, et ei, quae consecuta sunt mala, futura praediceret <note>(II Reg. XII)</note>.
Haec atque hujusmodi sive publice,
id est pro salute vel utilitate populi, sive privatim, cum
pro suis quisque rebus divina promereretur eloquia,
quibus pro usu temporalis vitae futuri aliquid nosceretur,
ad terrénam civitatem pertinuisse, quis ambigat?
Ubi autem legitur, <hi>Ecce dies veniunt, dicit
Dominus, et consummabo domui Israel et domui Juda
testamentum novum, non secundum testamentum quod
disposui patribus eorum, in die qua apprehendi manum
eorum, ut educerem eos de terra Aegypti: quoniam ipsi
non permanserunt in testamento meo, et ego neglexi eos,
<pb n="0526"/>
dicit Dominus, Quia hoc est testamentum, quod constituam
domui Israel: post dies illos, dicit Dominus, dabo leges meas in mentem eorum, et super corda eorum scribam
eas, et videbo eos</hi>, <hi>et ero illis in Deum, et ipsi
erunt mihi in plebem <note>(Jerem. XXXI, 31-33; Hebr. VIII,
8-10)</note>
            </hi>; Jerusalem sine dubio superna prophetatur,
cujus Deus ipse praemium est, eumque habere atque
ipsius esse summum ibi est atque totum bonum.
Ad utramque vero pertinet hoc ipsum, quod Jerusalem
dicitur Dei civitas, et in ea prophetatur futura
domus Dei, eaque prophetia videtur impleri, cum
Salomon rex aedificat illud nobilissimum templum.
Haec enim et in terrena Jerusalem secundum historiam
contigerunt, et coelestis Jerusalem figurae
fuerunt. Quod genus prophetiae ex utroque veluti
compactum atque commixtum in Libris veteribus
canonicis, quibus rerum gestarum narrationes continentur,
valet plurimum, multumque exercuit et
exercet ingenia scrutantium Litteras sacras, ut quod
historice praedictum completumque legitur in semine
Abrahae secundum carnem, etiam in semine Abrahae
secundum fidem quid implendum allegorice significet
inquiratur: in tantum ut quibusdam visum sit, nihil
esse in eisdem libris vel praenuntiatum et effectum,
vel effectum, quamvis non praenuntiatum, quod non
insinuet aliquid ad supernam civitatem Dei ejusque
filios in hac vita peregrinos figurata significatione
referendum. Sed si hoc ita est, jam bipartita, non
tripartita erunt eloquia Prophetarum, vel potius illarum
Scripturarum omnium, quae veteris Instrumenti
appellatione censentur. Nihil enim erit illic, quod ad
Jerusalem terrenam tantum pertineat, si quidquid ibi
de illa, vel propter illam, dicitur atque completur,
significat aliquid, quod etiam Jerusalem coelestem allegorica
praefiguratione referatur: sed erunt sola duo
genera, unum quod ad Jerusalem liberam, alterum
quod ad utramque pertineat. Mihi autem sicut multum
videntur errare, qui nullas res gestas in eo
genere litterarum aliquid aliud praeter id quod eo
modo gestae sunt significare arbitrantur; ita multum
audere, qui prorsus ibi omnia significationibus allegoricis
involuta esse contendunt. Ideo tripartita, non
bipartita esse dixi. Hoc enim existimo, non tamen culpans
eos, qui potuerint illic de quacumque re gesta
sensum intelligentiae spiritualis exsculpere, servata
primitus duntaxat historiae veritate. Caeterum quae ita
dicuntur, ut rebus humanitus seu divinitus gestis
sive gerendis convenire non possint, quis fidelis dubitet
non esse inaniter dicta? quis ea non ad intelligentiam
spiritualem revocet, si possit, aut ab eo qui
potest revocanda esse fateatur?
</p>
          </div3>
        </div2>

<div2>
          <head>CAPUT IV.-- <hi>De praefigurata commutatione Israelitici regni et sacerdotii, et de his quae Anna mater Samuelis, personam gerens Ecclesiae, prophetavit.</hi> </head>
<div3>
            <head>1.</head>
            <p>
 Procursus igitur civitatis Dei, ubi pervenit ad
<pb n="0527"/>
Regum tempora, quando David Saüle reprobato ita
regnum primus obtinuit, ut ejus deinde posteri in
terrena Jerusalem diuturna successione regnarent,
dedit figuram, re gesta significans atque praenuntians,
quod non est praetereundum silentio, de rerum
mutatione futurarum, quod attinet ad duo Testamenta,
vetus et novum: ubi sacerdotium regnumque
mutatum est per sacerdotem eumdemque regem
novum ac sempiternum, qui est Christus Jesus. Nam
et Heli sacerdote reprobato substitutus in Dei ministerium
Samuel, simul officio functus sacerdotis
et judicis, et Saüle abjecto rex David fundatus in
regno, hoc quod dico figuraverunt. Mater quoque
ipsa Samuelis Anna, quae prius fuit sterilis, et posteriore
fecunditate laetata est, prophetare aliud non
videtur, cum gratulationem suam Domino fundit
exsultans: quando eumdem puerum natum et ablactatum
Deo reddit eadem pietate, qua voverat.
Dicit enim: <hi>Confirmatum est cor meum in Domino, et
exaltatum est cornu meum in Deo meo.</hi> Dilatatum es
super inimicos meos os meum; laetata sum in salutari
tuo. Quoniam non est sanctus, sicut Dominus; et non
est justus, sicut Deus noster; non est sanctus praeter
te. <hi>Nolite gloriari superbe</hi>, <hi>et nolite loqui excelsa,
neque procedat magniloquium de ore vestro.</hi> Quoniam
Deus scientiarum Dominus, et Deus praeparans adinventiones
suas. Arcum potentium fecit infirmum, et infirmi
praecincti sunt virtute. Pleni panibus minorati sunt, et
esurientes transierunt terram. Quia sterilis peperit
septem, et multa in filiis infirmata est. Dominus mortificat
et vivificat; deducit ad inferos, et reducit. <hi>Dominus
pauperes facit</hi>, <hi>et ditat; humiliat, et exaltat.
Suscitat a terra pauperem, et de stercore erigit inopem:
ut collocet eum cum potentibus populi</hi>, <hi>et sedem gloriae
haereditatem dans eis: dans votum voventi, et benedixit
annos justi: quoniam non in virtute potens est vir.</hi>
Dominus infirmum faciet adversarium suum, Dominus
sanctus. Non glorietur prudens in prudentia sua, et non
glorietur potens in potentia sua, et non glorietur dives
in divitiis suis: sed in hoc glorietur, qui gloriatur, intelligere
et scire Dominum, et facere judicium et justitiam
in medio terrae. <hi>Dominus ascendit in coelos, et tonuit:
ipse judicabit extrema terrae quia justus est</hi>; <hi>et dat
virtutem regibus nostris, et exaltabit cornu Christi sui.  <note>(I Reg. II, 1-10, sec. LXX)</note>
            </hi>.</p>
          </div3> </div2>
<div3>
          <head>2.</head>
          <p>
 Itane vero verba haec unius putabuntur esse
mulierculae, de nato sibi filio gratulantis? tantumne
mens hominum a luce veritatis aversa est, ut non
sentiat supergredi modum feminae hujus dicta quae
fudit? Porro qui rebus ipsis, quae jam coeperunt etiam
in hac terrena peregrinatione compleri, convenienter
<pb n="0528"/>
movetur, nonne intendit, et aspicit, et agnoscit per
hanc mulierem, cujus etiam nomen. id est Anna,
Gratia ejus interpretatur, ipsam religionem christianam,
ipsam civitatem Dei, cujus rex est et conditor
Christus, ipsam postremo Dei gratiam prophetico
spiritu sic locutam, a qua superbi alienantur, ut cadant,
qua humiles implentur, ut surgant, quod maxime
hymnus iste personuit? Nisi quisquam forte
dicturus est, nihil istam prophetasse mulierem, sed
Deum tantummodo propter filium, quem precata impetravit,
exsultanti praedicatione laudasse. Quid ergo
sibi vult quod ait: <hi>Arcum potentium fecit infirmum, et
infirmi praecincti sunt virtute: pleni panibus minorati
sunt, et esurientes transierunt terram: quia sterilis peperit
septem, et multa in filiis infirmata est?</hi>  Numquid
septem ipsa pepererat, quamvis sterilis fuerit? Unicum
habebat, quando ista dicebat: sed nec postea septem
peperit, sive sex, quibus septimus esset ipse Samuel;
sed tres mares, et duas feminas <note>(I Reg. II, 20)</note>.
Deinde in illo populo cum adhuc nemo regnaret,
quod in extremo posuit, <hi>Dat virtutem regibus nostris,
et exaltabit cornu Christi sui;</hi> unde dicebat, si non
prophetabat?</p>
        </div3>
<div3>
          <head>3.</head>
          <p>
 Dicat ergo Ecclesia Christi, civitas Regis magni,
gratia plena, prole fecunda; dicat quod tanto ante
de se prophetatum per os hujus piae matris agnoscit <hi>Confirmatum est cor meum in Domino, et exaltatum
est cornu meum in Deo meo.</hi>  
 Vere confirmatum cor,
et cornu vere exaltatum; quia non in se, sed in Domino
Deo suo. <hi>Dilatatum est super inimicos meos os
meum:</hi> quia et in angustiis pressurarum sermo Dei
non est alligatus, nec in praeconibus alligatis. <hi>Laetata
sum,</hi> inquit, <hi>in salutari tuo.</hi>  Christus est iste
Jesus, quem Simeon, sicut in Evangelio legitur, senex
amplectens parvum, agnoscens magnum, <hi>Nunc
dimittis,</hi> inquit, <hi>Domine, servum tuum in pace, quoniam
viderunt oculi mei salutare tuum <note>(Luc. II, 29 et 30)</note>
          </hi>.
Dicat itaque Ecclesia, <hi>Laetata sum in salutari tuo.
Quoniam non est sanctus, sicut Dominus; et non est
justus, sicut Deus noster;</hi> tanquam sanctus et sanctificans,
justus et justificans. <hi>Non est sanctus praeter
te:</hi> quia nemo fit nisi abs te. Denique sequitur, <hi>Nolite gloriari superbe</hi>,
 et nolite loqui excelsa, neque
exeat magniloquium de ore vestro. Quoniam Deus
scientiarum Dominus. Ipse vos scit, et ubi nemo scit:
quoniam <hi>qui putat se aliquid esse, cum nihil sit, se
ipsum seducit <note>(Galat. VI, 3)</note>
          </hi>. Haec dicuntur adversariis
civitatis Dei ad Babyloniam pertinentibus, de sua
virtute praesumentibus, in se, non in Domino gloriantibus;
ex quibus sunt etiam carnales Israelitae, terrenae
Jerusalem cives terrigenae, qui, ut dicit Apostolus, <hi>ignorantes Dei justitiam,</hi> 
 id est quam dat
homini Deus, qui solus est justus justificans; <hi>et
suam volentes constituere,</hi> id est, velut a se sibi partam,
non ab illo impertitam; <hi>justitiae Dei non sunt
<pb n="0529"/>
subjecti <note>(Rom. X, 3)</note>
          </hi>, utique quia superbi, de suo putantes,
non de Dei, posse placere se Deo, qui est Deus
scientiarum, atque ideo et arbiter conscientiarum, ibi
videns cogitationes hominum, quoniam vanae sunt <note>(Psal. XCIII, 11)</note>,
si hominum sunt, et ab illo non
sunt. <hi>Et praeparans,</hi> inquit, <hi>adinventiones suas.</hi>  Quas
adinventiones putamus, nisi ut superbi cadant, et
humiles surgant? Has quippe adinventiones exsequitur,
dicens, <hi>Arcus potentium infirmatus est, et infirmi
praecincti sunt virtute.</hi>  Infirmatus est arcus, id est,
intentio eorum qui tam potentes sibi videntur, ut sine
Dei dono atque adjutorio humana sufficientia divina
possint implere mandata; et praecinguntur virtute,
quorum interna vox est, <hi>Miserere mei, Domine, quoniam
infirmus sum <note>(Psal. VI, 3)</note>
          </hi>.</p>
        </div3>
<div3>
          <head>4.</head>
          <p>
 <hi>Pleni panibus,</hi> inquit, <hi>minorati sunt, et esurientes
transierunt terram.</hi>  Qui sunt intelligendi pleni
panibus, nisi iidem ipsi quasi potentes, id est Israelitae,
quibus credita sunt eloquia Dei <note>(Rom. III, 2)</note>?
Sed in eo populo ancillae filii minorati sunt: quo
verbo minus quidem latino, bene tamen expressum
est, quod ex majoribus minores facti sunt: quia et
in ipsis panibus, id est divinis eloquiis, quae Israelitae
soli tunc ex omnibus gentibus acceperunt, terrena
sapiunt. Gentes autem quibus lex illa non erat data,
posteaquam per novum Testamentum ad eloquia
illa venerunt, multum esuriendo terram transierunt;
quia in eis non terrena, sed coelestia sapuerunt. Et
hoc, velut quaereretur causa cur factum sit, <hi>Quia
sterilis,</hi> inquit, <hi>peperit septem, et multa in filiis infirmata
est.</hi>  Hic totum quod prophetabatur eluxit agnoscentibus
numerum septenarium, quo est universae
Ecclesiae significata perfectio. Propter quod et Joannes
apostolus ad septem scribit Ecclesias <note>(Apoc. I,
4)</note>, eo modo se ostendens ad unius plenitudinem
scribere: et in Proverbiis Salomonis hoc antea praefigurans
Sapientia, <hi>aedificavit sibi domum, et suffulsit
columnas septem <note>(Prov. IX, 1)</note>
          </hi>. Sterilis enim erat in
omnibus gentibus Dei civitas, antequam iste fetus,
quem cernimus, oriretur. Cernimus etiam, quae
multa in filiis erat, nunc infirmatam Jerusalem terrenam.
Quoniam quicumque filii liberae in ea erant,
virtus ejus erant: nunc vero ibi quoniam littera est,
et spiritus non est, amissa virtute infirmata est.</p>
        </div3>
<div3>
          <head>5.</head>
          <p>
 <hi>Dominus mortificat, et vivificat:</hi> mortificavit
illam, quae multa erat in filiis; et vivificavit hanc sterilem,
quae peperit septem. Quamvis commodius possit
intelligi eosdem vivificare, quos mortificaverit. Id
enim velut repetivit addendo, <hi>Deducit ad inferos, et
reducit.</hi>  Quibus enim dicit Apostolus, <hi>Si mortui
estis cum Christo, quae sursum sunt quaerite, ubi
Christus est in dextera Dei sedens:</hi> salubriter utique
mortificantur a Domino: quibus adjungit, <hi>Quae sursum
sunt sapite, non quae super terram;</hi> ut ipsi sint
illi, qui esurientes transierunt terram. <hi>Mortui enim
estis,</hi> inquit: ecce quomodo salubriter mortificat
Deus. Deinde sequitur, <hi>Et vita vestra abscondita est
<pb n="0530"/>
cum Christo in Deo <note>(Coloss. III, 1-3)</note>
          </hi>: ecce quomodo
eosdem ipsos vivificat Deus. Sed numquid eosdem
deduxit ad inferos et reduxit? Hoc utrumque sine
controversia fidelium in illo potius videmus impletum,
Capite scilicet nostro, cum quo vitam nostram in
Deo Apostolus dixit absconditam. Nam cum <hi>proprio
Filio non pepercit, sed pro nobis omnibus tradidit
eum <note>(Rom. VIII, 32)</note>
          </hi>, isto modo utique mortificavit
cum. Et quia resuscitavit a mortuis, eumdem rursus
vivificavit. Et quia in prophetia vox ejus agnoscitur, <hi>Non derelinques animam meam in inferno 
 <note>(Psalm.
XV, 10)</note>
          </hi>, eumdem deduxit ad inferos et reduxit. Hac
ejus paupertate ditati sumus. <hi>Dominus</hi> enim <hi>pauperes
facit, et ditat.</hi>  Nam quid hoc sit ut sciamus, quod
sequitur audiamus: <hi>Humiliat, et exaltat;</hi> utique superbos
humiliat, et humiles exaltat. Quod enim alibi
legitur, <hi>Deus superbis resistis, humilibus autem dat
gratiam <note>(Jacobi IV, 6)</note>
          </hi>; hoc totus habet sermo hujus,
cujus nomen interpretatur Gratia ejus.</p>
        </div3>
<div3>
          <head>6.</head>
          <p>
 Jam vero quod adjungitur, <hi>Suscitat a terra pauperem:</hi> 
de nullo melius quam de illo intelligo, qui <hi>propter
nos factus est pauper, cum dives esset, ut ejus paupertate,</hi> 
sicut paulo ante dictum est, <hi>ditaremur.  <note>(II
Cor. VIII, 9)</note>
          </hi>. Ipsum enim de terra suscitavit tam cito,
ut caro ejus non videret corruptionem. Nec illud ab
illo alienabo, quod additum est, <hi>Et de stercore erigit
inopem.</hi>  Inops quippe idem qui pauper. Stercus
vero unde erectus est, rectissime intelliguntur persecutores
Judaei, in quorum numero cum se dixisset
Apostolus Ecclesiam persecutum, <hi>Quae mihi,</hi> inquit, <hi>fuerunt lucra, haec propter Christum damna esse duxi:
nec solum detrimenta, verum etiam stercora existimavi
esse, ut Christum lucrifacerem 
 <note>(Philipp. III, 7 et 8)</note>
          </hi>.
De terra ergo suscitatus est ille supra omnes divites
pauper, et de illo stercore erectus est supra omnes
opulentos ille inops: <hi>ut sedeat cum potentibus populi,</hi> 
quibus ait, Sedebitis super duodecim sedes. Et sedem
gloriae haereditatem dans eis. Dixerant enim potentes
illi, <hi>Ecce nos dimisimus omnia, et secuti sumus te <note>(Matth. XIX, 28, 27)</note>
          </hi>,
hoc votum potentissime voverant.</p>
        </div3>
<div3>
          <head>7.</head>
          <p>
 Sed unde hoc eis, nisi ab illo, de quo hic continuo
dictum est, <hi>Dans votum voventi?</hi>  Alioquin ex
illis essent potentibus, quorum infirmatus est arcus. <hi>Dans,</hi> 
 inquit, <hi>votum voventi.</hi>  Non enim Domino
quisquam quidquam rectum voveret, nisi qui ab
illo acciperet quod voveret. Sequitur, <hi>Et benedixit annos
justi:</hi> ut cum illo scilicet sine fine vivat, cui dictum
est, <hi>Et anni tui non deficient <note>(Psal. CI, 28)</note>
          </hi>. Ibi enim
stant anni, hic autem transeunt, imo pereunt: antequam
enim veniant, non sunt; cum autem venerint,
non erunt, quia cum suo fine veniunt. Horum autem
duorum, id est, <hi>Dans votum voventi, et benedixit annos
justi;</hi> unum est quod facimus, alterum quod sumimus.
Sed hoc alterum Deo largitore non sumitur, nisi cum
ipso adjutore primum illud efficitur: <hi>quia non in virtute
potens est vir. Dominus infirmum faciet adversarium
<pb n="0531"/>
ejus:</hi> illum scilicet qui homini voventi invidet,
et resistit, ne valeat implere quod vovit. Potest ex
ambiguo graeco intelligi et <hi>adversarium suum</hi>. Cum
enim Dominus possidere nos coeperit, profecto adversarius
qui noster fuerat ipsius fit, et vincitur a
nobis; sed non viribus nostris: <hi>quia non in virtute
potens est vir. Dominus</hi> ergo <hi>infirmum faciet adversarium
suum, Dominus sanctus:</hi> ut vincatur a sanctis,
quos Dominus sanctus sanctorum effecit sanctos.</p>
        </div3>
<div3>
          <head>8.</head>
          <p>
 Ac per hoc, <hi>Non glorietur prudens in prudentia
sua, et non glorietur potens in potentia sua, et non glorietur
dives in divitiis suis: sed in hoc glorietur qui glorietur,
intelligere et scire Dominum, et facere judicium
et justitiam in medio terrae</hi>. Non parva ex parte intelligit
et scit Dominum, qui intelligit et scit etiam
hoc a Domino sibi dari, ut intelligat et sciat Dominum. <hi>Quid enim habes,</hi> 
 ait Apostolus, <hi>quod non accepisti?
Si autem et accepisti, quid gloriaris, quasi non
acceperis <note>(I Cor. IV, 7)</note>
          </hi>? Id est, quasi a te ipso tibi sit,
unde gloriaris. Facit autem judicium et justitiam, qui
recte vivit. Recte autem vivit, qui obtemperat praecipienti
Deo: et <hi>finis praecepti,</hi> id est, ad quod refertur
praeceptum, <hi>charitas est de corde puro, et conscientia
bona, et fide non ficta <note>(I Tim. I, 5, 15)</note>
          </hi>. Porro ista <hi>charitas,</hi> 
 sicut Joannes apostolus testatur, <hi>ex Deo est <note>(I Joan. IV, 7)</note>
          </hi>.
Facere igitur judicium et justitiam,
ex Deo est. Sed quid est, <hi>in medio terrae?</hi>  Neque
enim non debent facere judicium et justitiam qui
habitant in extremis terrae? quis hoc dixerit?
Cur ergo additium est, <hi>in medio terrae?</hi>  Quod si
non adderetur, et tantummodo diceretur, <hi>facere judicium
et justitiam,</hi> magis hoc praeceptum ad utrosque
homines pertineret, et mediterraneos et maritimos.
Sed ne quisquam putaret post finem vitae, quae in hoc
agitur corpore, superesse tempus judicium justitiamque
faciendi, quam dum esset in carne non fecit, et
sic divinum evadi posse judicium; <hi>in medio terrae,</hi> 
mihi videtur dictum, cum quisque vivit in corpore. In
hac quippe vita suam terram quisque circumfert, quam
moriente homine recipit terra communis, resurgenti
utique redditura. Proinde <hi>in medio terrae,</hi> id est, cum
anima nostra isto terreno clauditur corpore, faciendum
est judicium et justitia, quod nobis prosit in
posterum, quando <hi>recipiet quisque secundum ea quae per
corpus gessit, sive bonum, sive malum <note>(II Cor. V, 10)</note>
          </hi>. <hi>Per corpus</hi> 
 quippe ibi dixit Apostolus, per tempus quo
vixit in corpore. Neque enim si quis maligna mente
atque impia cogitatione blasphemet, neque id ullis
membris corporis operetur, ideo non erit reus, quia
id non motu corporis gessit, cum hoc per illud tempus
gesserit, quo gessit et corpus. Isto modo congruenter
intelligi potest etiam illud quod in Psalmo
legitur, <hi>Deus autem rex noster ante saecula operatus est
salutem in medio terrae <note>(Psal. LXXIII, 12)</note>
          </hi>: ut Dominus
Jesus accipiatur Deus noster qui est ante saecula, quia
per ipsum facta sunt saecula, operatus salutem nostram
<pb n="0532"/>
in medio terrae, cum Verbum caro factum est,
et terreno habitavit in corpore <note>(Joan. I, 14)</note>.</p>
        </div3>
<div3>
          <head>9.</head>
          <p>
 Deinde posteaquam prophetatum est in his verbis
Annae, quomodo gloriari debeat qui gloriatur,
non in se utique, sed in Domino; propter retributionem
quae in die judicii futura est, <hi>Dominus,</hi> inquit, <hi>ascendit in coelos, et tonuit: ipse judicabit extrema terrae,
quia justus est.</hi>  
 Prorsus ordinem tenuit confessionis
fidelium. Ascendit enim in coelum Dominus Christus,
et inde venturus est ad vivos et mortuos judicandos.
Nam <hi>quis ascendit,</hi> sicut dicit Apostolus, <hi>nisi qui et
descendit in inferiores partes terrae? Qui descendit, ipse
est et qui ascendit super omnes coelos, ut adimpleret omnia <note>(Ephes. IV, 9 et 10.)</note>
          </hi> 
 Per nubes ergo suas tonuit,
quas Spiritu sancto, cum ascendisset, implevit. De
quibus ancillae Jerusalem, hoc est ingratae vineae,
comminatus est apud Isaiam prophetam, ne pluant
super eam imbrem <note>(Isai. V, 6)</note>. Sic autem dictum
est, <hi>Ipse judicabit extrema terrae:</hi> ac si diceretur,
Etiam extrema terrae. Non enim alias partes non
judicabit, qui omnes homines procul dubio judicabit.
Sed melius intelliguntur extrema terrae, extrema
hominis: quoniam non judicabuntur, quae in
melius vel in deterius medio tempore commutantur,
sed in quibus extremis inventus fuerit qui judicabitur.
Propter quod dictum est, <hi>Qui perseveraverit usque
in finem, hic salvus erit <note>(Matth. X, 22)</note>
          </hi>. Qui ergo perseveranter
facit judicium et justitiam in medio terrae,
non damnabitur, cum judicabuntur extrema terrae. <hi>Et dat,</hi> 
 inquit, <hi>virtutem regibus nostris:</hi> ut non eos
judicando condemnet. Dat eis virtutem, qua carnem
sicut reges regant, et in illo mundum, qui propter
eos fudit sanguinem, vincant. <hi>Et exaltabit cornu
Christi sui.</hi>  Quomodo Christus exaltabit cornu Christi
sui? De quo enim supra dictum est, <hi>Dominus ascendit
in coelos,</hi> et intellectus est Dominus Christus; ipse,
sicut hic dicitur, <hi>exaltabit cornu Christi sui.</hi>  Quis ergo
est Christus Christi sui? An cornu exaltabit uniuscujusque
fidelis sui, sicut ista ipsa in principio hujus hymni
ait: <hi>Exaltatum est cornu meum in Deo meo?</hi>  Omnes
quippe unctos ejus chrismate, recte christos possumus
dicere: quod tamen totum eum suo capite corpus
unus est Christus. Haec Anna prophetavit, Samuelis
mater, sancti viri, multumque laudati. In quo
quidem tunc figurata est mutatio veteris sacerdotii,
et nunc impleta, quando infirmata est quae multa
erat in filiis, ut novum haberet in Christo sacerdotium
sterilis, quae peperit septem.
</p>
        </div3>

<div2>
          <head>CAPUT V.-- <hi>De his quae ad Heli sacerdotem homo Dei prophetico locutus est spiritu, significans sacerdotium, quod secundum Aaron institutum fuerat, auferendum.</hi> </head>
<div3>
            <head>1.</head>
            <p>
 Sed hoc evidentius ad ipsum Heli sacerdotem
missus loquitur homo Dei, cujus quidem nomen tacetur,
sed intelligitur officio ministerioque suo sine
dubitatione propheta. Sic enim scriptum est: <hi>Et
<pb n="0533"/>
venit homo Dei ad Heli, et dixit: Haec dicit Dominus:
Revelans revelatus sum ad domum patris tui, cum essent
in terra Aegypti servi in domo Pharaonis; et elegi
domum patris tui ex omnibus sceptris Israel mihi sacerdotio
fungi, ut ascenderent ad altare meum, et incenderent
incensum, et portarent Ephod; et dedi domui patris
tui omnia quae sunt ignis filiorum Israel in escam.
Et utquid respexisti in incensum meum, et in sacrificium
meum impudenti oculo, et glorificasti filios tuos
super me, benedicere primitias omnis sacrificii in Israel
in conspectu meo?</hi> Propter hoc haec dicit Dominus Deus
Israel: Dixi, Domus tua et domus patris tui transibunt
coram me usque in aeternum. Et nunc dicit Dominus:
Nequaquam, sed glorificantes me glorificabo; et qui
spernit me, spernetur. <hi>Ecce dies veniunt, et exterminabo
semen tuum et semen domus patris tui, et non erit tibi
senior in domo mea omnibus diebus, et virum exterminabo
tibi ab altari meo, ut deficiant oculi ejus, et defluat
anima ejus; et omnis qui superaverit domus tuae,
decidet in gladio virorum.</hi> Et hoc tibi signum, quod veniet
super duos filios tuos hos, Ophni et Phinees; una
die morientur ambo. Et suscitabo mihi sacerdotem fidelem,
qui omnia quae in corde meo et quae in anima mea,
faciat; et aedificabo ei domum fidelem, et transibit coram
Christo meo omnibus diebus. <hi>Et erit, qui superaverit
in domo tua, veniet adorare ei obolo argenti, dicens:
Jacta me in unam partem sacerdotii tui manducare
panem <note>(I Reg. II, 27-36)</note>
            </hi>.</p>
          </div3>
<div3>
            <head>2.</head>
            <p>
 Non est ut dicatur ista prophetia, ubi sacerdotii
veteris tanta manifestatione praenuntiata mutatio est,
in Samuele fuisse completa. Quanquam enim non esset
de alia tribu Samuel, quam quae constituta fuerat
a Domino, ut serviret altari; tamen non erat de filiis
Aaron, cujus progenies fuerat deputata, unde fierent
sacerdotes: ac per hoc in ea quoque re gesta,
eadem mutatio, quae per Christum Jesum futura fuerat,
adumbrata est: et ad vetus Testamentum proprie,
figurate vero pertinebat ad novum, prophetia facti
etiam ipsa, non verbi; id scilicet facto significans,
quod verbo ad Heli sacerdotem dictum est per Prophetam.
Nam fuerunt postea sacerdotes ex genere
Aaron, sicut Sadoch et Abiathar regnante David <note>(II
Reg. XV)</note>, et alii deinceps, antequam tempus veniret,
quo ista quae de sacerdotio mutando tanto ante praedicta
sunt, effici per Christum oportebat. Quis autem
nunc fideli oculo haec intuens non videat esse completa?
quandoquidem nullum tabernaculum, nullum
templum, nullum altare, nullum sacrificium, et ideo
nec ullus sacerdos remansit Judaeis, quibus, ut de semine
Aaron ordinaretur, in Dei fuerat lege mandatum.
Quod et hic commemoratum est, illo dicente
propheta, Haec dicit Dominus Deus Israel: Dixi, Domus
tua et domus patris tui transibunt coram me usque
in aeternum. Et nunc dicit Dominus: Nequaquam, sed
<pb n="0534"/>
glorificantes me glorificabo; et qui me spernit, spernetur. 
Quod enim nominat domum patris ejus, non eum
de proximo patre dicere, sed de illo Aaron, qui primus
sacerdos est institutus, de cujus progenie caeteri
sequerentur, superiora demonstrant, ubi ait, <hi>Revelatus
sum ad domum patris tui, cum essent in terra Aegypti
servi in domo Pharaonis, et elegi domum patris tui
ex omnibus sceptris Israel, mihi sacerdotio fungi.</hi>  Quis
patrum fuit hujus in illa Aegyptia servitute, unde,
cum liberati essent, electus est ad sacerdotium, nisi
Aaron? De hujus ergo stirpe isto loco dixit futurum
fuisse, ut non essent ulterius sacerdotes: quod jam
videmus impletum. Vigilet fides, praesto sunt res, cernuntur,
tenentur, et videre nolentium oculis ingeruntur. <hi>Ecce,</hi> 
 inquit, <hi>dies veniunt, et exterminabo semen
tuum, et semen domus patris tui, et non erit tibi
senior in domo mea omnibus diebus, et virum exterminabo
tibi ab altari meo, ut deficiant oculi ejus, et defluat
anima ejus.</hi>  Ecce dies qui praenuntiati sunt,
jam venerunt. Nullus sacerdos est secundum ordinem
Aaron: et quicumque ex ejus genere est homo,
cum videt sacrificium Christianorum toto orbe pollere,
sibi autem honorem illum magnum esse subtractum,
deficiunt oculi ejus, et defluit anima ejus tabe
moeroris.</p>
          </div3>
<div3>
            <head>3.</head>
            <p>
 Proprie autem ad hujus domum Heli, cui haec
dicebantur, quod sequitur pertinet: Et omnis qui superaverit
domus tuae, decidet in gladio virorum. Et hoc
tibi signum, quod veniet super duos filios tuos hos,
Ophni et Phinees; die uno morientur ambo. Hoc ergo
signum factum est mutandi sacerdotii de domo hujus,
quo signo significatum est mutandum sacerdotium
domus Aaron. Mors quippe filiorum hujus significavit
mortem, non hominum, sed ipsius sacerdotii de filiis
Aaron. Quod autem sequitur, ad illum jam pertinet
sacerdotem, cujus figuram gessit huic succedendo
Samuel. Proinde quae sequuntur, de Christo Jesu, novi
Testamenti vero sacerdote, dicuntur: <hi>Et suscitabo mihi
sacerdotem fidelem, qui omnia quae in corde meo et quae in
anima mea, faciat; et aedificabo ei domum fidelem.</hi>  Ipsa
est aeterna et superna Jerusalem. <hi>Et transibit,</hi> inquit, <hi>coram Christo meo omnibus diebus. Transibit,</hi> 
 dixit, conversabitur:
sicut superius dixerat de domo Aaron, <hi>Dixi, Domus tua et domus patris tui transibunt coram
me in aeternum.</hi>  
 Quod autem ait, <hi>coram Christo meo
transibit;</hi> de ipsa domo utique intelligendum est, non
de illo sacerdote, qui est Christus ipse Mediator atque
Salvator. Domus ergo ejus coram illo transibit. Potest
et <hi>transibit</hi> intelligi de morte ad vitam, omnibus diebus,
quibus peragitur usque in finem saeculi hujus ista
mortalitas. Quod autem ait Deus, <hi>Qui omnia quae in
corde meo, et quae in anima mea, faciat;</hi> non arbitremur
habere animam Deum, cum sit conditor animae:
sed ita hoc de Deo tropice, non proprie, dicitur, sicut
manus et pedes et alia corporis membra. Et, ne secundum
hoc credatur homo in carnis hujus effigie factus
ad imaginem Dei, adduntur et alae, quas utique
<pb n="0535"/>
non habet homo; et dicitur Deo, <hi>Sub umbra alarum
tuarum protege me <note>(Psal. XVI, 8)</note>
            </hi>: ut intelligant homines
de illa ineffabili natura, non propriis, sed translatis
rerum vocabulis ista dici.</p>
          </div3>
<div3>
            <head>4.</head>
            <p>
 Quod vero adjungitur, <hi>Et erit, qui superaverit in
domo tua, veniet adorare ei:</hi> non proprie de domo dicitur
hujus Heli, sed illius Aaron, de qua usque ad
adventum Jesu Christi homines remanserunt, de quo
genere etiam nunc usque non desunt. Nam de illa
domo hujus Heli jam supra dictum erat, <hi>Et omnis qui
superaverit domus tuae, decidet in gladio virorum.</hi>  
Quomodo ergo hic vere dici potuit, <hi>Et erit, qui superaverit
in domo tua, veniet adorare ei;</hi> si illud est
verum, quod ultore gladio nemo inde supererit: nisi
quia illos intelligi voluit, qui pertinent ad stirpem,
sed illius totius sacerdotii secundum ordinem Aaron?
Ergo si de illis est praedestinatis reliquiis, de quibus
alius propheta dixit, <hi>Reliquiae salvae fient <note>(Isai. X, 22)</note>
            </hi>;
unde et Apostolus, <hi>Sic ergo,</hi> inquit, <hi>et in hoc tempore
reliquiae per electionem gratiae salvae factae sunt <note>(Rom.
XI, 5)</note>
            </hi>; quia de talibus reliquiis bene intelligitur esse
de quo dictum est, <hi>Qui superaverit in domo tua:</hi> profecto
credit in Christum; sicut temporibus Apostolorum ex
ipsa gente plurimi crediderunt; neque nunc desunt,
qui, licet rarissime, tamen credant, et impletur in eis
quod hic iste homo Dei continuo secutus adjunxit, <hi>Veniet
adorare ei obolo argenti:</hi> cui adorare, nisi illi summo sacerdoti, qui et Deus est? Neque enim in illo sacerdotio
secundum ordinem Aaron, ad hoc veniebant
homines ad templum vel altare Dei, ut sacerdotem
adorarent. Quid est autem quod ait, <hi>obolo argenti,</hi> 
nisi brevitate verbi fidei, de quo commemorat Apostolus
dictum, <hi>Verbum consummans et brevians faciet
Dominus super terram <note>(Rom. IX, 28; Isai. X, 23)</note>
            </hi>; Argentum
autem pro eloquio poni, Psalmus testis est,
ubi canitur: <hi>Eloquia Domini eloquia casta, argentum
igne examinatum <note>(Psal. XI, 7)</note>
            </hi>.</p>
          </div3>
<div3>
            <head>5.</head>
            <p>
 Quid ergo dicit iste, qui venit adorare sacerdoti
Dei et sacerdoti Deo? <hi>Jacta me in unam partem sacerdotii
tui, manducare panem.</hi>  Nolo in patrum meorum
collocari honore, qui nullus est: jacta me in
partem sacerdotii tui. <hi>Elegi</hi> enim <hi>abjectus esse in domo
Dei <note>(Psal. LXXXIII, 11)</note>
            </hi>: qualecumque et quantulumcumque
membrum esse cupio sacerdotii tui. Sacerdotium
quippe hic ipsam plebem dicit, cujus plebis
ille sacerdos est Mediator Dei et hominum homo
Christus Jesus. Cui plebi dicit apostolus Petrus, <hi>Plebs
sancta, regale sacerdotium <note>(I Petr. II, 9)</note>
            </hi>. Quamvis
nonnulli, <hi>sacrificii tui</hi> sint interpretati; non, <hi>sacerdotii
tui:</hi> quod nihilominus eumdem significat populum
christianum. Unde dicit apostolus Paulus, <hi>Unus panis,
unum corpus multi sumus <note>(I Cor. X, 17)</note>
            </hi>. Quod ergo
addidit, <hi>manducare panem,</hi> etiam ipsum sacrificii genus
eleganter expressit, de quo dicit sacerdos ipse,
<pb n="0536"/> <hi>Panis quem ego dedero, caro mea est pro saeculi vita <note>(Joan. VI, 52)</note>
            </hi>.
Ipsum est sacrificium, non secundum
ordinem Aaron, sed secundum ordinem Melchisedech:
qui legit, intelligat. Brevis itaque ista confessio
et salubriter humilis, qua dicitur, <hi>Jacta me in
partem sacerdotii tui, manducare panem,</hi> ipse est
obolus argenti; quia et breve est, et eloquium Domini
est habitantis in corde credentis. Quia enim
dixerat superius dedisse se domui Aaron cibos de
victimis veteris Testamenti, ubi ait, <hi>Dedi domui patris
tui omnia quae sunt ignis filiorum Israel in escam;</hi> 
haec quippe fuerant sacrificia Judaeorum: ideo hic
dixit, <hi>manducare panem;</hi> quod est in novo Testamento
sacrificium Christianorum.
</p>
          </div3>
        </div2>

<div2>
          <head>CAPUT VI.-- <hi>De Judaico sacerdotio et regno, quae cum in aeternum dicantur statuta</hi>, <hi>non permanent; ut alia intelligantur, quorum spondetur aeternitas</hi>.</head>
<div3>
            <head>1.</head>
            <p>
 Cum igitur haec tanta tunc altitudine praenuntiata
sint, tanta nunc manifestatione clarescant; non
frustra tamen moveri quispiam potest, ac dicere:
Quomodo confidimus venire omnia, quae in libris
illis ventura praedicta sunt, si hoc ipsum quod ibi divinitus
dictum est, <hi>Domus tua et domus patris tui
transibunt coram me in aeternum,</hi> effectum habere non
potuit? Quoniam videmus illud sacerdotium fuisse
mutatum; et quod illi domui promissum est, nec
sperari aliquando complendum: quia illud quod ei
reprobato mutatoque succedit, hoc potius praedicatur
aeternum. Hoc qui dicit, nondum intelligit, aut non
recolit, etiam ipsum secundum ordinem Aaron sacerdotium,
tanquam umbram futuri aeterni sacerdotii
constitutum: ac per hoc quando ei aeternitas promissa
est, non ipsi umbrae ac figurae, sed ei quod per
ipsam adumbrabatur figurabaturque, promissum est.
Sed ne putaretur ipsa umbra esse mansura, ideo etiam
mutatio ejus debuit prophetari.</p>
          </div3>
<div3>
            <head>2.</head>
            <p>
 Regnum quoque isto modo etiam Saülis ipsius,
qui certe reprobatus atque rejectus est, futuri regni
erat umbra in aeternitate mansuri. Oleum quippe illud
quo unctus est, et ab eo chrismate christus est
dictus, mystice accipiendum, et magnum sacramentum
intelligendum est: quod in eo tantum veneratus
est ipse David, ut percusso corde pavitaverit, quando
in tenebroso occultatus antro, quo etiam Saül urgente
intraverat necessitate naturae, exiguam particulam
vestis ejus retrorsum latenter abscidit, ut haberet
unde monstraret, quomodo ei pepercerit, cum posset
occidere; atque ita suspicionem de animo ejus, qua
sanctum David putans inimicum suum vehementer
persequebatur, auferret. Ne itaque reus esset tanti
sacramenti in Saüle violati, quia vel indumentum ejus
sic attrectavit, extimuit. Ita enim scriptum est: <hi>Et
<pb n="0537"/>
percussit cor David super eum, quia abstulit pinnulam
chlamydis ejus.</hi>  Viris autem, qui cum illo erant, et ut
Saülem in manus suas traditum interimeret suadebant, <hi>Non mihi,</hi> 
 inquit, <hi>contingat a Domino, si fecero
hoc verbum domino meo christo Domini, inferre manum
meam super eum; quia christus Domini est hic <note>(I Reg.
XXIV, 6, 7)</note>
            </hi>. Huic ergo umbrae futuri non propter
ipsam, sed propter illud quod praefigurabat, tanta veneratio
exhibebatur. Unde et illud quod ait Saüli Samuel, <hi>Quoniam non servasti mandatum meum, quod
mandavit tibi Dominus; quemadmodum nunc paraverat
Dominus regnum tuum usque in aeternum super Israel,
et nunc regnum tuum non stabit tibi; et quaeret Dominus
sibi hominem secundum cor suum, et mandabit ei Dominus
esse in principem super populum suum; quia non
custodisti quae mandavit tibi Dominus 
 <note>(Id. XIII, 13,
14)</note>
            </hi>: non sic accipiendum est, ac si ipsum Saülem
Deus in aeternum praeparaverit regnaturum, et hoc
postea noluerit servare peccanti; neque enim eum
peccaturum esse nesciebat: sed praeparaverat regnum
ejus, in quo figura esset regni aeterni. Ideo addidit, <hi>Et nunc regnum tuum non stabit tibi.</hi>  
 Stetit ergo,
et stabit, quod in illo significatum est: sed non huic
stabit, quia non in aeternum ipse fuerat regnaturus,
nec progenies ejus, ut saltem per posteros alterum
alteri succedentes videretur impleri quod dictum est, <hi>in aeternum. Et quaeret,</hi> 
 inquit, <hi>Dominus sibi hominem:</hi> 
sive David, sive ipsum Mediatorem significans Testamenti
novi, qui figurabatur in chrismate etiam quo
unctus est ipse David et progenies ejus. Non autem
quasi nesciat ubi sit, ita Deus sibi hominem quaerit:
sed per hominem more hominum loquitur; quia et
sic loquendo nos quaerit. Non solum enim Deo Patri,
verum etiam ipsi quoque Unigenito ejus, qui venit
quaerere quod perierat <note>(Luc. XIX, 10)</note>, usque adeo jam
eramus noti, ut in ipso essemus electi ante constitutionem
mundi <note>(Ephes. I, 4)</note>. <hi>Quaeret sibi</hi> ergo dixit,
suum habebit. Unde in latina lingua hoc verbum
accipit praepositionem, et, Acquirit, dicitur: quod
satis apertum est quid significet. Quanquam et sine
additamento praepositionis Quaerere intelligatur Acquirere:
ex quo lucra vocantur et quaestus.
</p>
          </div3>
        </div2>

<div2>
          <head>CAPUT VII.-- <hi>De disruptione regni Israelitici, qua praefiguratur perpetua divisio Israelis spiritualis ab Israele carnali.</hi> </head>
<div3>
            <head>1.</head>
            <p>
 Rursus peccavit Saül per inobedientem, et rursus
Samuel ait illi in verbo Domini: <hi>Quia sprevisti
verbum Domini, sprevit te Dominus, ut non sis rex super
Israel.</hi>  Et rursus pro eodem peccato, cum id
confiteretur Saül, et veniam precaretur, rogaretque
Samuelem, ut reverteretur cum illo ad placandum
Deum: <hi>Non revertar,</hi> inquit, <hi>tecum; quia sprevisti verbum
Domini, et spernet te Dominus, ne sis rex super
Israel.</hi> Et convertit Samuel faciem suam, ut abiret: et
tenuit Saül pinnulam diploidis ejus, et disrupit eam.
<hi>Et dixit ad eum Samuel, Disrupit Dominus regnum ab
<pb n="0538"/>
Israel de manu tua hodie, et dabit proximo tuo bono
super te, et dividetur Israel in duo: et non convertetur,
neque poenitebit eum; quoniam non est sicut homo, ut
poeniteat eum: ipse minatur, et non permanet <note>(I Reg.
XV, 23-29)</note>
            </hi>. Iste cui dicitur, <hi>Spernet Dominus, ne sis
rex super Israel;</hi> et, <hi>Disrupit Dominus regnum ab Israel
de manu tua hodie;</hi> quadraginta annos regnavit super
Israel, tanto scilicet spatio temporis, quanto et
ipse David, et audivit hoc primo tempore regni sui:
ut intelligamus ideo dictum, quia nullus de stirpe
ejus fuerat regnaturus; et respiciamus ad stirpem
David, unde exortus est secundum carnem Mediator
Dei et hominum homo Christus Jesus.</p>
          </div3>
<div3>
            <head>2.</head>
            <p>
 Non autem habet Scriptura, quod in plerisque
latinis codicibus legitur, <hi>Disrupit Dominus regnum
Israel de manu tua;</hi> sed sicut a nobis positum est inventum
in graecis, <hi>Disrupit Dominus regnum ab Israel
de manu tua:</hi> ut hoc intelligatur, <hi>de manu tua;</hi> quod
est, <hi>ab Israel.</hi>  Populi ergo Israel personam figurate
gerebat homo iste, qui populus regnum fuerat amissurus,
Christo Jesu Domino nostro per novum Testamentum,
non carnaliter, sed spiritualiter regnaturo.
De quo cum dicitur, <hi>Et dabit illud proximo tuo,</hi> ad
carnis cognationem id refertur: ex Israel enim Christus
secundum carnem, unde et Saül. Quod vero
additum est, <hi>bono super te,</hi> potest quidem intelligi, <hi>meliori te;</hi> 
 nam et quidam sic sunt interpretati: sed
melius sic accipitur, <hi>bono super te,</hi> ut quia ille bonus
est, ideo sit super te, juxta illud aliud propheticum, <hi>Donec ponam omnes inimicos tuos sub pedibus tuis <note>(Psal. CIX, 1)</note>
            </hi>.
In quibus est et Israel, cui suo persecutori
regnum abstulit Christus. Quamvis fuerit illic
et Israel, in quo dolus non erat <note>(Joan. I, 47)</note>, quoddam
quasi frumentum illarum palearum. Nam utique
inde erant Apostoli, inde tot martyres, quorum prior
Stephanus; inde tot Ecclesiae, quas apostolus Paulus
commemorat, in conversione ejus magnificantes Deum <note>(Galat. I, 24)</note>.</p>
          </div3>
<div3>
            <head>3.</head>
            <p>
 De qua re non dubito intelligendum esse quod
sequitur, <hi>Et dividetur Israel in duo:</hi> in Israel scilicet
inimicum Christo, et Israel adhaerentem Christo; in
Israel ad ancillam, et Israel ad liberam pertinentem.
Nam ista duo genera primum simul erant, velut Abraham
adhuc adhaereret ancillae, donec sterilis per Christi
gratiam fecundata clamaret, <hi>Ejice ancillam et filium
ejus <note>(Gen. XXI, 10)</note>
            </hi>. Propter peccatum quidem Salomonis
regnante filio ejus Roboam, scimus Israel in
<pb n="0539"/>
duo fuisse divisum, atque ita perseverasse, habentibus
singulis partibus reges suos, donec illa gens tota a
Chaldaeis esset ingenti vastatione subversa atque translata.
Sed hoc quid ad Saülem, cum si tale aliquid
comminandum esset, ipsi David fuerit potius comminandum,
cujus erat filius Salomon? Postremo nunc
inter se gens Hebraea divisa non est, sed indifferenter
in ejusdem erroris societate dispersa per terras.
Divisio vero illa, quam Deus sub persona Saülis, illius
regni et populi figuram gerentis, eidem regno populoque
minatus est, aeterna atque immutabilis significata
est, per hoc quod adjunctum est, <hi>Et non convertetur,
neque poenitebit eum; quoniam non est sicut homo,
ut poeniteat eum: ipse minatur, et non permanet:</hi> id
est, homo minatur, et non permanet; non autem
Deus, quem non poenitet, sicut hominem. Ubi enim
legitur quod poeniteat eum, mutatio rerum significatur,
immutabili praescientia manente divina. Ubi ergo
non poenitere dicitur, non mutare intelligitur.</p>
          </div3>
<div3>
            <head>4.</head>
            <p>
 Prorsus insolubilem videmus per haec verba
prolatam divinitus fuisse sententiam de ista divisione
populi Israel, et omnino perpetuam. Quicumque enim
ad Christum transierunt, vel transeunt, vel transibunt
inde, non erant inde secundum Dei praescientiam,
non secundum generis humani unam eamdemque naturam.
Prorsus quicumque ex Israelitis adhaerentes
Christo perseverant in illo, nunquam erunt cum eis
Israelitis, qui ejus inimici usque in finem vitae hujus
esse persistunt: sed in divisione, quae hic praenuntiata
est, perpetuo permanebunt. Nihil enim prodest
Testamentum vetus de monte Sina in servitutem generans <note>(Galat. IV, 24)</note>,
nisi quia testimonium perhibet
Testamento novo. Alioquin quamdiu legitur Moyses,
velamen super corda eorum positum est: cum autem
quisque inde transierit ad Christum, auferetur velamen <note>(I Cor. III, 15 et 16)</note>.
Transeuntium quippe intentio
ipsa mutatur de vetere ad novum; ut non jam
quisque intendat accipere carnalem, sed spiritualem
felicitatem. Propter quod ipse magnus propheta Samuel,
antequam unxisset regem Saül, quando exclamavit
ad Dominum pro Israel, et exaudivit eum; et
cum offerret holocaustosim, accedentibus alienigenis
ad pugnam contra populum Dei, tonuit Dominus
super eos, et confusi sunt, et offenderunt coram Israel,
atque superati sunt: assumpsit lapidem unum, et statuit
illum inter Massephat novam et veterem, et
vocavit nomen ejus Abennezer, quod est latine Lapis
adjutoris: et dixit, <hi>Usque huc adjuvit nos Dominus <note>(I Reg. VII, 5-12)</note>
            </hi>.
Massephat interpretatur Intentio.
Lapis ille adjutoris medietas est Salvatoris, per quem
transeundum est a Massephat vetere ad novam, id
est, ab intentione qua exspectabatur in carnali regno
beatitudo falsa carnalis, ad intentionem qua per novum
Testamentum exspectatur in regno coelorum
<pb n="0540"/>
beatitudo verissima spiritualis: qua quoniam nihil est
melius, huc usque adjuvat Deus.
</p>
          </div3>
        </div2>

<div2>
          <head>CAPUT VIII.-- <hi>De promissionibus ad David in filio ejus, quae nullatenus in Salomone, sed plenissime inveniuntur in Christo.</hi> </head>
<div3>
            <head>1.</head>
            <p>
 Jam nunc video esse monstrandum quid ipsi
David, qui Saüli successit in regnum, cujus mutatione
finalis illa mutatio figurata est, propter quam
divinitus cuncta dicta, cuncta conscripta sunt, Deus
promiserit, quod ad rem qua de agimus pertinet. Cum
regi David multa prospera provenissent, cogitavit
facere Deo domum, templum illud scilicet excellentissime
diffamatum, quod a rege Salomone filio ejus
postea fabricatum est. Hoc eo cogitante, factum est
verbum Domini ad Nathan prophetam, quod perferret
ad regem. Ubi cum dixisset Deus quod non ab ipso
David sibi aedificaretur domus, neque per tantum tempus
se mandasse cuiquam in populo suo, ut sibi fieret
domus cedrina: <hi>Et nunc,</hi> inquit, <hi>haec dices servo meo
David: Haec dicit Dominus omnipotens: Accepi te de
ovili ovium, ut esses in ducem super populum meum
in Israel, et eram tecum in omnibus quibus ingrediebaris,
et exterminavi omnes inimicos tuos a facie tua,
et feci te nominatum secundum nomen magnorum qui
sunt super terram: et ponam locum populo meo Israel,
et plantabo illum, et inhabitabit seorsum, et non sollicitus
erit ultra; et non apponet filius iniquitatis humiliare
eum, sicut ab initio a diebus quibus constitui judices
super populum meum Israel. Et requiem tibi dabo
ab omnibus inimicis tuis: et nuntiabit tibi Dominus,
quoniam domum aedificabis ipsi. Et erit cum repleti fuerint
dies tui, et dormies cum patribus tuis, et suscitabo
semen tuum post te, qui erit de ventre tuo, et praeparabo
regnum ejus.</hi> Hic aedificabit mihi domum nomini meo,
et dirigam thronum illius usque in aeternum. Ego ero
illi in patrem, et ille erit mihi in filium. <hi>Et si venerit iniquitas ejus, redarguam illum in virga virorum, et
in tactibus filiorum hominum: misericordiam autem
meam non amoveam ab eo, sicut amovi a quibus amovi
a facie mea</hi>:
 <hi>et fidelis erit domus ejus, et regnum ejus
usque in aeternum coram me, et thronus ejus erit erectus
usque in aeternum <note>(II Reg. VII, 8-16)</note>
            </hi>.</p>
          </div3>
<div3>
            <head>2.</head>
            <p>
 Hanc tam grandem promissionem qui putat in
Salomone fuisse completam, multum errat. Attendit
enim quod dictum est, <hi>Hic aedificabit mihi domum;</hi> 
quoniam Salomon templum illud nobile exstruxit: et
non attendit, <hi>Fidelis erit domus ejus, et regnum ejus
usque in aeternum coram me.</hi>  Attendat ergo et aspiciat
Solomonis domum plenam mulieribus alienigenis
<pb n="0541"/>
colentibus deos falsos, et ipsum ab eis regem aliquando
sapientem in eamdem idololatriam seductum
atque dejectum: et non audeat existimare Deum vel
hoc promisisse mendaciter, vel talem Salomonem
domumque ejus futuram non potuisse praescire. Non
hinc autem deberemus ambigere, nec si non in
Christo Domino nostro, qui factus est ex semine
David secundum carnem <note>(Rom. I, 3)</note>, jam videremus
ista compleri; ne vane atque inaniter hic alium aliquem
requiramus, sicut carnales Judaei. Nam et ipsi
usque adeo filium, quem loco isto regi David promissum
legunt, intelligunt non fuisse Salomonem,
ut eo qui promissus est tanta jam manifestatione declarato
adhuc mirabili caecitate alium sperare se
dicant. Facta est quidem nonnulla imago rei futurae
etiam in Salomone, in eo quod templum aedificavit,
et pacem habuit secundum nomen suum
(Salomon quippe Pacificus est latine), et in exordio
regni sui mirabiliter laudabilis fuit: sed eadem sua
persona per umbram futuri praenuntiabat etiam ipse
Christum Dominum nostrum, non exhibebat. Unde
quaedam de illo ita scripta sunt, quasi de ipso ista
praedicta sint, dum Scriptura sancta etiam rebus
gestis prophetans, quodammodo in eo figuram delineat
futurorum. Nam praeter libros divinae historiae,
ubi regnasse narratur, Psalmus etiam septuagesimus
primus titulo nominis ejus inscriptus est:
in quo tam multa dicuntur, quae omnino ei convenire
non possunt, Domino autem Christo aptissima perspicuitate
conveniunt, ut evidenter appareat, quod in
illo figura qualiscumque adumbrata sit, in isto autem
ipsa veritas praesentata. Notum est enim quibus terminis
regnum conclusum fuerit Salomonis: et tamen
in eo psalmo legitur, ut alia taceam, <hi>Dominabitur a
mari usque ad mare, et a flumine usque ad terminos
orbis terrae <note>(Psal. LXXI, 8)</note>
            </hi>; quod in Christo videmus
impleri. A flumine quippe dominandi sumpsit exordium,
ubi baptizatus a Joanne, eodem monstrante
coepit agnosci a discipulis, qui eum non solum magistrum,
verum etiam Dominum appellaverunt.</p>
          </div3>
<div3>
            <head>3.</head>
            <p>
 Nec ob aliud, vivente adhuc patre suo David,
regnare Salomon coepit, quod nulli illorum regum
contigit, nisi ut hinc quoque satis eluceat non esse
ipsum, quem prophetia ista praesignat, quae ad
ejus patrem loquitur, dicens: <hi>Et erit, cum repleti fuerint
dies tui, et dormies cum patribus tuis, et suscitabo semen
tuum post te, qui erit de ventre tuo, et praeparabo
regnum illius.</hi>  Quomodo ergo propter id quod sequitur, <hi>Hic aedificabit mihi domum,</hi> 
 iste Salomon putabitur
prophetatus: et non potius propter id quod
praecedit, <hi>Cum repleti fuerint dies tui, et dormies cum
patribus tuis, suscitabo semen tuum post te,</hi> alius pacificus
intelligitur esse promissus, qui non ante, sicut
iste, sed post mortem David praenuntiatus est suscitandus?
Quamlibet enim longo interposito tempore
Jesus Christus veniret, procul dubio post mortem
<pb n="0542"/>
regis David, cui sic est promissus, eum venire oportebat,
qui aedificaret domum Deo, non de lignis et
lapidibus, sed de hominibus, qualem illum aedificare
gaudemus. Huic enim domui dicit Apostolus, hoc
est, fidelibus Christi: <hi>Templum enim Dei sanctum est,
quod estis vos <note>(I Cor. III, 17)</note>
            </hi>.
</p>
          </div3>
        </div2>

<div2>
          <head>CAPUT IX.-- <hi>Quam similis in Psalmo octogesimo octavo sit prophetia de Christo, his quae in Regnorum libris Nathan prophetante promittuntur.</hi> </head>
<p>Propter quod et in Psalmo octogesimo et octavo,
cujus est titulus, <hi>Intellectus ipsi Aethan Israelitae,</hi> 
commemorantur promissiones Dei factae regi David,
et istis, quae in libro Regnorum sunt posita, quaedam
ibi similia dicuntur; sicut est: <hi>Juravi David
servo meo: Usque in aeternum praeparabo semen tuum.</hi>  
Et iterum: <hi>Tunc locutus es in aspectu filiis tuis, et
dixisti: Posui adjutorium super potentem, et exaltavi
electum de populo meo.</hi> Inveni David servum meum,
in oleo sancto meo unxi eum. Manus enim mea auxiliabitur
ei, et brachium meum confortabit eum. Non
proficiet inimicus in eo, et filius iniquitatis non apponet
nocere ei. Et concidam inimicos ejus a facie ejus, et
eos qui oderunt eum, fugabo. Et veritas mea et misericordia
mea cum ipso, et in nomine meo exaltabitur
cornu ejus. Et ponam in mari manum ejus, et in fluminibus
dexteram ejus. Ipse invocabit me: Pater meus es tu,
Deus meus et susceptor salutis meae. Et ego primogenitum
ponam illum, excelsum apud reges terrae. In
aeternum servabo illi misericordiam meam, et testamentum
meum fidele ipsi. <hi>Et ponam in saeculum saeculi
semen ejus</hi>, <hi>et thronum ejus sicut dies coeli <note>(Psal.
LXXXVIII, 4, 5, 20-30)</note>
            </hi>. Quae omnia de Domino Jesu
intelliguntur, quando recte intelliguntur, sub nomine
David, propter formam servi, quam de semine David
idem Mediator assumpsit ex virgine. Continuo etiam
dicitur de peccatis filiorum ejus tale aliquid, quale
in Regnorum libro positum est, et quasi de Salomone
proclivius accipitur. Ibi namque, hoc est in Regnorum
libro, <hi>Et si venerit,</hi> inquit, <hi>iniquitas ejus, redarguam
illum in virga virorum, et in tactibus filiorum
hominum: misericordiam autem meam non amoveam
ab eo <note>(II Reg. VII, 14 et 15)</note>
            </hi>: tactibus significans plagas
correptionis. Unde illud est, <hi>Ne tetigeritis christos
meos <note>(Psal. CIV, 15)</note>
            </hi>. Quod quid est aliud, quam, Ne
laeseritis? In Psalmo vero cum ageret tanquam de
David, ut quiddam ejusmodi etiam ibi diceret, <hi>Si
dereliquerint,</hi> inquit, <hi>filii ejus legem meam, et in judiciis
meis non ambulaverint; si justificationes meas profanaverint,
et mandata mea non custodierint; visitabo in
virga iniquitates eorum, et in flagellis delicta eorum:
misericordiam autem meam non dispergam ab eo <note>(Psal.
LXXXVIII, 31-34)</note>
            </hi>. Non dixit, Ab eis, cum loqueretur
de filiis ejus, non de ipso: sed dixit, <hi>ab eo;</hi> quod
bene intellectum tantumdem valet. Non enim Christi
ipsius, quod est caput Ecclesiae, possent inveniri
ulla peccata, quae opus esset humanis correptionibus
servata misericordia divinitus coerceri; sed in ejus
<pb n="0543"/>
corpore ac membris, quod populus ejus est. Ideo in
libro Regnorum, <hi>iniquitas ejus</hi> dicitur; in Psalmo
autem, <hi>filiorum ejus:</hi> ut intelligamus de ipso dici
quodammodo, quod de ejus corpore dicitur. Propter
quod etiam ipse de coelo, cum corpus ejus, quod
sunt fideles ejus, Saulus persequeretur, <hi>Saule,</hi> inquit, <hi>Saule, quid me persequeris 
 <note>(Act. IX, 4)</note>
            </hi>? Deinde in
consequentibus Psalmi, <hi>Neque nocebo,</hi> inquit, <hi>in
veritate mea, neque profanabo testamentum meum, et
quae procedunt de labiis meis non reprobabo. Semel
juravi in sancto meo, si David mentiar:</hi> id est, nequaquam
David mentiar, Solet enim sic loqui Scriptura.
Quid autem non mentiatur, adjungit, et dicit, <hi>Semen
ejus in aeternum manebit; et sedes ejus sicut sol in conspectu
meo, et sicut luna perfecta in aeternum, et testis
in coelo fidelis <note>(Psal. LXXXVIII, 34-38)</note>
            </hi>.</p>
</div2>

<div2>
          <head>CAPUT X.-- <hi>Quam diversa acta sint in regno terrenae Jerusalem, ab his quae promiserat Deus, ut intelligeretur promissionis veritas ad alterius Regis et regni gloriam pertinere.</hi> </head>
<p>Post haec tantae promissionis validissima firmamenta,
ne putarentur in Salomone completa, tanquam
id speraretur, nec inveniretur: <hi>Tu vero,</hi> inquit, <hi>repulisti,
et ad nihilum deduxisti, Domine.</hi>  Hoc quippe
factum est de regno Salomonis in posteris ejus, usque
ad eversionem ipsius terrenae Jerusalem, quae regni
ejusdem sedes fuit; et maxime ipsius templi labem,
quod fuerat a Salomone constructum. Sed ne ob hoc
putaretur Deus contra sua promissa fecisse, continuo
subjecit, <hi>Distulisti Christum tuum <note>(Psal. LXXXVIII, 39)</note>
            </hi>.
Non est ergo ille Salomon, sed nec ipse David, si dilatus
est Christus Domini. Cum enim christi ejus dicerentur
omnes reges mystico illo chrismate consecrati, non
solum a rege David et deinceps, sed ab illo etiam
Saüle, qui populo eidem rex primus est unctus <note>(I Reg.
XXIV, 7)</note>; ipse quippe David eum christum Domini
appellat: erat tamen unus verus Christus, cujus illi
figuram prophetica unctione gestabant; qui secundum
opinionem hominum, qui eum putabant in David vel
in Salomone intelligendum, differebatur in longum;
secundum autem dispositionem Dei venturus suo tempore
parabatur. Interea dum ille differtur, quid factum
sit de regno terrenae Jerusalem, ubi sperabatur utique
regnaturus, secutus iste psalmus adjunxit, atque ait: <hi>Evertisti 
 testamentum servi tui, profanasti in terra sanctitatem
ejus.</hi> Destruxisti omnes macerias ejus, posuisti munitiones
ejus in formidinem. Diripuerunt eum omnes
<pb n="0544"/>
transeuntes viam, factus est opprobrium vicinis suis. Exaltasti
dexteram inimicorum ejus, jucundasti omnes inimicos
ejus. Avertisti adjutorium gladii ejus, et non es opitulatus
ei in bello. Dissolvisti eum ab emundatione, sedem
ejus in terram collisisti. <hi>Minuisti dies sedis ejus, perfudisti
eum confusione <note>(Psal. LXXXVIII, 40-46)</note>
            </hi>. Haec
omnia venerunt super ancillam Jerusalem, in qua
regnaverunt nonnulli etiam filii liberae, regnum illud
tenentes in dispensatione temporaria: regnum autem
coelestis Jerusalem, cujus erant filii, in vera fide habentes,
et in vero Christo sperantes. Quomodo autem
ista venerint super illud regnum, index est rerum
gestarum, si legatur, historia.</p>
</div2>

<div2>
          <head>CAPUT XI.-- <hi>De substantia populi Dei, quae per susceptionem carnis in Christo est: qui solus eruendi ab inferis animam suam habuit potestatem.</hi> </head>
<p>Post haec autem prophetata ad precandum Deum
Propheta convertitur: sed et ipsa precatio prophetatio
est. <hi>Usquequo, Domine, avertis in finem <note>(Psal. LXXXVIII.
47)</note>
            </hi>? subauditur, <hi>faciem tuam:</hi> sicu talibi dicitur, <hi>Usquequo
avertis faciem tuam a me <note>(Psal. XII, 1)</note>
            </hi> Nam ideo quidam
codices hic non habent, <hi>avertis;</hi> sed, <hi>averteris:</hi> 
quanquam possit intelligi, Avertis misericordiam
tuam, quam promisisti David. Quod autem dixit, <hi>in
finem;</hi> quid est, nisi, Usque in finem? Qui finis intelligendus
est ultimum tempus, quando in Christum
Jesum etiam illa gens est creditura, ante quem finem
illa fieri oportebat, quae superius aerumnosa deflevit.
Propter quae et hic sequitur, Exardescet sicut ignis ira
tua. Memento quae est mea substantia. Nihil hic melius,
quam ipse Jesus intelligitur, substantia populi ejus,
ex quo natura est carnis ejus. <hi>Non enim vane,</hi> inquit, <hi>constituisti omnes filios hominum.  
 <note>(Psal. LXXXVIII, 48)</note>
            </hi>.
Nisi enim esset unus Filius hominis substantia Israel,
per quem Filium hominis liberarentur multi filii hominum,
vane utique constituti essent omnes filii hominum.
Nunc vero omnis quidem humana natura per peccatum
primi hominis in vanitatem de veritate collapsa
est, propter quod dicit alius psalmus, <hi>Homo vanitati similis
factus est, dies ejus velut umbra praetereunt <note>(Psal.
CXLIII, 4)</note>
            </hi>: sed non vane Deus constituit omnes filios
hominum; quia et multos a vanitate liberat per mediatorem
Jesum, et quos liberandos non esse praescivit,
ad utilitatem liberandorum et comparationem
duarum inter se a contrario civitatum, non utique vane
in totius rationalis creaturae pulcherrima atque justissima
ordinatione constituit. Deinde sequitur, <hi>Quis est
homo qui vivet, et non videbit mortem; eruet animam
suam de manu inferi <note>(Psal. LXXXVIII, 49)</note>
            </hi>? Quis est
iste, nisi substantia illa Israel ex semine David, Christus
Jesus? De quo dicit Apostolus, quod <hi>surgens a
mortuis, jam non moritur, et mors ei ultra non dominabitur <note>(Rom. VI, 9)</note>
            </hi>.
Sic enim vivet et non videbit
mortem, ut tamen mortuus fuerit; sed animam suam
eruerit de manu inferi, quo propter quorumdam solvenda
inferni vincla descenderat: eruerit autem
potestate illa, de qua in Evangelio dicit, <hi>Potestatem
<pb n="0545"/>
habeo ponendi animam meam, et potestatem habeo iterum
sumendi eam <note>(Joan. X, 18)</note>
            </hi>.</p>
</div2>

<div2>
          <head>CAPUT XII.-- <hi>Ad quorum personam pertinere intelligenda sit flagitatio promissorum, de quibus in Psalmo dicitur,</hi> Ubi sunt misericordiae tuae, Domine, antiquae, <hi>etc.</hi> </head>
<p>Sed caetera psalmi hujus, quae ita se habent, <hi>Ubi
sunt miserationes tuae antiquae, Domine, quas jurasti
David in veritate tua? Memento, Domine, opprobrii
servorum tuorum, quod continui in sinu meo multarum
gentium: quod exprobraverunt inimici tui, Domine;
quod exprobraverunt, commutationem Christi tui:</hi> utrum
ex persona dicta sint illorum Israelitarum, qui desiderabant
reddi sibi promissionem, quae facta est ad
David; an potius Christianorum, qui non secundum
carnem, sed secundum spiritum sunt Israelitae, merito,
quaeri potest. Dicta sunt quippe ista vel scripta
tempore quo fuit Aethan, de cujus nomine titulum
iste psalmus accepit; et idem tempus regni David
fuit: ac per hoc non diceretur, <hi>Ubi sunt miserationes
tuae antiquae, Domine, quas jurasti David in veritate
tua?</hi>  nisi eorum personam in se Propheta transfiguraret,
qui longe postea futuri erant, quibus hoc tempus
esset antiquum, quando regi David ista promissa
sunt. Potest autem intelligi multas gentes, quando
persequebantur Christianos, exprobrasse illis passionem
Christi, quam Scriptura commutationem vocat;
quoniam moriendo immortalis est factus. Potest
et commutatio Christi secundum hoc accipi exprobrata
Israelitis, quia cum eorum speraretur futurus, factus
est gentium: et hoc eis nunc exprobrant multae gentes,
quae crediderunt in eum per novum Testamentum,
illis in vetustate remanentibus: ut ideo dicatur, <hi>Memento, Domine, opprobrii servorum tuorum;</hi> 
 quia
non eos obliviscente, sed potius miserante Domino,
et ipsi post hoc opprobrium credituri sunt. Sed ille
quem prius posui, convenientior sensus mihi videtur.
Inimicis enim Christi, quibus exprobratur, quod eos
ad gentes transiens reliquerit Christus, incongrue
vox ista coaptatur, <hi>Memento, Domine, opprobrii servorum
tuorum;</hi> non enim servi Dei nuncupandi sunt
tales Judaei: sed eis verba ista competunt, qui cum
graves humilitates persecutionum pro Christi nomine
paterentur, recordari potuerunt excelsum regnum
semini David fuisse promissum; et ejus desiderio
dicere, non desperando, sed petendo, quaerendo,
pulsando, <hi>Ubi sunt miserationes tuae antiquae,
Domine, quas jurasti David in veritate tua? Memento,
Domine, opprobrii servorum tuorum, quod continui in
sinu meo multarum gentium;</hi> hoc est, In interioribus
meis patienter pertuli. <hi>Quod exprobraverunt inimici
tui, Domine; quod exprobraverunt, commutationem
Christi tui:</hi> non eam putantes commutationem, sed
consumptionem. Quid est autem, <hi>Memento, Domine,</hi> 
nisi, ut miserearis, et pro tolerata patienter humilitate
mea, reddas celsitudinem, quam jurasti David
in veritate tua? Si autem Judaeis assignemus haec
<pb n="0546"/>
verba, illi servi Dei talia dicere potuerunt, qui expugnata
terrena Jerusalem, antequam Jesus Christus
humanitus nasceretur, in captivitatem ducti sunt,
intelligentes commutationem Christi, quia scilicet
non per eum terrena carnalisque felicitas, qualis
paucis annis regis Salomonis apparuit, sed coelestis
ac spiritualis esset fideliter exspectanda: quam tunc
ignorans infidelitas gentium, cum Dei populum exsultabat
atque insultabat esse captivum, quid aliud quam
Christi commutationem, sed scientibus nesciens,
exprobrabat? Et ideo quod sequitur, ubi psalmus iste
concluditur, <hi>Benedictio Domini in aeternum: fiat, fiat <note>(Psal. LXXXVIII, 50-53)</note>
            </hi>;
universo populo Dei ad coelestem
Jerusalem pertinenti, sive in illis qui latebant
in Testamento vetere, antequam revelaretur novum,
sive in his qui jam Testamento novo revelato manifeste
pertinere cernuntur ad Christum, satis congruit.
Benedictio quippe Domini in semine David, non
ad aliquod tempus, qualis diebus Salomonis apparuit,
sed in aeternum speranda est, in qua certissima spe
dicitur, <hi>Fiat, fiat.</hi>  Illius enim spei est confirmatio
verbi hujus iteratio. Hoc ergo intelligens David ait in
secundo Regnorum libro, unde ad istum psalmum
digressi sumus: <hi>Et locutus es pro domo servi tui in
longinquum.</hi>  Ideo autem post paululum ait: <hi>Nunc incipe,
et benedic domum servi tui usque in aeternum <note>(II Reg. VII, 19, 29)</note>
            </hi>,
et caetera; quia tunc geniturus
erat filium, ex quo progenies ejus duceretur ad Christum,
per quem futura erat domus ejus aeterna,
eademque domus Dei. Domus enim David, propter
genus David; domus autem Dei eadem ipsa, propter
templum Dei, de hominibus factum, non de lapidibus,
ubi habitet in aeternum populus cum Deo et in
Deo suo, et Deus cum populo atque in populo suo:
ita ut Deus sit implens populum suum, et populus
plenus Deo suo, cum Deus erit omnia in omnibus <note>(I Cor. XV, 28)</note>,
ipse in pace praemium, qui virtus in
bello. Ideo cum in verbis Nathan dictum sit, <hi>Et nuntiabit
tibi Dominus quoniam domum aedificabis ipsi:</hi> 
postea dictum est in verbis David, <hi>Quoniam tu Dominus
omnipotens Deus Israel, revelasti aurem servi tui,
dicens, Domum aedificabo tibi <note>(II Reg. VII, 11, 27)</note>
            </hi>.
Hanc enim domum et nos aedificamus bene vivendo,
et Deus ut bene vivamus opitulando: quia <hi>nisi Dominus
aedificaverit domum, in vanum luborabunt aedificantes
eam <note>(Psal. CXXVI, 1)</note>
            </hi>. Cujus domus cum venerit ultima
dedicatio, tunc fiet illud, quod hic per Nathan locutus
est Deus, dicens: <hi>Et ponam locum populo meo Israel,
et plantabo illum, et inhabitabit seorsum, et non sollicitus
erit ultra: et non apponet filius iniquitatis humiliare
eum, sicut ab initio a diebus quibus constitui judices
super populum meum Israel <note>(II Reg. VII, 10 et 11)</note>
            </hi>.</p>
</div2>

<div2>
          <head>CAPUT XIII.-- <hi>An promissae pacis veritas illis temporibus possit adscribi, quae sub Salomone fluxerunt.</hi> </head>
<p>Hoc tam magnum bonum quisquis in hoc saeculo et
in hac terra sperat, insipienter sapit. An quispiam
putabit in pace regni Salomonis id esse completum?
Pacem quippe illam Scriptura in umbra futuri excellenti
praedicatione commendat. Sed huic suspicioni
<pb n="0547"/>
vigilanter occursum est, cum, posteaquam dictum
est, <hi>Et non apponet filius iniquitatis humiliare eum;</hi> 
continuo subjunctum est, <hi>Sicut ab initio a diebus quibus
constitui judices super populum meum Israel.</hi>  Judices
namque, priusquam Reges ibi esse coepissent,
super illum populum fuerant constituti, ex quo terram
promissionis accepit. Et utique humiliabat eum
filius iniquitatis, hoc est hostis alienigena, per intervalla
temporum, quibus leguntur paces alternasse
cum bellis: et inveniuntur illic pacis tempora prolixiora
quam Salomon habuit, qui quadraginta regnavit
annos. Nam sub eo Judice qui appellatus est Aod,
octoginta anni pacis fuerunt <hi>(Judicum III, 30)</hi>. Absit
ergo, ut Salomonis tempora in hac promissione praedicta
esse credantur: multo minus utique cujuslibet
regis alterius. Non enim quisquam eorum in tanta,
quanta ille, pace regnavit: nec unquam omnino
gens illa ita regnum tenuit, ut sollicita non fuerit ne
hostibus subderetur; quia in tanta mutabilitate rerum
humanarum nulli aliquando populo concessa est
tanta securitas, ut huic vitae hostiles non formidaret
incursus. Locus ergo iste qui promittitur tam pacatae
ac securae habitationis, aeternus est, aeternisque debetur
in matre Jerusalem libera, ubi erit veraciter populus
Israel: hoc enim nomen interpretatur Videns
Deum: cujus praemii desiderio pia per fidem vita in
hac aerumnosa peregrinatione ducenda est.</p>
</div2>

<div2>
          <head>CAPUT XIV.-- <hi>De studio David in dispositione mysterioque Psalmorum.</hi> </head>
<p>Procurrente igitur per tempora civitate Dei, primo
in umbra futuri, in terrena scilicet Jerusalem regnavit
David. Erat autem David vir in canticis eruditus,
qui harmoniam musicam non vulgari voluptate, sed
fideli voluntate dilexerit; eaque Deo suo, qui verus
est Deus, mystica rei magnae figuratione servierit.
Diversorum enim sonorum rationabilis moderatusque
concentus concordi varietate compactam bene ordinatae
civitatis insinuat unitatem. Denique omnis fere
prophetia ejus in Psalmis est, quos centum quinquaginta
liber continet, quem Psalmorum vocamus. In
quibus nonnulli volunt, eos solos factos esse a David,
qui ejus nomine inscripti sunt. Sunt item qui putant
non ab eo factos, nisi qui praenotantur, <hi>Ipsius David:</hi> 
qui vero habent in titulis, <hi>Ipsi David,</hi> ab aliis factos,
personae ipsius fuisse coaptatos. Quae opinio voce
evangelica Salvatoris ipsius refutatur, ubi ait, quod
ipse David in Spiritu Christum dixerit esse Dominum
suum <note>(Matth. XXII, 43)</note>: quoniam Psalmus centesimus
nonus sic incipit: <hi>Dixit Dominus Domino meo,
Sede a dextris meis, donec ponam inimicos tuos scabellum
pedum tuorum <note>(Psal. CIX, 1)</note>
            </hi>. Et certe idem psalmus
non habet in titulo, <hi>Ipsius David;</hi> sed, <hi>Ipsi David,</hi> 
sicut plurimi. Mihi autem credibilius videntur
existimare qui omnes illos centum et quinquaginta
Psalmos ejus operi tribuunt, eumque aliquos praenotasse
etiam nominibus aliorum, aliquid quod ad rem
pertineat figurantibus, caeteros autem nullius hominis
nomen in titulis habere voluisse: sicut ei varietatis
<pb n="0548"/>
hujus dispositionem, quamvis latebrosam, non tamen
inanem Dominus inspiravit. Nec movere debet ad hoc
non credendum, quod nonnullorum nomina Prophetarum,
qui longe post David regis tempora fuerunt,
quibusdam psalmis in eo libro leguntur inscripta; et
quae ibi dicuntur, velut ab eis dici videntur. Neque
enim non potuit propheticus Spiritus prophetanti
regi David haec etiam futurorum Prophetarum nomina
revelare, ut aliquid, quod eorum personae conveniret,
prophetice cantaretur: sicut rex Josias exorturus
et regnaturus post annos amplius quam trecentos,
cuidam prophetae, qui etiam facta ejus futura
praedixit, cum suo nomine revelatus est <note>(III Reg. XIII)</note>.</p>
</div2>

<div2>
          <head>CAPUT XV.-- <hi>An omnia quae in Psalmis de Christo et Ecclesia prophetantur, ad contextum hujus operis coaptanda sint.</hi> </head>
<p>Nunc jam exspectari a me video, ut hoc loco libri
hujus aperiam quid in Psalmis David de Domino Jesu
Christo vel ejus Ecclesia prophetaverit. Ego autem
ut hoc non ita faciam, sicut videtur ipsa exspectatio
postulare (quamvis jam in uno fecerim), copia quam
inopia magis impedior. Omnia enim ponere vitandae
prolixitatis causa prohibeor: vereor autem ne, cum
aliqua elegero, multis qui ea noverunt, videar magis
necessaria praeterisse; deinde, quia testimonium quod
profertur, de contextione totius Psalmi debet habere
suffragium ut certe nihil sit quod ei refragetur, si
non omnia suffragantur), ne more centonum ad rem
quam volumus, tanquam versiculos decerpere videamur,
velut de grandi carmine, quod non de re illa,
sed de alia longeque diversa reperiatur esse conscriptum.
Hoc autem ut in quocumque psalmo possit
ostendi, exponendus est totus: quod quanti operis
sit, et aliorum, et nostra volumina, in quibus hoc
fecimus, satis indicant. Legat ergo illa, qui voluerit,
et potuerit: inveniet quot et quanta rex David idemque
propheta de Christo et ejus Ecclesia prophetaverit,
de Rege scilicet et civitate quam condidit.</p>
</div2>

<div2>
          <head>CAPUT XVI.-- <hi>De his quae in quadragesimo quarto Psalmo ad Christum et Ecclesiam pertinentia, aut aperte dicuntur, aut tropice.</hi> </head>
<div3>
            <head>1.</head>
            <p>
 Quamlibet enim de quacumque re propriae sint
atque manifestae propheticae locutiones, necesse est
ut eis etiam tropicae misceantur: quae maxime propter
tardiores ingerunt doctoribus laboriosum disputandi
exponendique negotium. Quaedam tamen Christum
et Ecclesiam ipsa prima facie, mox ut dicuntur,
ostendunt; etsi ex otio restant exponenda, quae in
eis minus intelliguntur: quale illud est in eodem
Psalmorum libro: <hi>Eructavit cor meum verbum bonum,
dico ego opera mea regi.</hi> Lingua mea calamus scribae
velociter scribentis. Speciosus forma prae filiis hominum:
diffusa est gratia in labiis tuis, propterea benedixit
te Deus in aeternum. <hi>Accingere gladium tuum
circa femur</hi>, <hi>potentissime.</hi> Specie tua et pulchritudine
<pb n="0549"/>
tua, intende, prospere procede, et regna. Propter veritatem
et mansuetudinem et justitiam; et deducet te
mirabiliter dextera tua. <hi>Sagittae tuae acutae potentissimae</hi>.
 <hi>Populi sub te cadent, in corde inimicorum
regis.</hi> Sedes tua, Deus, in saecula saeculorum, virga
directionis virga regni tui. Dilexisti justitiam, et odio
habuisti iniquitatem: propterea unxit te, Deus, Deus
tuus oleo exsultationis prae participibus tuis. <hi>Myrrha et
gutta et casia a vestimentis tuis, a domibus eburneis: ex
quibus delectaverunt te filiae regum in honore tuo <note>(Psal.
XLIV, 2-10)</note>
            </hi>. Quis non hic Christum, quem praedicamus,
et in quem credimus, quamlibet sit tardus, agnoscat:
cum audiat Deum, cujus sedes est in saecula saeculorum;
et unctum a Deo, utique sicut ungit Deus, non
visibili, sed spirituali atque intelligibili chrismate?
Quis enim tam rudis est in hac religione, vel tam
surdus adversus ejus famam longe lateque diffusam,
ut Christum a chrismate, hoc est ab unctione, appellatum
esse non noverit? Agnito autem rege Christo,
jam caetera quae hic tropice dicta sunt, quomodo sit
speciosus forma prae filiis hominum, quadam tanto
magis amanda atque miranda, quanto minus corporea
pulchritudine; quis gladius ejus, quae sagittae,
et caetera isto modo non proprie, sed tropice posita,
jam subditus ei qui regnat propter veritatem et mansuetudinem
et justitiam, inquirat ex otio.</p>
          </div3>
<div3>
            <head>2.</head>
            <p>
 Deinde aspiciat ejus Ecclesiam, tanto viro suo
spirituali connubio et divino amore conjunctam: de
qua dicitur in his quae sequuntur: <hi>Astitit regina a
dextris tuis in vestitu deaurato, circumamicta varietate.</hi>
Audi, filia, et vide, et inclina aurem tuam, et obliviscere
populum tuum, et domum patris tui. Quoniam
concupivit rex speciem tuam, quia ipse est Dominus
Deus tuus. Et adorabunt eum filiae Tyri in muneribus:
vultum tuum deprecabuntur divites plebis. Omnis gloria
ejus filiae regis intrinsecus, in fimbris aureis, circumamicta
varietate. Afferentur regi virgines post eam,
proximae ejus afferentur tibi. Afferentur in laetitia et
exsultatione: adducentur in templum regis. Pro patribus
tuis nati sunt tibi filii: constitues eos principes
super omnem terram. Memores erunt nominis tui, in
omni generatione et generatione. <hi>Propterea populi confitebuntur
tibi in aeternum, et in saeculum saeculi <note>(Psal.
XLIV, 10-18)</note>
            </hi>. Non opinor quemquam ita desipere, ut hic
aliquam mulierculam praedicari credat atque describi:
conjugem videlicet illius, cui dictum est, <hi>Sedes tua,
Deus, in saecula saeculorum: virga directionis virga
regni tui. Dilexisti justitiam, et odio habuisti iniquitatem:
propterea unxit te, Deus, Deus tuus oleo exsultationis
prae participibus tuis:</hi> Christum utique prae
Christianis. Hi sunt enim participes ejus, ex quorum
in omnibus gentibus unitate atque concordia fit ista
regina: sicut in alio psalmo de illa dicitur, <hi>Civitas Regis
magni <note>(Psal. XLVII, 3)</note>
            </hi>. Ipsa est Sion spiritualiter: quod
nomen latine interpretatum Speculatio est. Speculatur
enim futuri saeculi magnum bonum: quoniam illuc dirigitur
<pb n="0550"/>
ejus intentio. Ipsa est et Jerusalem eodem modo
spiritualiter, unde multa jam diximus. Ejus inimica
est civitas diaboli Babylon, quae Confusio interpretatur.
Ex qua tamen Babylone regina ista in omnibus
gentibus regeneratione liberatur, et a pessimo rege
ad optimum Regem, id est, a diabolo transit ad
Christum. Propter quod ei dicitur, <hi>Obliviscere populum
tuum et domum patris tui.</hi>  Cujus civitatis impiae
portio sunt et Israelitae sola carne, non fide: inimici
etiam ipsi magni hujus Regis, ejusque reginae.
Ad ipsos enim veniens, et ab eis Christus occisus,
magis aliorum factus est, quos non vidit in carne.
Unde per cujusdam psalmi prophetiam dicit Rex ipse
noster, <hi>Erues me de contradictionibus populi, constitues
me in caput gentium. Populus quem non cognovi,
servivit mihi; in obauditu auris obaudivit mihi <note>(Psal.
XVII, 44 et 45)</note>
            </hi>. Populus ergo iste gentium, quem non
cognovit Christus praesentia corporali, in quem tamen
Christum sibi annuntiatum credidit, ut merito
de illo diceretur, <hi>In obauditu auris obaudivit mihi;</hi> 
quia fides ex auditu est <note>(Rom. X, 17)</note>; iste, inquam,
populus additus veris et carne et fide Israelitis civitas
est Dei, quae ipsum quoque secundum carnem peperit
Christum, quando in solis illis Israelitis fuit. Inde
quippe erat virgo Maria, in qua carnem Christus, ut
homo esset, assumpsit. De qua civitate psalmus alius
ait, <hi>Mater Sion, dicet homo, et homo factus est in ea, et
ipsa fundavit eam Altissimus <note>(Psal. LXXXVI, 5)</note>
            </hi>. Quis est
iste Altissimus, nisi Deus? Et per hoc Christus
Deus, antequam in illa civitate per Mariam fieret
homo, ipse in Patriarchis et Prophetis fundavit eam.
Cum igitur huic reginae civitati Dei tanto ante dictum
sit per prophetiam, quod jam videmus impletum, <hi>Pro
patribus tuis nati sunt tibi filii, constitues eos principes
super omnem terram:</hi> ex filiis quippe ejus per omnem
terram sunt praepositi et patres ejus, cum confiteantur
 ei populi concurrentes ad eam cum confessione
laudis aeternae in saeculum saeculi: procul dubio
quidquid hic tropicis locutionibus subobscure dictum
est, quoquo modo intelligatur, debet his rebus manifestissimis
convenire.
</p>
          </div3>
        </div2>

<div2>
          <head>CAPUT XVII.-- <hi>De his quae ad sacerdotium Christi in Psalmo centesimo nono, et de his quae in Psalmo vigesimo primo ad passionem ipsius spectant.</hi> </head>
<p>Sicut etiam in illo psalmo, ubi sacerdos Christus,
quemadmodum hic rex, apertissime praedicatur - <hi>Dixit Dominus Domino meo, Sede a dextris meis,
donec ponam inimicos tuos scabellum pedum tuorum.</hi>  
Sedere Christus ad dexteram Dei Patris creditur, non
videtur: ejus etiam inimicos poni sub pedibus ejus
nondum apparet; id agitur, apparebit in fine; etiam
hoc nunc creditur, post videbitur. Verum quod sequitur, <hi>Virgam virtutis tuae emittet Dominus ex Sion,
<pb n="0551"/>
et 
 dominare in medio inimicorum tuorum,</hi> ita clarum
est, ut non solum infideliter et infeliciter, sed etiam
impudenter negetur. Et ipsi quippe fatentur inimici,
ex Sion missam fuisse legem Christi, quod Evangelium
nos vocamus, et eam virgam virtutis ejus agnoscimus.
Dominari vero eum in medio inimicorum
suorum, iidem ipsi inter quos dominatur, dentibus
frendendo et tabescendo, et nihil adversus eum valendo,
testantur. Deinde quod paulo post dicit, <hi>Juravit
Dominus, et non poenitebit eum:</hi> quibus verbis
immutabile futurum esse significat, quod adjungit, <hi>Tu es sacerdos in aeternum secundum ordinem Melchisedech <note>(Psal. CIX, 1, 2, 4)</note>
            </hi>,
ex eo quod jam nusquam
est sacerdotium et sacrificium secundum ordinem
Aaron, et ubique offertur sub sacerdote Christo,
quod protulit Melchisedech, quando benedixit Abraham <note>(Gen. XIV, 18 sqq.)</note>,
quis ambigere permittitur,
de quo ista dicantur? Ad haec itaque manifesta referuntur,
quae paulo obscurius in eodem psalmo posita
sunt, quando recte intelliguntur: quod in nostris
jam popularibus Sermonibus fecimus. Sic et in illo
ubi humilitatem passionis suae per prophetiam Christus
eloquitur, dicens, <hi>Foderunt manus meas et pedes</hi>,
 dinumeraverunt omnia ossa mea. Ipsi vero consideraverunt
et conspexerunt me. Quibus utique verbis
in cruce corpus significavit extentum, manibus pedibusque
confixis et clavorum transverberatione confossis,
eoque modo se spectaculum considerantibus et
conspicientibus praebuisse. Addens etiam, <hi>Diviserunt
sibi vestimenta mea, et super vestem meam miserunt sortem <note>(Psal. XXI, 17-19)</note>
            </hi>.
Quae prophetia quemadmodum
impleta sit, evangelica narratur historia <note>(Matth. XXVII,
35)</note>. Tunc profecto et alia recte intelliguntur, quae
ibi minus aperte dicta sunt, cum congruunt his
quae tanta manifestatione claruerunt: praesertim
quia et illa quae non transacta credimus, sed praesentia
contuemur, sicut in eodem psalmo leguntur
tanto ante praedicta, ita nunc exhibita jam toto orbe
cernuntur. Ibi enim paulo post dicitur: <hi>Commemorabuntur,
et convertentur ad Dominum universi fines
terrae, et adorabunt in conspectu ejus universae patriae
gentium; quoniam Domini est regnum, et ipse dominabitur
gentium <note>(Psal. XXI, 28, 29)</note>
            </hi>.</p>
</div2>

<div2>
          <head>CAPUT XVIII.-- <hi>De Psalmo tertio, et de quadragesimo, et de quinto decimo, et de sexagesimo septimo, in quibus mors et resurrectio Domini prophetantur.</hi> </head>
<div3>
            <head>1.</head>
            <p>
 De resurrectione quoque ejus nequaquam Psalmorum
oracula tacuerunt. Nam quid est aliud quod
in Psalmo tertio ex persona ejus canitur, <hi>Ego dormivi,
et somnum cepi; exsurrexi quoniam Dominus
suscipiet me <note>(Psal. III, 6)</note>
            </hi>? An forte quisquam ita
desipit, ut credat velut aliquid magnum nobis indicare
voluisse Prophetam, quod dormierit, et exsurrexerit,
<pb n="0552"/>
nisi somnus iste mors esset, et evigilatio resurrectio,
quam de Christo sic oportuit prophetari?
Nam et in quadragesimo multo manifestius id ostenditur,
ubi ex persona ejusdem Mediatoris, more solito,
tanquam praeterita narrantur, quae futura prophetabantur;
quoniam quae ventura erant jam in praedestinatione
et praescientia Dei velut facta erant, quia
certa erant. <hi>Inimici,</hi> inquit, <hi>mei dixerunt mala mihi:
Quando morietur, et peribit nomen ejus?</hi> Et si ingrediebatur
ut videret, vana locutum est cor ejus, congregavit
iniquitatem sibi. <hi>Egrediebatur foras, et loquebatur</hi> simul in unum. Adversus me susurrabant omnes inimici
mei, adversus me cogitabant mala mihi. Verbum iniquum
disposuerunt adversus me: Numquid qui dormit,
non adjiciet ut resurgat? 
 Hic certe ita posita sunt
verba haec, ut nihil aliud dixisse intelligatur, quam
si diceret, Numquid qui moritur, non adjiciet ut
reviviscat? Superiora quippe demonstrant mortem
ipsius cogitasse et disposuisse inimicos ejus, et hoc
actum esse per eum qui ingrediebatur ut videret, et
egrediebatur ut proderet. Cui autem hic non occurrat
ex discipulo ejus factus traditor Judas? Quia ergo
facturi erant quod moliebantur, id est, occisuri erant
eum, ostendens illos vana malitia frustra occisuros
resurrecturum, sic adjecit hunc versum, velut si diceret,
Quid agitis vani? quod vestrum scelus erit, meus
somnus erit. <hi>Numquid qui dormit, non adjiciet ut resurgat?</hi>  
Et tamen eos tam magnum nefas non impune
facturos, consequentibus indicat versibus, dicens: <hi>Etenim homo pacis meae in quem speravi, qui edebat
panes meos, ampliavit super me calcaneum;</hi> 
 hoc est,
conculcavit me. <hi>Tu autem,</hi> inquit, <hi>Domine, miserere
mei, et resuscita me, et reddam illis <note>(Psal. XL, 6-11)</note>
            </hi>.
Quis hoc jam neget, qui Judaeos post passionem
resurrectionemque Christi de sedibus suis bellica
strage et excidio funditus eradicatos videt? Occisus
enim ab eis resurrexit, et reddidit eis interim
temporariam disciplinam, excepto quod non correctis
servat, quando vivos et mortuos judicabit. Nam Dominus
ipse Jesus istum ipsum traditorem suum per
panem porrectum ostendens Apostolis <note>(Joan. XIII, 26)</note>,
hunc etiam versum psalmi hujus commemoravit, et
in se dixit impletum: <hi>Qui edebat panes meos, ampliavit
super me calcaneum.</hi>  Quod autem ait, <hi>In quem
speravi,</hi> non congruit capiti, sed corpori. Neque enim
nesciebat eum ipse Salvator, de quo ante jam dixerat, <hi>Unus ex vobis diabolus est 
 <note>(Id. VI, 71)</note>
            </hi>. Sed
solet in se membrorum suorum transferre personam,
et sibi tribuere quod esset illorum, quia caput et
corpus unus est Christus: unde illud est in Evangelio, <hi>Esurivi, et dedistis mihi manducare.</hi>  
 Quod exponens
<pb n="0553"/>
ait: <hi>Quando uni ex minimis meis fecistis, mihi
fecistis <note>(Matth. XXV, 35, 40)</note>
            </hi>. Se itaque dixit sperasse,
quod tunc speraverant de Juda discipuli ejus, quando
est connumeratus Apostolis.</p>
          </div3>
<div3>
            <head>2.</head>
            <p>
 Judaei autem Christum, quem sperant, moriturum
esse non sperant. Ideo quem Lex et Prophetae
annuntiaverunt, nostrum esse non putant; sed nescio
quem suum, quem sibi alienum a mortis passione
confingunt. Ideo mirabili vanitate atque caecitate
verba quae posuimus, non mortem et resurrectionem,
sed somnum et evigilationem significasse contendunt.
Sed clamat eis etiam Psalmus quintus decimus: <hi>Propter hoc jucundatum est cor meum, et exsultavit
lingua mea, insuper et caro mea requiescet in spe:
quoniam non derelinques animam meam in inferno, nec
dabis Sanctum tuum videre corruptionem 
 <note>(Psal. XV,
9 et 10)</note>
            </hi>. Quis in ea spe diceret requievisse carnem
suam, ut non derelicta anima sua in inferno, sed
cito ad eam redeunte revivisceret, ne corrumperetur,
sicut cadavera corrumpi solent, nisi qui die tertio
resurrexit? Quod utique dicere non possunt de propheta
et rege David. Clamat et sexagesimus septimus
Psalmus: <hi>Deus noster, Deus salvos faciendi, et Domini 
 exitus mortis <note>(Psal. LXVII, 21)</note>
            </hi>. Quid apertius
diceretur? Deus enim salvos faciendi Dominus
est Jesus, quod interpretatur Salvator, sive Salutaris.
Nam ratio nominis hujus haec reddita est, quando
priusquam ex virgine nasceretur dictum est: <hi>Pariet
filium, et vocabis nomen ejus Jesum. Ipse enim salvum
faciet populum suum a peccatis eorum <note>(Matth. I, 21)</note>
            </hi>.
In quorum peccatorum remissionem quoniam sanguis
ejus effusus est, non utique oportuit eum de hac vita
exitus alios habere quam mortis. Ideo cum dictum
esset, <hi>Deus noster, Deus salvos faciendi;</hi> continuo
subjunctum est, <hi>Et Domini exitus mortis;</hi> ut ostenderetur
moriendo salvos esse facturus. Sed mirando
dictum est, <hi>Et Domini;</hi> tanquam diceretur, Talis est
ista vita mortalium, ut nec ipse Dominus aliter ab
illa exiret, nisi per mortem.
</p>
          </div3>
        </div2>

<div2>
          <head>CAPUT XIX.-- <hi>De Psalmo sexagesimo octavo, in quo Judaeorum pertinax infidelitas declaratur.</hi> </head>
<p>Sed ut Judaei tam manifestis hujus prophetiae testimoniis,
etiam rebus ad effectum tam clarum certumque
perductis, omnino non cedant, profecto in eis
illud impletur, quod in eo psalmo qui hunc sequitur,
scriptum est. Cum enim et illic ex persona Christi,
quae ad ejus passionem pertinent, prophetice dicerentur,
commemoratum est quod in Evangelio patuit: <hi>Dederunt in escam meam fel, et in siti mea potum
mihi dederunt acetum 
 <note>(Psal. LXVIII, 22; Matth. XXVII,
34, 48)</note>
            </hi>. Et velut post tale convivium epulasque sibi
hujuscemodi exhibitas mox intulit, <hi>Fiat mensa eorum
coram ipsis in muscipulam, et in retributionem, et in
scandalum: obscurentur oculi eorum ne videant, et
<pb n="0554"/>
dorsum eorum semper incurva <note>(Psal. LXVIII, 23, 24)</note>
            </hi>:
et caetera, quae non optando sunt dicta, sed optandi
specie prophetando praedicta. Quid ergo mirum, si
haec manifesta non vident, quorum oculi sunt obscurati,
ne videant? quid mirum, si coelestia non suspiciunt,
qui ut in terrena sint proni, dorsum eorum
semper incurvum est? His enim verbis translatis a
corpore, vitia significantur animorum. Ista de Psalmis,
hoc est de prophetia regis David, satis dicta
sint, ut aliquis modus sit. Ignoscant autem qui haec
legunt, et cuncta illa noverunt; et de his quae fortasse
firmiora me praetermisisse vel intelligunt, vel
existimant, non querantur.</p>
</div2>

<div2>
          <head>CAPUT XX.-- <hi>De regno ac merito David, et de filio ipsius Salomone, eaque prophetia quae ad Christum pertinens invenitur, vel in eis libris qui scriptis ipsius copulantur, vel in eis quos ipsius esse non dubium est.</hi> </head>
<div3>
            <head>1.</head>
            <p>
 Regnavit ergo David in terrena Jerusalem, filius
coelestis Jerusalem, divino multum testimonio praedicatus:
quia et delicta ejus tanta pietate superata
sunt, per saluberrimam poenitendi humilitatem, ut
prorsus inter eos sit, de quibus ipse ait, <hi>Beati quorum
remissae sunt iniquitates, et quorum tecta sunt peccata <note>(Psal. XXXI, 1)</note>
            </hi>.
Post hunc regnavit eidem populo
universo Salomon ejus filius, qui, ut supra dictum
est, patre suo vivente coepit regnare. Hic bonis initiis,
malos exitus habuit. Quippe secundae res, quae sapientium
animos fatigant, magis huic obfuerunt,
quam profuit ipsa sapientia, etiam nunc et deinceps
memorabilis, et tunc longe lateque laudata. Prophetasse
etiam ipse reperitur in suis libris, qui tres
recepti sunt in auctoritatem canonicam, Proverbia,
Ecclesiastes, et Canticum canticorum. Alii vero duo,
quorum unus Sapientia, alter Ecclesiasticus dicitur,
propter eloquii nonnullam similitudinem, ut Salomonis
dicantur, obtinuit consuetudo: non autem esse
ipsius, non dubitant doctiores; eos tamen in auctoritatem,
maxime occidentalis, antiquitus recepit Ecclesia: 
quorum in uno, qui appellatur Sapientia
Salomonis, passio Christi apertissime prophetatur.
Impii quippe interfectores ejus commemorantur dicentes: <hi>Circumveniamus justum, quoniam insuavis est
nobis, et contrarius est operibus nostris, et improperat
nobis peccata legis, et infamat in nos peccata disciplinae
nostrae.</hi> Promittit scientiam Dei se habere, et
filium Dei se nominat. Factus est nobis in traductionem
cogitationum nostrarum. Gravis est nobis etiam ad videndum,
quoniam dissimilis est aliis vita illius, et immutatae
viae ejus. <hi>Tanquam nugaces aestimati sumus ab
illo, et abstinet se a viis nostris quasi ab immunditiis:
praefert 
 novissima justorum, et gloriatur patrem Deum
se habere.</hi> Videamus ergo si sermones illius veri sunt,
<pb n="0555"/>
et tentemus quae ventura sunt illi, et sciemus quae erunt
novissima ejus. Si enim justus est filius Dei, suscipiet
illum, et liberabit eum de manu contrariorum. Contumelia
et tormento interrogemus illum, ut sciamus reverentiam
illius, et probemus patientiam ipsius. Morte
turpissima condemnemus illum: erit enim ei respectus
ex sermonibus illius. <hi>Haec cogitaverunt, et erraverunt:
excaecavit enim illos malitia ipsorum <note>(Sap. II, 12-21)</note>
            </hi>.
In Ecclesiastico autem fides gentium futura praedicitur
isto modo: <hi>Miserere nostri, dominator Deus omnium,
et immitte timorem tuum super omnes gentes:
extolle manum tuam super gentes alienas, et videant
potentiam tuam. Sicut coram illis sanctificatus es in
nobis, ita coram nobis magnificeris in illis, ut agnoscant
te secundum quod et nos agnovimus te, quia non
est Deus praeter te, Domine <note>(Eccli. XXXVI, 1-5)</note>
            </hi>. Hanc
optandi et precandi specie prophetiam per Jesum
Christum videmus impletam. Sed adversus contradictores
non tanta firmitate proferuntur, quae scripta
non sunt in canone Judaeorum.</p>
          </div3>
<div3>
            <head>2.</head>
            <p>
 In tribus vero illis, quos Salomonis esse constat,
et Judaei canonicos habent, ut ostendatur ad
Christum et Ecclesiam pertinere quod in eis ejusmodi
reperitur, operosa disputatio necessaria est, quae
nos ultra quam oportet, si nunc adhibetur, extendit.
Tamen quod in Proverbiis legitur, viros impios dicere, <hi>Abscondamus in terra virum justum injuste,
absorbeamus vero eum tanquam infernus viventem, et
auferamus ejus memoriam de terra, possessionem ejus
pretiosam apprehendamus 
 <note>(Prov. I, 11-13)</note>
            </hi>; non ita
obscurum est, ut de Christo et possessione ejus Ecclesia
sine laboriosa expositione non possit intelligi.
Tale quippe aliquid etiam Dominus ipse Jesus per
evangelicam parabolam ostendit dixisse malos colonos: <hi>Hic est haeres, venite, occidamus eum, et nostra
erit haereditas 
 <note>(Matth. XXI, 38)</note>
            </hi>. Itemque illud in
eodem libro, quod jam ante perstrinximus, cum
ageremus de sterili quae peperit septem <note>(Supra,
cap. 4, n. 4)</note>, nonnisi de Christo et Ecclesia mox
ut fuerit pronuntiatum consuevit intelligi ab eis, qui
Christum Sapientiam Dei esse noverunt. <hi>Sapientia
aedificavit sibi domum, et suffulsit columnas septem;
immolavit suas victimas, miscuit in cratere vinum
suum, et paravit mensam suam.</hi> Misit servos suos convocans
cum excellenti praedicatione ad craterem, dicens:
Quis est insipiens? divertat ad me. <hi>Et inopibus
sensu dixit: Venite, manducate de meis panibus, et
bibite vinum quod miscui vobis <note>(Prov. IX, 1-5)</note>
            </hi>. Hic
certe agnoscimus Dei Sapientiam, hoc est, Verbum
Patri coaeternum, in utero virginali domum sibi aedificasse
corpus humanum, et huic, tanquam capiti
membra, Ecclesiam subjunxisse, martyrum victimas
immolasse, mensam in vino et panibus praeparasse,
ubi apparet etiam sacerdotium secundum ordinem
Melchisedech, insipientes et inopes sensu vocasse;
quia, sicut dicit Apostolus, infirma hujus mundi
elegit, ut confunderet fortia <note>(I Cor. I, 27)</note>. Quibus
tamen infirmis quod sequitur dicit: <hi>Derelinquite insipentiam,
ut vivatis; et quaerite prudentiam, ut habeatis
<pb n="0556"/>
vitam <note>(Prov. IX, 6)</note>
            </hi>. Participem autem fieri mensae
illius, ipsum est incipere habere vitam. Nam et
in alio libro, qui vocatur Ecclesiastes, ubi ait, <hi>Non
est bonum homini, nisi quod manducabit et bibet <note>(Eccle.
VIII, 15)</note>
            </hi>; quid credibilius dicere intelligitur,
quam quod ad participationem mensae hujus pertinet,
quam sacerdos ipse Mediator Testamenti novi exhibet
secundum ordinem Melchisedech de corpore et
sanguine suo? Id enim sacrificium successit omnibus
illis sacrificiis veteris Testamenti, quae immolabantur
in umbra futuri: propter quod etiam vocem illam
in Psalmo tricesimo et nono ejusdem Mediatoris per
prophetiam loquentis agnoscimus: <hi>Sacrificium et
oblationem noluisti, corpus autem perfecisti mihi <note>(Psal.
XXXIX, 7)</note>
            </hi>. Quia pro illis omnibus sacrificiis et oblationibus
corpus ejus offertur, et participantibus ministratur.
Nam istum Ecclesiastem in hac sententia
manducandi et bibendi, quam saepe repetit, plurimumque
commendat, non sapere carnalis epulas
voluptatis, satis illud ostendit, ubi ait, <hi>Melius est
ire in domum luctus, quam ire in domum potus:</hi> et
paulo post, <hi>Cor,</hi> inquit, <hi>sapientium in domo luctus,
et cor insipientium in domo epularum <note>(Eccle. VII, 3,
5)</note>
            </hi>. Sed illud magis commemorandum existimo de
hoc libro, quod pertinet ad civitates duas, unam
diaboli; alteram Christi, et earum reges diabolum
et Christum: <hi>Vae tibi, terra,</hi> inquit, <hi>cujus rex adolescens,
et principes tui mane comedunt. Beata tu,
terra, cujus rex tuus filius ingenuorum, et principes
tui in tempore comedunt, in fortitudine, et non in confusione <note>(Id. X, 16 et 17)</note>
            </hi>.
Adolescentem dixit diabolum,
propter stultitiam, et superbiam, et temeritatem,
et petulantiam, caeteraque vitia, quae huic
aetati assolent abundare: Christum autem filium ingenuorum,
sanctorum scilicet Patriarcharum, pertinentium
ad liberam civitatem, ex quibus est in carne
progenitus. Principes illius civitatis mane manducantes,
id est ante horam congruam; quia non exspectant
opportunam, quae vera est, in futuro saeculo
felicitatem, festinanter beari hujus saeculi celebritate
cupientes. Principes autem civitatis Christi tempus
non fallacis beatitudinis patienter exspectant. Hoc
ait, <hi>in fortitudine, et non in confusione:</hi> quia non eos
fallit spes; de qua dicit Apostolus, <hi>Spes autem non
confundit <note>(Rom. V, 5)</note>
            </hi>. Dicit et Psalmus, <hi>Etenim
qui te exspectant, non confundentur <note>(Psal. XXIV, 3)</note>
            </hi>.
Jam vero Canticum canticorum spiritualis quaedam
sanctarum est voluptas mentium, in conjugio illius
Regis et reginae civitatis, quod est Christus et Ecclesia.
Sed haec voluptas allegoricis tegminibus involuta
est, ut desideretur ardentius, nudeturque jucundius,
et appareat sponsus, cui dicitur in eodem Cantico, <hi>Aequitas dilexit te 
 <note>(Cantic. I, 3)</note>
            </hi>; et sponsa quae ibi
audit, <hi>Charitas in deliciis tuis <note>(Id. VII, 6)</note>
            </hi>. Tacita
multa transimus, cura hujus operis terminandi.
</p>
          </div3>
        </div2>

<div2>
          <head>CAPUT XXI.-- <hi>De regibus post Salomonem, sive in Juda, sive in Israel.</hi> </head>

<pb n="0557"/>
<p>Caeteri post Salomonem reges Hebraeorum vix inveniuntur
per aliqua aenigmata dictorum suorum rerumve
gestarum, quod ad Christum et Ecclesiam pertineat,
prophetasse, sive in Juda, sive in Israel. Sic
enim appellatae sunt illius populi partes, ex quo
propter Salomonis offensam tempore filii ejus Roboam,
qui patri successit in regnum, Deo vindicante
divisus est. Proinde tribus decem, quas accepit Jeroboam
servus Salomonis, rex eis in Samaria constitutus,
proprie vocabantur Israel, quamvis hoc universi
populi illius nomen esset. Duabus vero tribubus,
Judae scilicet et Benjamin, quae propter David, ne
penitus regnum stirpis ejus fuisset eradicatum, remanserant
subjacentes civitati Jerusalem, Judae nomen
fuit: quia ipsa erat tribus unde David. Benjamin
vero tribus altera ad idem regnum, sicut dixi, pertinens,
erat unde fuit Saül rex ante David. Sed
simul istae duae tribus, ut dictum est, Juda vocabantur;
et hoc nomine discernebantur ab Israel, quod
appellabantur proprie decem tribus habentes suum
regem. Nam tribus Levi, quoniam sacerdotalis fuit,
Dei, non regum servitio mancipata, tertia decima
numerabatur. Joseph quippe unus ex duodecim filiis
Israel, non unam, sicut caeteri singulas, sed duas
tribus fecit, Ephraem et Manassen. Verumtamen
etiam tribus Levi ad regnum Jerosolymitanum pertinebat
magis, ubi erat Dei templum, cui serviebat.
Diviso igitur populo, primus regnavit in Jerusalem
Roboam, rex Juda, filius Salomonis; et in Samaria
Jeroboam, rex Israel, servus Salomonis. Et cum
voluisset Roboam tanquam tyrannidem divisae illius
partis bello persequi, prohibitus est populus pugnare
cum fratribus suis, dicente Deo per prophetam, se
hoc fecisse <note>(III Reg. XII, 24)</note>. Unde apparuit nullum
in ea re, vel regis Israel, vel populi fuisse peccatum,
sed voluntatem Dei vindicantis impletam. Qua
cognita, pars utraque inter se pacata conquievit:
non enim religionis, sed regni fuerat facta divisio.</p>
</div2>

<div2>
          <head>CAPUT XXII.-- <hi>De Jeroboam, qui impietate idololatriae subditum sibi populum profanavit, in quo tamen non destitit Deus et Prophetas inspirare</hi>, <hi>et multos ab idololatriae crimine custodire.</hi> </head>
<p>Verum rex Israel Jeroboam mente perversa non
credens Deo, quem veracem promisso sibi regno datoque
probaverat, timuit ne veniendo ad templum
Dei, quod erat in Jerusalem, quo secundum divinam
legem sacrificandi causa universae illi genti veniendum
fuit, seduceretur ab eo populus, et stirpi David
tanquam regio semini redderetur; et instituit idololatriam
in regno suo, et populum Dei secum simulacrorum
cultu obstrictum nefanda impietate decepit. Nec
tamen omnimodo cessavit Deus non solum illum regem,
verum etiam successores ejus et impietatis imitatores,
<pb n="0558"/>
populumque ipsum, arguere per Prophetas.
Nam ibi exstiterunt et magni illi insignesque Prophetae,
qui etiam mirabilia multa fecerunt, Elias et Elisaeus
discipulus ejus. Etiam ibi dicenti Eliae, <hi>Domine
Prophetas tuos occiderunt, altaria tua suffoderunt, et
ego relictus sum solus, et quaerunt animam meam <note>(III Reg. XIX, 10)</note>
            </hi>;
responsum est, illic esse septem
millia virorum, qui non curvaverunt genua ante Baal.</p>
</div2>

<div2>
          <head>CAPUT XXIII.-- <hi>De vario utriusque regni Hebraeorum statu, donec ambo populi in captivitatem diverso tempore ducerentur, revocato postea Juda in regnum suum, quod novissime in Romanorum transiit potestatem.</hi> </head>
<p>Itemque in regno Juda pertinente ad Jerusalem,
etiam succedentium regum temporibus non defuerunt
Prophetae: sicut Deo placebat eos mittere, vel ad praenuntiandum
quod opus erat, vel ad corripienda peccata,
praecipiendamque justitiam. Nam et illic, etsi
longe minus quam in Israel, tamen exstiterunt reges
qui suis impietatibus Deum graviter offenderent, et
moderatis flagellis cum populo simili plecterentur.
Piorum sane regum merita ibi non parva laudantur.
In Israel autem reges alios magis, alios minus, omnes
tamen reprobos legimus. Utraque igitur pars, sicut
jubebat divina providentia, vel sinebat, variis et erigebatur
prosperitatibus, et adversitatibus premebatur:
et sic affligebatur, non solum externis, verum
etiam inter se civilibus bellis, ut certis existentibus
causis, misericordia Dei vel ira patesceret; donec ejus
indignatione crescente, universa gens illa a Chaldaeis
debellantibus, non solum subverteretur in sedibus
suis, sed etiam ex maxima sui parte transferretur in
terras Assyriorum, prius illa pars, quae vocabatur
Israel in tribubus decem; postea vero etiam Judas,
eversa Jerusalem et templo illo nobilissimo: in quibus
terris per annos septuaginta captivum egit otium.
Post quos inde dimissa, templum quod eversum fuerat,
instauravit: et quamvis plurimi ejus in alienigenarum
degerent terris, non habuit tamen deinceps
duas regni partes, et duos diversos in singulis partibus
reges: sed in Jerusalem princeps eorum unus erat;
atque ad Dei templum, quod ibi erat, omnes undique,
ubicumque essent, et undecumque possent, per certa
tempora veniebant. Sed nec tunc eis hostes ex aliis
gentibus expugnatoresque defuerunt: nam etiam Romanorum
jam tributarios eos Christus invenit.</p>
</div2>

<div2>
          <head>CAPUT XXIV.-- <hi>De Prophetis qui vel apud Judaeos postremi fuerunt, vel quos circa tempus nativitatis Christi evangelica prodit historia.</hi> </head>
<p>Toto autem illo tempore, ex quo redierunt de Babylonia,
post Malachiam, Aggaeum et Zachariam, qui
tunc prophetaverunt, et Esdram, non habuerunt Prophetas
usque ad Salvatoris adventum, nisi alium Zachariam
patrem Joannis, et Elisabeth ejus uxorem,
Christi nativitate jam proxima; et eo jam nato, Simeonem
senem, et Annam viduam jamque grandaevam,
<pb n="0559"/>
et ipsum Joannem novissimum: qui juvenis,
jam juvenem Christum, non quidem futurum praedixit,
sed tamen incognitum prophetica cognitione
monstravit: propter quod ipse Dominus ait, <hi>Lex et
Prophetae usque ad Joannem <note>(Matth. XI, 13)</note>
            </hi>. Sed istorum
quinque prophetatio ex Evangelio nobis nota est:
ubi et ipsa Virgo mater Domini ante Joannem prophetasse
invenitur <note>(Luc. I, 46-55)</note>. Sed hanc istorum
prophetiam Judaei reprobi non accipiunt: acceperunt
autem, qui ex eis innumerabiles Evangelio crediderunt.
Tunc enim vere Israel divisus est in duo, divisione
illa, quae per Samuelem prophetam Saüli regi
<pb n="0560"/>
est immutabilis praenuntiata. Malachiam vero, Aggaeum,
Zachariam, et Esdram, etiam Judaei reprobi
in auctoritatem canonicam receptos novissimos habent.
Sunt enim et scripta eorum, sicut aliorum, qui
in magna multitudine Prophetarum perpauci ea scripserunt,
quae auctoritatem canonis obtinerent. De
quorum praedictis, quae ad Christum Ecclesiamque
ejus pertinent, nonnulla mihi in hoc opere video
esse ponenda: quod commodius fiet, adjuvante Domino,
sequenti libro; ne hunc tam prolixum ulterius
oneremus.</p>
</div2>
      </div1>

<div1>
        <head> <hi>LIBER DECIMUS OCTAVUS</hi>. Dicit de terrenae civitatis a tempore Abraham ad mundi finem procursu cum ipsa civitate coelesti: et attingit oracula de Christo, cum Sibyllarum, tum maxime sacrorum Vatum, qui ab regni Romanorum exordio scripserunt, Osee, Amos, Isaiae, Michaeae, et subsequentium.</head>
<div2>
          <head>CAPUT PRIMUM.-- <hi>De his quae usque ad tempora Salvatoris decem et septem voluminibus disputata sunt.</hi> </head>
<pb n="0559"/>
<p>De civitatum duarum, quarum Dei una, saeculi hujus
est altera, in qua nunc est, quantum ad hominum
genus pertinet, etiam ista peregrina, exortu et procursu
 et debitis finibus me scripturum esse promisi:
cum prius inimicos civitatis Dei, qui conditori ejus
Christo deos suos praeferunt, et livore sibi perniciosissimo
atrociter invident Christianis, quantum me
adjuvaret ejus gratia, refellissem; quod voluminibus
decem prioribus feci. De hac vero mea, quam modo
commemoravi, tripartita promissione, decimum sequentibus
quatuor libris ambarum est digestus exortus;
deinde procursus ab homine primo usque ad diluvium
libro uno, qui est hujus operis quintus decimus;
atque inde usque ad Abraham rursus ambae, sicut
in temporibus, ita et in nostris litteris cucurrerunt.
Sed a patre Abraham usque ad Regum tempus
Israelitarum, ubi sextum decimum volumen absolvimus,
et inde usque ad ipsius in carne Salvatoris adventum,
quousque decimus septimus liber tenditur,
sola videtur in meo stilo cucurrisse Dei civitas: cum
in hoc saeculo non sola cucurrerit, sed ambae utique
in genere humano, sicut ab initio simul, suo procursu
tempora variaverint. Verum hoc ideo feci, ut prius,
ex quo apertiores Dei promissiones esse coeperunt,
usque ad ejus ex Virgine nativitatem, in quo fuerant
quae primo promittebantur implenda, sine interpellatione
a contrario alterius civitatis, ista quae Dei est
procurrens, distinctius appareret; quamvis usque ad
revelationem Testamenti novi, non in lumine, sed in
umbra cucurrerit. Nunc ergo, quod intermiseram, video
esse faciendum, ut ex Abrahae temporibus quomodo
etiam illa cucurrerit, quantum satis videtur,
<pb n="0560"/>
attingam, ut ambae inter se possint consideratione legentium
comparari.</p>
</div2>

<div2>
          <head>CAPUT II.-- <hi>De terrenae civitatis regibus atque temporibus, quibus ab exortu Abrahae sanctorum tempora supputata conveniunt.</hi> </head>
<div3>
            <head>1.</head>
            <p>
 Societas igitur usquequaque mortalium diffusa
per terras et in locorum quantislibet diversitatibus,
unius tamen ejusdemque naturae quadam communione
devincta, utilitates et cupiditates suas quibusque sectantibus,
dum id quod appetitur, aut nemini, aut
non omnibus sufficit, quia non est idipsum, adversum
se ipsam plerumque dividitur, et pars partem, quae
praevalet, opprimit. Victrici enim victa succumbit,
dominationi scilicet, vel etiam libertati qualemcumque
pacem praeferens ac salutem: ita ut magnae fuerint
admirationi qui perire quam servire maluerunt.
Nam in omnibus fere gentibus quodammodo vox naturae
ista personuit, ut subjugari victoribus mallent,
quibus contigit vinci, quam bellica omnifariam vastatione
deleri. Hinc factum est ut non sine Dei providentia,
in cujus potestate est ut quisque bello aut
subjugetur aut subjuget, quidam essent regnis praediti,
quidam regnantibus subditi: sed inter plurima
regna terrarum, in quae terrenae utilitatis vel cupiditatis
est divisa societas (quam civitatem mundi hujus
universali vocabulo nuncupamus), duo regna cernimus
longe caeteris provenisse clariora, Assyriorum
primum, deinde Romanorum, ut temporibus, ita locis
inter se ordinata atque distincta. Nam quo modo illud
prius, hoc posterius; eo modo illud in Oriente,
hoc id Occidente surrexit: denique in illius fine hujus
initium confestim fuit. Regna caetera, caeterosque
reges velut appendices istorum dixerim.</p>
          </div3>
<div3>
            <head>2.</head>
            <p>
 Ninus ergo jam secundus rex erat Assyriorum,
qui patri suo Belo successerat, regni illius primo
regi, quando in terra Chaldaeorum natus est Abraham
<pb n="0561"/>.
Erat etiam tempore illo regnum Sicyoniorum
admodum parvum, a quo ille undecumque doctissimus
Marcus Varro scribens de Gente populi Romani,
velut antiquo tempore, exorsus est. Ab his enim Sicyoniorum
regibus ad Athenienses pervenit, a quibus
ad Latinos, inde ad Romanos; sed ante conditam
Romam in comparatione regni Assyriorum perexigua
ista memorantur. Quamvis Athenienses in Graecia plurimum
claruisse fateatur etiam Sallustius Romanus
historicus, plus tamen fama, quam re ipsa. Nam loquens
de illis: <hi>Atheniensium,</hi> inquit, <hi>res gestae, sicuti
ego existimo, satis amplae magnificaeque fuere: verum
aliquanto minores tamen, quam fama feruntur.</hi> Sed quia
provenere ibi scriptorum magna ingenia, per terrarum
orbem Atheniensium facta pro maximis celebrantur. <hi>Ita
eorum qui fecere, virtus tanta habetur, quantum eam
verbis potuere extollere praeclara ingenia <note>(Belli Catil.,
cap. 8)</note>
            </hi>. Accedit huic civitati non parva etiam ex litteris
et philosophis gloria, quod ibi potissimum talia
studia viguerunt. Nam quantum attinet ad imperium,
nullum majus primis temporibus, quam Assyriorum
fuit, nec tam longe lateque diffusum. Quippe ubi Ninus
rex, Beli filius, universam Asiam, quae totius
orbis ad numerum partium tertia dicitur, ad magnitudinem
vero dimidia reperitur, usque ad Libyae fines
subegisse traditur. Solis quippe Indis in partibus
Orientis non dominabatur: quos tamen eo defuncto
Semiramis uxor ejus est agressa bellando. Ita factum
est, ut quicumque in illis terris populi, sive reges
erant, Assyriorum regno ditionique parerent, et quidquid
imperaretur efficerent. Abraham igitur in eo regno
apud Chaldaeos Nini temporibus natus est. Sed
quoniam res Graecae multo sunt nobis quam Assyriae
notiores, et per Graecos ad Latinos, ac deinde ad
Romanos, qui etiam ipsi Latini sunt, temporum seriem
deduxerunt qui gentem populi Romani in originis
ejus antiquitate rimati sunt; ob hoc debemus, ubi
opus est, Assyrios memorare reges: ut appareat
quemadmodum Babylonia, quasi prima Roma, cum
peregrina in hoc mundo Dei civitate procurrat. Res
autem quas propter comparationem civitatis utriusque,
terrenae scilicet et coelestis, huic operi oportet
inserere, magis ex Graecis et Latinis, ubi et ipsa Roma
quasi secunda Babylonia est, debemus assumere.</p>
          </div3>
<div3>
            <head>3.</head>
            <p>
 Quando ergo natus est Abraham, secundi reges
erant, apud Assyrios Ninus, apud Sicyonios Europs: 
primi autem, illic Belus, hic Aegialeus fuerunt.
Cum vero egresso Abraham de Babylonia, promisit
ei Deus ex illo magnam gentem futuram, et in
ejus semine omnium gentium benedictionem, Assyrii
quartum regem habebant, Sicyonii quintum: apud illos
enim regnabat filius Nini post matrem Semiramidem,
quae ab illo interfecta perhibetur, ausa filium
mater incestare concubitu. Hanc putant nonnulli
<pb n="0562"/>
condidisse Babylonem, quam quidem potuit instaurare.
Quando autem, vel quomodo condita fuerit,
in sexto decimo libro diximus <note>(Cap. 4)</note>. Filium porro
Nini et Semiramidis, qui matri successit in regnum,
quidam etiam ipsum Ninum, quidam vero derivato a
patre vocabulo Ninyam vocant. Sicyoniorum autem
regnum tunc tenebat Telxion. Quo regnante usque
adeo ibi mitia et laeta tempora fuerunt, ut eum defunctum
velut deum colerent sacrificando, et ludos celebrando,
quos ei primitus institutos ferunt.
</p>
          </div3>
        </div2>

<div2>
          <head>CAPUT III.-- <hi>Quibus regnantibus apud Assyrios atque Sicyonios Abrahae centenario Isaac de promissione sit natus, vel ipsi Isaac sexagenario Esau et Jacob gemini de Rebecca sint editi.</hi> </head>
<p>Hujus temporibus etiam Isaac ex promissione Dei
natus est centenario patri filius Abrahae de Sarra
conjuge, quae sterilis et anus jam spem prolis amiserat.
Tunc et Assyriis quintus erat rex Arrius. Ipsi
vero Isaac sexagenario nati sunt gemini, Esau et Jacob,
quos ei Rebecca uxor peperit, avo eorum Abraham
adhuc vivente, et centum sexaginta aetatis annos
agente: qui expletis centum septuaginta quinque
defunctus est; regnantibus apud Assyrios Xerxe illo
antiquiore, qui etiam Baleus vocabatur, et apud
Sicyonios Thuriaco, quem quidam Thurimachum
scribunt, septimis regibus. Regnum autem Argivorum
simul cum Abrahae nepotibus ortum est, ubi primus
regnavit Inachus. Sane quod praetereundum non fuit,
etiam apud sepulcrum septimi sui regis Thuriaci sacrificare
Sicyonios solere, Varro refert. Regnantibus
porro octavis regibus, Armamitre Assyriorum, Sicyoniorum
Leucippo, et primo Argivorum Inacho, Deus
locutus est ad Isaac, atque ipsi quoque eadem quae
patri ejus duo illa promisit, semini scilicet ejus terram
Chanaan, et in ejus semine benedictionem cunctarum
gentium. Haec ipsa promissa sunt etiam filio
ejus; nepoti Abrahae, qui est appellatus primo Jacob,
post Israel, cum jam Belocus rex nonus Assyriis, et
Phoroneus Inachi filius secundus regnaret Argivis,
Leucippo adhuc apud Sicyonios permanente. His temporibus
Graecia sub Phoroneo Argolico rege legum et
judiciorum quibusdam clarior facta est institutis:
Phegous tamen frater hujus Phoronei junior, cum esset
mortuus, ad ejus sepulcrum templum est constitutum,
in quo coleretur ut deus, et ei boves immolarentur.
Credo honore tanto ideo dignum putarunt,
quia in regni sui parte (pater quippe loca ambobus
distribuerat, in quibus eo vivente regnarent) iste sacella
constituerat ad colendos deos, et docuerat observari
tempora per menses atque annos, quid eorum
<pb n="0563"/>
quatenus metirentur atque numerarent. Haec in eo
nova mirantes rudes adhuc homines, morte obita
deum esse factum sive opinati sunt, sive voluerunt.
Nam et lo filia Inachi fuisse perhibetur, quae postea
Isis appellata, ut magna dea culta est in Aegypto:
quamvis alii scribant eam ex Aethiopia in Aegyptum
venisse reginam; et quod late justeque imperaverit,
eisque multa commoda et litteras instituerit, hunc
honorem illi habitum esse divinum posteaquam ibi
mortua est, et tantum honorem, ut capitali crimine
reus fieret, si quis eam fuisse hominem diceret.</p>
</div2>

<div2>
          <head>CAPUT IV.-- <hi>De temporibus Jacob et filii ejus Joseph.</hi> </head>
<p>Regnantibus Assyriorum decimo rege Baleo, et Sicyoniorum
nono Messapo, qui etiam Cephisos a
quibusdam traditur (si tamen duorum nominum homo
unus fuit, ac non potius alterum pro altero putaverunt
fuisse hominem, qui in suis posuerunt scriptis
alterum nomen), cum rex Argivorum tertius Apis esset,
mortuus est Isaac annorum centum octoginta, et
reliquit geminos suos annorum centum et viginti:
quorum minor Jacob pertinens ad civitatem Dei, de
qua scribimus, majore utique reprobato, habebat
duodecim filios; quorum illum, qui vocabatur Joseph,
mercatoribus in Aegyptum transeuntibus fratres, adhuc
Isaac avo eorum vivente, vendiderant. Stetit
autem ante Pharaonem Joseph, quando ex humilitate,
quam pertulit, sublimatus est, cum triginta esset annorum:
quoniam somnia regis divine interpretatus,
praenuntiavit septem ubertatis annos futuros, quorum
abundantiam praepollentem consequentes alii septem
steriles fuerant consumpturi; et ob hoc eum rex praefecerat
Aegypto, de carcere liberatum, quo eum conjecerat
integritas castitatis; quam fortiter servans
male amanti dominae, et male credulo domino mentiturae,
veste etiam derelicta de manibus attrahentis
aufugiens, non consensit ad stuprum. Secundo autem
anno septem annorum sterilium, Jacob in Aegyptum
cum suis omnibus venit ad filium, agens annos centum
et triginta, sicut interroganti regi ipse respondit <note>(Gen. XLVII, 9)</note>;
cum Joseph ageret triginta et novem,
ad triginta scilicet quos agebat, quando a rege
honoratus est, additis septem ubertatis, et duobus
famis.</p>
</div2>

<div2>
          <head>CAPUT V.-- <hi>De Api rege Argivorum, quem Aegyptii Serapim nominatum divino honore coluerunt.</hi> </head>
<p>His temporibus rex Argivorum Apis navibus transvectus
in Aegyptum, cum ibi mortuus fuisset, factus
est Serapis omnium maximus Aegyptiorum deus. Nominis
autem hujus, cur non Apis etiam post mortem,
sed Serapis appellatus sit, facillimam rationem Varro
reddidit. Quia enim arca in qua mortuus ponitur,
quod omnes jam sarcophagum vocant, <foreign xml:lang="greek">σορός</foreign> dicitur
graece; et ibi eum venerari sepultum coeperant,
priusquam templum ejus esset exstructum: velut Soros
<pb n="0564"/>
et Apis, Sorapis primo, deinde una littera, ut
fieri assolet, commutata, Serapis dictus est. Et
constitutum est etiam de illo, ut quisquis eum hominem
dixisset fuisse, capitalem penderet poenam. Et
quoniam fere in omnibus templis, ubi colebantur Isis
et Serapis, erat etiam simulacrum, quod digito labiis
impresso admonere videretur, ut silentium fieret;
hoc significare idem Varro existimat, ut homines eos
fuisse taceretur. Ille autem bos, quem mirabili vanitate
decepta Aegyptus in ejus honorem deliciis affluentibus
alebat, quoniam eum sine sarcophago vivum
venerabantur, Apis, non Serapis vocabatur. Quo bove
mortuo, quoniam quaerebatur et reperiebatur vitulus
coloris ejusdem, hoc est, albis quibusdam maculis similiter
insignitus; mirum quiddam et divinitus sibi
procuratum esse credebant. Non enim magnum erat
daemonibus ad eos decipiendos phantasiam talis tauri,
quam sola cerneret, ostentare vaccae concipienti atque
praegnanti, unde libido matris attraheret quod in
ejus fetu jam corporaliter appareret: sicut Jacob de
virgis variatis, ut oves et caprae variae nascerentur,
effecit <note>(Gen. XXX, 37-42)</note>. Quod enim homines coloribus
et corporibus veris, hoc daemones figuris fictis
facillime possunt animalibus concipientibus exhibere.</p>
</div2>

<div2>
          <head>CAPUT VI.-- <hi>Quo regnante apud Argivos, quove apud Assyrios, Jacob in Aegypto sit mortuus.</hi> </head>
<p>Apis ergo rex, non Aegyptiorum, sed Argivorum,
mortuus est in Aegypto. Huic filius Argus successit in
regnum, ex cujus nomine et Argi, et ex hoc Argivi,
appellati sunt: superioribus autem regibus nondum
vel locus vel gens habebat hoc nomen. Hoc ergo regnante
apud Argivos, et apud Sicyonios Erato, apud
Assyrios vero adhuc manente Baleo, mortuus est Jacob
in Aegypto annorum centum quadraginta septem,
cum moriturus filios suos et nepotes ex Joseph benedixisset,
Christumque apertissime prophetasset, dicens
in benedictione Judae, <hi>Non deficiet princeps ex
Juda, et dux de femoribus ejus, donec veniant quae reposita
sunt ei: et ipse exspectatio gentium <note>(Gen. XLIX, 10)</note>
            </hi>.
Regnante Argo suis coepit uti frugibus Graecia, et habere
segetes in agricultura, delatis aliunde seminibus.
Argus quoque post obitum deus haberi coepit, templo
et sacrificiis honoratus. Qui honor eo regnante
ante illum delatus est homini privato et fulminato
cuidam Homogyro, eo quod primus ad aratrum boves
junxerit.</p>
</div2>

<div2>
          <head>CAPUT VII.-- <hi>Quorum regum tempore Joseph in Aegypto defunctus sit.</hi> </head>
<p>Regnantibus Assyriorum duodecimo Mamito,
et undecimo Sicyoniorum Plemnaeo, et Argis adhuc
<pb n="0565"/>
manente, Argo, mortuus est Joseph in Aegypto annorum
centum et decem <note>(Gen. L. 25)</note>. Post cujus
mortem populus Dei mirabiliter crescens mansit in
Aegypto centum quadraginta quinque annos, tranquille
prius, donec morerentur quibus Joseph notus
fuit: deinde quia invidebatur incrementis ejus, erantque
suspecta, quousque inde liberaretur, persecutionibus
 (inter quas tamen divinitus fecundata multiplicatione
crescebat) et laboribus premebatur intolerabilis
servitutis. In Assyria vero et Graecia per idem
tempus regna eadem permanebant.</p>
</div2>

<div2>
          <head>CAPUT VIII.-- <hi>Quorum regum aetate Moyses natus sit, et quorum deorum iisdem temporibus sit orta religio.</hi> </head>
<p>Cum ergo regnaret Assyriis quartus decimus Saphrus,
et Sicyoniis duodecimus Orthopolis, et Criasus
quintus Argivis, natus est in Aegypto Moyses, per
quem populus Dei de servitute Aegyptia liberatus est,
in qua eum ad desiderandum sui Creatoris auxilium
sic exerceri oportebat. Regnantibus memoratis regibus
fuisse a quibusdam creditur Prometheus;
quem propterea ferunt de luto formasse homines,
quia sapientiae optimus doctor fuisse perhibetur: nec
tamen ostenditur qui ejus temporibus fuerint sapientes.
Frater ejus Atlas magnus fuisse astrologus dicitur:
unde occasionem fabula invenit, ut eum coelum
portare confingeret: quamvis mons ejus nomine
nuncupetur, cujus altitudine potius coeli portatio in
opinionem vulgi venisse videatur. Multa quoque alia
ex illis in Graecia temporibus confingi fabulosa coeperunt:
sed usque ad Cecropem regem Atheniensium,
quo regnante eadem civitas etiam tale nomen accepit,
et quo regnante Deus per Moysen eduxit ex Aegypto
populum suum, relati sunt in deorum numerum aliquot
mortui caeca et vana consuetudine ac superstitione
Graecorum. In quibus Criasi regis conjux Melantomice,
et Phorbas filius eorum, qui post patrem
rex Argivorum sextus fuit, et septimi regis Triopae
filius lasus, et rex nonus Sthenelas, sive Stheneleus,
sive Sthenelus, varie quippe in diversis auctoribus
invenitur. His temporibus etiam Mercurius fuisse
perhibetur, nepos Atlantis, ex Maia filia: quod vulgatiores
etiam litterae personant. Multarum autem
artium peritus claruit, quas et hominibus tradidit:
quo merito eum post mortem deum esse voluerunt,
sive etiam crediderunt. Posterior fuisse Hercules dicitur,
ad ea tamen tempora pertinens Argivorum:
quamvis nonnulli eum Mercurio praeferant tempore;
quos falli existimo. Sed quolibet tempore nati sint,
constat inter historicos graves, qui haec antiqua litteris
<pb n="0566"/>
mandaverunt, ambos homines fuisse, et quod
mortalibus ad istam vitam commodius ducendam
beneficia multa contulerint, honores ab eis meruisse
divinos. Minerva vero longe his antiquior. Nam temporibus
Ogygii ad lacum, qui Tritonis dicitur, virginali
apparuisse fertur aetate; unde et Tritonia nuncupata
est: multorum sane operum inventrix; et
tanto proclivius dea credita, quanto minus origo ejus
innotuit. Quod enim de capite Jovis nata canitur,
poetis et fabulis, non historiae rebusque gestis est
applicandum. Quanquam Ogygius ipse quando fuerit,
cujus temporibus etiam diluvium magnum factum est,
non illud maximum quo nulli homines evaserunt, nisi
qui in arca esse potuerunt, quod gentium nec Graeca
nec Latina novit historia, sed tamen majus quam
postea tempore Deucalionis fuit, inter scriptores historiae
non convenit. Nam Varro inde exorsus est librum,
cujus mentionem superius feci, et nihil sibi,
ex quo perveniat ad res Romanas, proponit antiquius
quam Ogygii diluvium, hoc est, Ogygii factum temporibus.
Nostri autem qui Chronica scripserunt, prius
Eusebius, post Hieronymus, qui utique praecedentes
aliquos historicos in hac opinione secuti sunt, post
annos amplius quam trecentos jam secundo Argivorum
Phoroneo rege regnante Ogygii diluvium fuisse
commemorant. Sed quolibet tempore fuerit, jam tamen
Minerva tanquam dea colebatur, regnante Atheniensibus
Cecrope, sub quo rege etiam ipsam vel
instauratam ferunt, vel conditam civitatem.</p>
</div2>

<div2>
          <head>CAPUT IX.-- <hi>Quando Atheniensium civitas sit condita, et quam causam nominis ejus Varro perhibeat.</hi> </head>
<p>Nam ut Athenae vocarentur, quod certe nomen a
Minerva est, quae graece <foreign xml:lang="greek">Ἀθηνᾶ</foreign> dicitur, hanc causam
Varro indicat. Cum apparuisset illic repente olivae arbor,
et alio loco aqua erupisset, regem prodigia ista
moverunt, et misit ad Apollinem Delphicum sciscitatum
quid intelligendum esset, quid faciendum. Ille respondit
quod olea Minervam significaret, unda Neptunum,
et quod esset in civium potestate, ex cujus nomine potius
duorum deorum, quorum signa illa essent, civitas
vocaretur. Isto Cecrops oraculo accepto, cives omnes
utriusque sexus (mos enim tunc in eisdem locis erat,
ut etiam feminae publicis consultationibus interessent)
ad ferendum suffragium convocavit. Consulta igitur
multitudine mares pro Neptuno, feminae pro Minerva
tulere sententias: et quia una plus est inventa feminarum,
Minerva vicit. Tunc Neptunus iratus marinis
fluctibus exaestuantibus terras Atheniensium populatus
est: quoniam spargere latius quaslibet aquas difficile
daemonibus non est. Cujus ut iracundia placaretur,
<pb n="0567"/>
triplici supplicio dicit idem auctor ab Atheniensibus
affectas esse mulieres: ut nulla ulterius
ferrent suffragia, ut nullus nascentium maternum
nomen acciperet, ut ne quis eas Athenaeas vocaret.
Ita illa civitas mater ac nutrix liberalium doctrinarum,
et tot tantorumque philosophorum, qua nihil
habuit Graecia clarius atque nobilius, ludificantibus
daemonibus de lite deorum suorum, maris et feminae,
et de victoria per feminas feminae Athenas nomen
accepit: et a victo laesa ipsam victricis victoriam
punire compulsa est, plus aquas Neptuni quam Minervae
arma formidans. Nam in mulieribus quae sic
punitae sunt, et Minerva quae vicerat, victa est; nec
adfuit suffragatricibus suis, ut suffragiorum deinceps
perdita potestate, et alienatis filiis a nominibus matrum,
Athenaeas saltem vocari liceret, et ejus deae
mereri vocabulum, quam viri dei victricem fecerant
ferendo suffragium. Quae et quanta hinc dici possent,
nisi sermo ad alia properaret?</p>
</div2>

<div2>
          <head>CAPUT X.-- <hi>Quid Varro tradat de nuncupatione Areopagi, et de diluvio Deucalionis.</hi> </head>
<p>Attamen Marcus Varro non vult fabulosis adversus
deos fidem adhibere figmentis, ne de majestatis eorum
dignitate indignum aliquid sentiat. Et ideo nec Areopagon,
ubi cum Atheniensibus Paulus apostolus
disputavit <note>(Act. XVII, 19 seqq.)</note>, ex quo loco Areopagitae
appellati sunt curiales urbis ejusdem, vult inde
accepisse nomen, quod Mars, qui graece <foreign xml:lang="greek">Ἂρης</foreign> dicitur,
cum homicidii crimine reus fieret, judicantibus duodecim
diis in eo pago, sex sententiis absolutus est;
quia ubi paris numeri sententiae fuissent, praeponi
absolutio damnationi solebat. Sed contra istam, quae
multo est amplius celebrata, opinionem, aliam quamdam
de obscurarum notitia litterarum causam nominis
hujus conatur astruere, ne Areopagon Athenienses de
nomine Martis et pagi, quasi Martis pagum nominasse
credantur; in injuriam videlicet numinum, a quibus
litigia vel judicia existimat aliena: non minus hoc,
quod de Marte dicitur, falsum esse asseverans, quam
illud quod de tribus deabus, Junone scilicet, et Minerva,
et Venere, quae pro malo aureo adipiscendo,
apud judicem Paridem de pulchritudinis excellentia
certasse narrantur; et ad placandos ludis deos, qui
delectantur seu veris, seu falsis istis criminibus suis,
inter theatricos plausus cantantur atque saltantur.
Haec Varro non credit, ne deorum naturae seu moribus
credat incongrua: et tamen, non fabulosam, sed
historicam rationem de Athenarum vocabulo reddens,
tantam Neptuni et Minervae litem suis litteris inserit,
de cujus nomine potius illa civitas vocaretur, ut, cum
prodigiorum ostentatione contenderent, inter eos
judicare nec Apollo consultus auderet, sed deorum
jurgium finiendum, sicut memoratarum trium dearum
<pb n="0568"/>
ad Paridem Jupiter, ita et iste ad homines mitteret,
ubi vinceret Minerva suffragiis, et in poena suarum
suffragatricium vinceretur, quae in adversariis suis
viris obtinere Athenas potuit, et amicas suas feminas
Athenaeas habere non potuit. His temporibus, ut
Varro scribit, regnante Atheniensibus Cranao, successore
Cecropis, ut autem nostri Eusebius et Hieronymus,
adhuc eodem Cecrope permanente, diluvium
fuit, quod appellatum est Deucalionis, eo quod
ipse regnabat in earum terrarum partibus, ubi maxime
factum est. Hoc autem diluvium nequaquam ad
Aegyptum atque ad ejus vicina pervenit.</p>
</div2>

<div2>
          <head>CAPUT XI.-- <hi>Quo tempore Moyses populum de Aegypto eduxerit; et de Jesu Nave, qui eidem successit, quorum regum aetate sit mortuus.</hi> </head>
<p>Eduxit ergo Moyses ex Aegypto populum Dei, novissimo
tempore Cecropis Atheniensium regis, cum
apud Assyrios regnaret Ascatades, apud Sicyonios
Marathus, apud Argivos Triopas. Educto autem populo
in monte Sina divinitus acceptam tradidit legem:
quod vetus dicitur Testamentum, quia promissiones
terrenas habet; et per Jesum Christum futurum fuerat
Testamentum novum, quo regnum coelorum promitteretur.
Hunc enim ordinem servari oportebat, sicut
in unoquoque homine, qui in Deum proficit, id agitur,
quod ait Apostolus, ut non sit prius quod spirituale
est; sed quod animale, postea spirituale: quoniam
sicut dicit, et verum est, <hi>Primus homo de terra, terrenus;
secundus homo de coelo, coelestis <note>(I Cor. XV, 46
et 47)</note>
            </hi>. Rexit autem populum Moyses per annos quadraginta
in deserto: et mortuus est annorum centum et
viginti, cum Christum etiam ipse prophetasset per
figuras observationum carnalium in tabernaculo, et
sacerdotio, et sacrificiis, aliisque mysticis plurimisque
mandatis. Moysi successit Jesus Nave: et in terram
promissionis introductum populum collocavit, ex auctoritate
divina debellatis gentibus, a quibus eadem
loca tenebantur. Qui cum populum rexisset post
mortem Moysi viginti et septem annos, etiam ipse
defunctus est: regnante apud Assyrios octavo decimo
<pb n="0569"/>
Amynta, apud Sicyonios sexto decimo Corace, apud
Argivos decimo Danao, apud Athenienses quarto
Erichthonio.</p>
</div2>

<div2>
          <head>CAPUT XII.-- <hi>De sacris falsorum deorum, quae reges Graeciae illis temporibus instituerunt, quae ab exitu Israel ex Aegypto usque ad obitum Jesu Nave dinumerantur.</hi> </head>
<p>Per haec tempora, id est, ab exitu Israel ex Aegypto
usque ad mortem Jesu Nave, per quem populus idem
terram repromissionis accepit, sacra sunt instituta
diis falsis a regibus Graeciae, quae memoriam diluvii,
et ab eo liberationis hominum, vitaeque tunc aerumnosae
modo ad alta, modo ad plana migrantium, solemni
celebritate revocarunt. Nam et Lupercorum
per sacram viam ascensum atque descensum sic
interpretantur, ut ab eis significari dicant homines,
qui propter aquae inundationem summa montium petiverunt,
et rursus eadem residente ad ima redierunt.
His temporibus Dionysium, qui etiam Liber pater
dictus est, et post mortem deus habitus, vitem ferunt
ostendisse in Attica terra hospiti suo. Tunc Apollini
Delphico instituti sunt ludi musici, ut placaretur ira
ejus, qua putabant afflictas esse sterilitate Graeciae
regiones, quia non defenderint templum ejus, quod
rex Danaus, cum easdem terras bello invasisset, incendit.
Hos autem ludos ut instituerent oraculo sunt
ejus admoniti. In Attica vero rex Erichthonius ei
ludos primus instituit: nec ei tantum, sed etiam Minervae,
ubi praemium victoribus oleum ponebatur,
quod ejus fructus inventricem Minervam, sicut vini
Liberum tradunt. Per eos annos a rege Xantho Cretensium,
cujus apud alios aliud nomen invenimus,
rapta perhibetur Europa, et inde geniti Rhadamanthus,
Sarpedon, et Minos, quos magis ex eadem muliere
filios Jovis esse vulgatum est. Sed talium deorum
cultores illud quod de rege Cretensium diximus,
historicae veritati; hoc autem quod de Jove poetae
cantant, theatra concrepant, populi celebrant, vanitati
deputant fabularum, ut esset unde ludi fierent
placandis numinibus etiam falsis eorum criminibus.
His temporibus Hercules in Tyria clarus habebatur;
sed nimirum alius, non ille de quo supra locuti
sumus. Secretiore quippe historia plures fuisse dicuntur
et Liberi patres et Hercules. Hunc sane Herculem,
cujus ingentia duodecim facta numerant, inter
quae Antaei Afri necem non commemorant, quod ea
res ad alterum Herculem pertinet, in Oeta monte a se
ipso, incensum produnt suis litteris, cum ea virtute,
<pb n="0570"/>
qua monstra subegerat, morbum tamen, quo languebat,
sustinere non posset. Illo tempore vel rex, vel
potius tyrannus Busiris suis diis suos hospites immolabat,
quem filium perhibent fuisse Neptuni, ex matre
Libya, filia Epaphi. Verum non credatur hoc stuprum
perpetrasse Neptunus, ne dii accusentur: sed poetis
et theatris ista tribuantur, ut sit unde placentur.
Erichthonii regis Atheniensium, cujus novissimis annis
Jesus Nave mortuus reperitur, Vulcanus et Minerva
parentes fuisse dicuntur. Sed quoniam Minervam virginem
volunt, in amborum contentione Vulcanum
commotum effudisse aiunt semen in terram, atque
inde homini nato ob eam causam tale inditum nomen.
Graeca enim lingua <foreign xml:lang="greek">ἔρις</foreign> contentio, et <foreign xml:lang="greek">χθών</foreign> terra est;
ex quibus duobus compositum vocabulum est Erichthonius.
Verum, quod fatendum est, refellunt et a
suis diis repellunt ista doctiores, qui hanc opinionem
fabulosam hinc exortam ferunt, quia in templo Vulcani
et Minervae, quod ambo unum habebant Athenis,
expositus inventus est puer dracone involutus, qui
eum significavit magnum futurum, et propter commune
templum, cum essent parentes ejus ignoti, Vulcani
et Minervae dictum esse filium: nominis tamen
ejus originem fabula illa potius quam ista designat
historia. Sed quid ad nos? Hoc in veracibus libris
homines instruat religiosos, illud in fallacibus ludis
daemones delectet impuros: quos tamen illi religiosi
tanquam deos colunt; et cum de illis haec negant, ab
omni eos crimine purgare non possunt, quoniam ludos
eis poscentibus exhibent, ubi turpiter aguntur
quae velut sapienter negantur, et his falsis ac turpibus
dii placantur, ubi etsi fabula cantat crimen numinum
falsum, delectari tamen falso crimine, crimen
est verum.</p>
</div2>

<div2>
          <head>CAPUT XIII.-- <hi>Qualium fabularum figmenta exorta sint eo tempore, quo Hebraeis Judices praeesse coeperunt.</hi> </head>
<p>Post mortem Jesu Nave, populus Dei Judices habuit,
quibus temporibus alternaverunt apud eos et
humilitates laborum pro eorum peccatis, et prosperitates
consolationum propter miserationem Dei. His
temporibus fabulae fictae sunt de Triptolemo, quod
jubente Cerere, anguibus portatus alitibus, indigentibus
terris frumenta volando contulerit: de Minotauro,
quod bestia fuerit inclusa Labyrintho; quo
cum intrassent homines, inextricabili errore, inde
exire non poterant: de Centauris, quod equorum
hominumque fuerit natura conjuncta: de Cerbero,
quod sit triceps inferorum canis: de Phryxo et Helle
ejus sorore, quod vecti ariete volaverint: de Gorgone,
quod fuerit crinita serpentibus, et aspicientes
convertebat in lapides: de Bellerophonte, quod equo
pennis volante sit vectus, qui equus Pegasus dictus
est: de Amphione, quod citharae suavitate lapides
mulserit et attraxerit: de fabro Daedalo, et ejus
<pb n="0571"/>
Icaro filio, quod sibi coaptatis pennis volaverint: de
Oedipo, quod monstrum quoddam, quae Sphinga dicebatur,
humana facie quadrupedem, soluta quae ab
illa proponi solebat velut insolubili quaestione, suo
praecipitio perire compulerit: de Antaeo, quem necavit
Hercules, quod filius Terrae fuerit, propter quod
cadens in terram fortior soleret assurgere: et si qua
forte alia praetermisi. Hae fabulae bellum ad usque
Trojanum, ubi secundum librum Marcus Varro de
populi Romani gente finivit, ex occasione historiarum,
quae res veraciter gestas continent, ita sunt ingeniis
hominum fictae, ut non sint opprobriis numinum
affixae. Porro autem quicumque finxerunt a Jove ad
stuprum raptum pulcherrimum puerum Ganymedem,
quod nefas rex Tantalus fecit, et Jovi fabula tribuit;
vel Danaes per imbrem aureum appetisse concubitum,
ubi intelligitur pudicitia mulieris auro fuisse
corrupta; quae illis temporibus vel facta vel ficta
sunt, aut facta ab aliis et ficta de Jove, dici non potest
quantum mali de hominum praesumpserint cordibus,
quod possent ista patienter ferre mendacia, quae tamen
etiam libenter amplexi sunt: qui utique quanto
devotius Jovem colunt, tanto eos qui haec de illo dicere
ausi sunt, severius punire debuerunt. Nunc vero,
non solum eis qui ista finxerunt, irati non sunt; sed
ut talia figmenta etiam in theatris agerent, ipsos
deos potius iratos habere timuerunt. His temporibus
Latona Apollinem peperit, non illum cujus oracula
solere consuli superius loquebamur, sed illum qui
cum Hercule servivit Admeto: qui tamen sic est
deus creditus, ut plurimi ac pene omnes unum eumdemque
Apollinem fuisse opinentur. Tunc et Liber
pater bellavit in India, qui multas habuit in
exercitu feminas, quae Bacchae appellatae sunt, non
tam virtute nobiles, quam furore. Aliqui sane et victum
scribunt istum Liberum et vinctum; nonnulli
et occisum in pugna a Perseo, nec ubi fuerit sepultus
tacent: et tamen ejus velut dei nomine per
immundos daemones Bacchanalia sacra, vel potius
sacrilegia sunt instituta: de quorum rabiosa turpitudine
post tam multos annos sic senatus erubuit, ut
<pb n="0572"/>
in urbe Roma esse prohiberet. Per ea tempora
Perseus et uxor ejus Andromeda posteaquam sunt
mortui, sic eos in coelum receptos esse crediderunt,
ut imagines eorum stellis designare, eorumque appellare
nominibus non erubescerent, non timerent.</p>
</div2>

<div2>
          <head>CAPUT XIV.-- <hi>De theologicis poetis.</hi> </head>
<p>Per idem temporis intervallum exstiterunt poetae,
qui etiam theologi dicerentur, quoniam de diis carmina
faciebant: sed talibus diis, qui licet magni homines,
tamen homines fuerunt; aut mundi hujus,
quem verus Deus fecit, elementa sunt; aut in principatibus
et potestatibus pro voluntate Creatoris et
suis meritis ordinati: et si quid de uno vero Deo
inter multa vana et falsa cecinerunt, colendo cum
illo alios qui dii non sunt, eisque exhibendo famulatum
qui uni tantum debetur Deo, non ei utique rite
servierunt, nec a fabuloso deorum suorum dedecore
etiam ipsi se abstinere potuerunt Orpheus, Musaeus,
Linus. Verum isti theologi deos coluerunt, non pro
diis culti sunt: quamvis Orpheum nescio quomodo
infernis sacris, vel potius sacrilegiis, praeficere soleat
civitas impiorum. Uxor autem regis Athamantis quae
vocabatur Ino, et ejus filius Melicertes praecipitio
spontaneo in mari perierunt, et opinione hominum
in deos relati sunt: sicut alii homines eorum temporum,
Castor et Pollux. Illam sane Melicertis matrem
Leucotheam Graeci, Matutam Latini vocaverunt:
utrique tamen putantes deam.</p>
</div2>

<div2>
          <head>CAPUT XV.-- <hi>De occasu regni Argivorum, quo tempore apud Laurentes Picus Saturni filius regnum patris primus accepit.</hi> </head>
<p>Per ea tempora regnum finitum est Argivorum,
translatum ad Mycenas, unde fuit Agamemnon: et
exortum est regnum Laurentum, ubi Saturni filius
Picus regnum primus accepit, judicante apud Hebraeos
femina Debbora: sed per illam Dei Spiritus id
agebat: nam etiam prophetissa erat, cujus prophetia <hi>(Judicum V)</hi> 
 minus aperta est, quam ut possimus eam
sine diuturna expositione de Christo demonstrare
prolatam. Jam ergo regnabant Laurentes utique in
Italia, ex quibus evidentior ducitur origo Romana
post Graecos: et tamen adhuc regnum Assyriorum
permanebat, ubi erat rex vicesimus tertius Lampares,
cum primus Laurentum Picus esse coepisset. De hujus
Pici patre Saturno viderint quid sentiant talium
deorum cultores, qui negant hominem fuisse: de quo
et alii scripserunt, quod ante Picum filium suum in
<pb n="0573"/>
Italia ipse regnaverit; et Virgilius notioribus litteris
dicit:
<l>Is genus indocile ac dispersum montibus altis</l>
<l>Composuit, legesque dedit, Latiumque vocari</l>
<l>Maluit; his quoniam latuisset tutus in oris;</l>
<l>Aureaque, ut perhibent, illo sub rege fuere</l>
<l>Saecula.</l>  <note>(Aeneid. lib. 8, vers. 321-325.)</note> 
Sed haec poetica opinentur esse figmenta, et Pici patrem
Stercen potius fuisse asseverent, a quo peritissimo
agricola inventum ferunt, ut fimo animalium
agri fecundarentur, quod ab ejus nomine stercus est
dictum: hunc quidam Stercutium vocatum ferunt.
Qualibet autem ex causa eum Saturnum appellare
voluerint, certe tamen hunc Stercen sive Stercutium
merito agriculturae fecerunt deum. Picum quoque
similiter ejus filium in talium deorum numerum receperunt,
quem praeclarum augurem et belligeratorem
fuisse asserunt. Picus Faunum genuit, Laurentum
regem secundum: etiam iste deus illis vel est,
vel fuit. Hos ante Trojanum bellum divinos honores
mortuis hominibus detulerunt.</p>
</div2>

<div2>
          <head>CAPUT XVI.-- <hi>De Diomede post Trojae excidium in deos relato, cujus socii traditi sunt in volucres esse conversi.</hi> </head>
<p>Troja vero eversa, excidio illo usquequaque cantato
puerisque notissimo, quod et magnitudine sui et
scriptorum excellentibus linguis insigniter diffamatum
atque vulgatum est, gestumque regnante jam
Latino Fauni filio, ex quo Latinorum regnum dici
coepit, Laurentumque cessavit: Graeci victores,
deletam Trojam derelinquentes, et ad propria remeantes,
diversis et horrendis cladibus dilacerati
atque contriti sunt: et tamen etiam ex eis deorum
suorum numerum auxerunt. Nam et Diomeden fecerunt
deum, quem poena divinitus irrogata perhibent
ad suos non revertisse; ejusque socios in volucres
fuisse conversos, non fabuloso poeticoque mendacio,
sed historica attestatione confirmant: quibus nec
deus, ut putant, factus, humanam revocare naturam,
vel ipse potuit, vel certe a Jove suo rege tanquam
coelicola novitius impetravit. Quin etiam templum
ejus esse aiunt in insula Diomedea, non longe
a monte Gargano, qui est in Apulia, et hoc templum
circumvolare, atque incolere has alites tam mirabili
obsequio, ut rostrum aqua impleant et aspergant:
et eo si Graeci venerint, vel Graecorum stirpe progeniti,
non solum quietas esse, verum et insuper adulare;
si autem alienigenas viderint, subvolare ad
capita, tamque gravibus ictibus, ut etiam perimant,
vulnerare. Nam duris et grandibus rostris satis ad
haec praelia perhibentur armatae.</p>
</div2>

<div2>
          <head>CAPUT XVII.-- <hi>De incredibilibus commutationibus hominum quid Varro tradiderit.</hi> </head>
<p>Hoc Varro ut astruat, commemorat alia non minus
incredibilia de maga illa famosissima Circe, quae socios
quoque Ulyssis mutavit in bestias, et de Arcadibus,
qui sorte ducti transnatabant quoddam stagnum,
atque ibi convertebantur in lupos, et cum
<pb n="0574"/>
similibus feris per illius regionis deserta vivebant. Si
autem carne non vescerentur humana, rursus post
novem annos eodem renato stagno reformabantur in
homines. Denique etiam nominatim expressit quemdam
Demaenetum, cum gustasset de sacrificio, quod
Arcades immolato puero, deo suo Lycaeo facere solerent,
in lupum fuisse mutatum, et anno decimo in figuram
propriam restitutum, pugilatu sese exercuisse,
et Olympiaco vicisse certamine. Nec idem propter
aliud arbitratur historicus in Arcadia tale nomen affictum
Pani Lycaeo et Jovi Lycaeo, nisi propter hanc in
lupos hominum mutationem, quod eam nisi vi divina
fieri non putarent. Lupus enim graece <foreign xml:lang="greek">λύκος</foreign> dicitur,
unde Lycaei nomen apparet inflexum. Romanos etiam
Lupercos ex illorum mysteriorum velut semine dicit
exortos.</p>
</div2>

<div2>
          <head>CAPUT XVIII.-- <hi>Quid credendum sit de transformationibus, quae arte daemonum hominibus videntur accidere</hi> </head>
<div3>
            <head>1.</head>
            <p>
 Sed de ista tanta ludificatione daemonum, nos
quid dicamus, qui haec legent, fortassis exspectent.
Et quid dicemus, nisi de medio Babylonis esse fugiendum?
Quod praeceptum propheticum <note>(Isai. XLVIII, 20)</note> 
ita spiritualiter intelligitur, ut de hujus saeculi civitate,
quae profecto et angelorum et hominum societas impiorum
est, fidei passibus, quae per dilectionem operatur,
in Deum vivum proficiendo fugiamus. Quanto
quippe in haec ima potestatem daemonum majorem
videmus, tanto tenacius Mediatori est inhaerendum,
per quem de imis ad summa conscendimus. Si enim
dixerimus ea non esse credenda, non desunt etiam
nunc, qui ejusmodi quaedam, vel certissima audisse,
vel etiam expertos se esse asseverent. Nam et
nos cum essemus in Italia, audiebamus talia de quadam
regione illarum partium, ubi stabularias mulieres
imbutas his malis artibus, in caseo dare solere dicebant,
quibus vellent seu possent viatoribus, unde in
jumenta illico verterentur, et necessaria quaeque portarent,
postque perfuncta opera iterum ad se redirent:
nec tamen in eis mentem fieri bestialem, sed
rationalem humanamque servari, sicut Apuleius in
libris quos Asini aurei titulo inscripsit, sibi ipsi accidisse,
ut accepto veneno, humano animo permanente
asinus fieret, aut indicavit, aut finxit.</p>
          </div3>
<div3>
            <head>2.</head>
            <p>
 Haec vel falsa sunt, vel tam inusitata, ut merito
non credantur. Firmissime tamen credendum est,
omnipotentem Deum omnia posse facere quae voluerit,
sive vindicando, sive praestando, nec daemones aliquid
operari secundum naturae suae potentiam (quia
et ipsa angelica creatura est, licet proprio sit vitio
maligna), nisi quod ille permiserit, cujus judicia
occulta sunt multa, injusta nulla. Nec sane daemones
naturas creant, si aliquid tale faciunt, de qualibus
factis ista vertitur quaestio; sed specie tenus, quae
a vero Deo sunt creata, commutant, ut videantur
esse quod non sunt. Non itaque solum animum, sed
<pb n="0575"/>
nec corpus quidem ulla ratione crediderim daemonum
arte vel potestate in membra et lineamenta bestialia
veraciter posse converti: sed phantasticum hominis,
quod etiam cogitando sive somniando per rerum
innumerabilia genera variatur, et cum corpus non
sit, corporum tamen similes mira celeritate formas
capit, sopitis aut oppressis corporeis hominis
sensibus, ad aliorum sensum nescio quo ineffabili
modo figura corporea posse perduci: ita ut corpora
ipsa hominum alicubi jaceant, viventia quidem, sed
multo gravius atque vehementius quam somno suis
sensibus obseratis; phantasticum autem illud veluti
corporatum in alicujus animalis effigie appareat sensibus
alienis, talisque etiam sibi homo esse videatur,
sicut talis sibi videri posset in somnis, et portare
onera: quae onera, si vera sunt corpora, portantur a
daemonibus, ut illudatur hominibus, partim vera
onerum corpora, partim jumentorum falsa cernentibus.
Nam quidam nomine Praestantius patri suo
contigisse indicabat, ut venenum illud per caseum
in domo sua sumeret, et jaceret in lecto suo quasi
dormiens, qui tamen nullo modo poterat excitari.
Post aliquot autem dies eum velut evigilasse dicebat,
et quasi somnia narrasse quae passus est, caballum se
scilicet factum, annonam inter alia jumenta bajulasse
militibus, quae dicitur Retica, quoniam ad Retias
deportatur. Quod ita, ut narravit, factum fuisse
compertum est: quae tamen ei sua somnia videbantur.
Indicavit et alius se domi suae per noctem,
antequam requiesceret, vidisse venientem ad se
quemdam philosophum sibi notissimum, sibique exposuisse
nonnulla Platonica, quae antea rogatus exponere
noluisset. Et cum ab eodem philosopho quaesitum
fuisset, cur in domo ejus fecerit quod in
domo sua petenti negaverat: <hi>Non feci,</hi> inquit, <hi>sed me
fecisse somniavi.</hi>  Ac per hoc alteri per imaginem
phantasticam exhibitum est vigilanti, quod alter vidit
in somnis.</p>
          </div3> </div2>
<div3>
          <head>3.</head>
          <p>
 Haec ad nos non quibuscumque, qualibus credere
putaremus indignum, sed eis referentibus
pervenerunt, quos nobis non existimaremus fuisse
mentitos. Proinde quod homines dicuntur, mandatumque
est litteris, ab diis vel potius daemonibus
Arcadibus, in lupos solere converti, et quod
</p>
          <l>Carminibus Circe socios mutavit Ulyssei,</l>
          <p> <note>(Virgil. Eclog. 8, v. 70.)</note> 
secundum istum modum mihi videtur fieri potuisse,
quem dixi; si tamen factum est. Diomedeas autem
volucres, quandoquidem genus earum per successionem
propaginis durare perhibetur, non mutatis
hominibus factas, sed subtractis credo fuisse suppositas;
sicut cerva pro Iphigenia, regis Agamemnonis
filia. Neque enim daemonibus judicio Dei permissis
hujusmodi praestigiae difficiles esse potuerunt: sed
quia illa virgo postea viva reperta est, suppositam
pro illa cervam, esse facile cognitum est. Socii
<pb n="0576"/>
vero Diomedis quia nusquam subito comparuerunt,
et postea nullo loco apparuerunt, perdentibus eos
ultoribus angelis malis, in eas aves quae pro illis sunt
occulte ex aliis locis, ubi est hoc genus avium, ad ea
loca perductae ac repente suppositae, creduntur esse
conversi. Quod autem Diomedis in templum aquam
rostris afferunt et aspergunt, quod blandiuntur Graecigenis,
alienigenas persequuntur, mirandum non est
fieri daemonum instinctu; quorum interest, persuadere
deum factum esse Diomedem, ad decipiendos
homines, ut falsos deos cum veri Dei injuria multos
colant, et hominibus mortuis, qui nec cum viverent,
vere vixerunt, templis, altaribus, sacrificiis, sacerdotibus
(quae omnia cum recta sunt, nonnisi uni Deo vivo
et vero debentur) inserviant.
</p>
        </div3>

<div2>
          <head>CAPUT XIX.-- <hi>Quod eo tempore Aeneas in Italiam venerit, quo Labdon Judex praesidebat Hebraeis.</hi> </head>
<p>Eo tempore post captam Trojam atque deletam,
Aeneas cum viginti navibus, quibus portabantur reliquiae
Trojanorum, in Italiam venit, regnante ibi
Latino, et apud Athenienses Menestheo, apud Sicyonios
Polyphide, apud Assyrios Tautane; apud Hebraeos
autem Judex Labdon fuit. Mortuo autem Latino
regnavit Aeneas tribus annis, eisdem in supradictis
locis manentibus regibus, nisi quod Sicyoniorum jam
Pelasgus erat, et Hebraeorum Judex Samson: qui
cum mirabiliter fortis esset, putatus est Hercules.
Sed Aeneam, quoniam quando mortuus est, non comparuit,
deum sibi fecerunt Latini. Sabini etiam regem
suum primum Sancum, sive ut aliqui appellant
Sanctum, retulerunt in deos. Per idem tempus
Codrus, rex Atheniensium, Peloponnensibus
ejusdem hostibus civitatis se interficiendum ignotus
objecit: et factum est. Hoc modo eum praedicant
patriam liberasse. Responsum enim acceperant Peloponnenses
tum demum se superaturos, si eorum
regem non occidissent. Fefellit ergo eos habitu
pauperis apparendo, et in suam necem per jurgium
provocando. Unde ait Virgilius: Et jurgia Codri <note>(Ecl. V, v. 11)</note>.
Et hunc Athenienses tanquam deum sacrificiorum
honore coluerunt. Quarto Latinorum rege
Silvio Aeneae filio, non de Creusa, de qua fuit Ascanius,
qui tertius ibi regnavit, sed de Lavinio Latini filia,
quem posthumum Aeneas dicitur habuisse; Assyriorum
<pb n="0577"/>
autem vicesimo et nono Oneo et Melantho Athenien
sium sexto decimo. Judice autem Hebraeorum
Heli sacerdote, regnum Sicyoniorum consumptum est,
quod per annos nongentos quinquaginta et novem traditur
fuisse porrectum.</p>
</div2>

<div2>
          <head>CAPUT XX.-- <hi>De successione ordinis regii apud Israelitas post Juidcium tempora.</hi> </head>
<p>Mox eisdem per loca memorata regnantibus, Israelitarum
regnum, finito tempore Judicum, a Saüle
rege sumpsit exordium: quo tempore fuit Samuel
propheta. Ab illo igitur tempore hi reges Latinorum
esse coeperunt, quos cogominabant Silvios: ab eo
quippe qui filius Aeneae primus dictus est Silvius,
caeteris subsecutis et propria nomina imponebantur,
et hoc non defuit cognomentum; sicut longe postea
Caesares cognominati sunt, qui successerunt Caesari
Augusto. Reprobato autem Saüle, ne quisquam ex ejus
stirpe regnaret, eoque defuncto, David successit in
regnum post annos a Saülis imperio quadraginta.
Tunc Athenienses habere deinde reges post Codri
interitum destiterunt, et magistratus habere coeperunt
administrandae reipublicae. Post David, qui etiam
ipse quadraginta regnavit annos, filius ejus Salomon
rex Israelitarum fuit, qui templum illud nobilissimum
Dei Jerosolymitanum condidit. Cujus tempore apud
Latinos condita est Alba, ex qua deinceps non Latinorum,
sed Albanorum reges appellari, in eodem
tamen Latio, coeperunt. Salomoni successit filius ejus
Roboam, sub quo in duo regna populus ille divisus
est, et singulae partes suos singulos reges habere
coeperunt.</p>
</div2>

<div2>
          <head>CAPUT XXI.-- <hi>De regibus Latii, quorum primus Aeneas, et duodecimus Aventinus dii facti sunt.</hi> </head>
<p>Latium post Aeneam, quem deum fecerant, undecim
reges habuit, quorum nullus deus factus est.
Aventinus autem qui duodecimo loco Aeneam sequitur,
cum esset prostratus in bello, et sepultus in eo
monte, qui etiam nunc ejus nomine nuncupatur,
deorum talium, quales sibi faciebant, numero est
additus. Alii sane noluerunt eum in praelio scribere
occisum, sed non comparuisse dixerunt: sed nec ex
ejus vocabulo appellatum montem, sed ex adventu
avium dictum Aventinum. Post hunc non est deus
factus in Latio, nisi Romulus conditor Romae. Inter
istum autem et illum reges reperiuntur duo: quorum
primus est, ut Virgiliano eum versu eloquar,
<l>Proximus ille Procas, Trojanae gloria gentis.</l>  <note>(Aeneid. lib. 6, vers. 767.)</note> 
Cujus tempore quia jam quodammodo Roma parturiebatur,
illud omnium regnorum maximum Assyriorum
finem tantae diuturnitatis accepit. Ad Medos
quippe translatum est post annos ferme mille trecentos
quinque, ut etiam Beli, qui Ninum genuit, et illic
parvo contentus imperio primus rex fuit, tempora
computentur. Procas autem regnavit ante Amulium.
<pb n="0578"/>
Porro Amulius fratris sui Numitoris filiam Rheam
nomine, quae etiam Ilia vocabatur, Romuli matrem,
Vestalem virginem fecerat, quam volunt de Marte
geminos concepisse, isto modo struprum ejus honorantes,
vel excusantes, et adhibentes argumentum,
quod infantes expositos lupa nutriverit. Hoc enim
genus bestiae ad Martem existimant pertinere, ut videlicet
ideo lupa credatur admovisse ubera parvulis,
quia filios domini sui Martis agnovit: quamvis non
desint qui dicant, cum expositi vagientes jacerent,
a nescio qua primum meretrice fuisse collectos, et
primas ejus suxisse mamillas (meretrices autem lupas
vocabant, unde etiam nunc turpia loca earum lupanaria
nuncupantur), et eos postea ad Faustulum pervenisse
pastorem, atque ab ejus Acca uxore nutritos.
Quamquam si ad arguendum hominem regem, qui eos
in aquam projici crudeliter jusserat, eis infantibus
per quos tanta civitas condenda fuerat, de aqua divinitus
liberatis, per lactantem feram Deus voluit subvenire,
quid mirum est? Amulio successit in regnum
Latiale frater ejus Numitor, avus Romuli, cujus Numitoris
primo anno condita est Roma; ac per hoc
cum suo deinceps, id est Romulo, nepote regnavit.</p>
</div2>

<div2>
          <head>CAPUT XXII.-- <hi>Quod eo tempore Roma sit condita, quo regnum Assyriorum intercidit, et quo Ezechias regnabat in Juda</hi>.</head>
<p>Ne multis morer, condita est civitas Roma, velut
altera Babylon, et velut prioris filia Babylonis, per
quam Deo placuit orbem debellare terrarum, et in
unam societatem reipublicae legumque perductum
longe lateque pacare. Erant enim jam populi validi et
fortes, et armis gentes exercitatae, quae non facile
cederent, et quas opus esset ingentibus periculis et
vastatione utrimque non parva atque horrendo labore
superari. Nam quando regnum Assyriorum totam
pene Asiam subjugavit, licet bellando sit factum, non
tamen multum asperis et difficilibus bellis fieri potuit,
quia rudes adhuc ad resistendum gentes erant,
nec tam multae, vel tam magnae: siquidem post illud
maximum atque universale diluvium, cum in arca
Noe octo soli homines evaserunt, anni non multo
amplius quam mille transierant, quando Ninus Asiam
totam, excepta India, subjugavit. Roma vero tot
gentes et Orientis et Occidentis, quas imperio Romano
subditas cernimus, non ea celeritate ac facilitate
perdomuit; quoniam paulatim crescendo robustas
eas et bellicosas, quaquaversum dilatabatur,
invenit. Tempore igitur quo Roma condita est, populus
Israel habebat in terra promissionis annos septingentos
decem et octo. Ex quibus viginti septem
pertinent ad Jesum Nave, deinde ad tempus Judicum
trecenti viginti novem. Ex quo autem ibi reges esse
coeperant, anni erant trecenti sexaginta duo. Et rex
tunc erat in Juda, cujus nomen erat Achaz, vel,
sicut alii computant, qui ei successit Ezechias, quem
quidem constat optimum et piissimum regem Romuli
regnasse temporibus. In ea vero Hebraici populi
<pb n="0579"/>
parte quae appellabatur Israel, regnare coeperat
Osee.</p>
</div2>

<div2>
          <head>CAPUT XXIII.-- <hi>De Sibylla Erythraea, quae inter alias Sibyllas cognoscitur de Christo evidentia multa cecinisse.</hi> </head>
<div3>
            <head>1.</head>
            <p>
 Eodem tempore nonnulli Sibyllam Erythraeam
vaticinatam ferunt. Sibyllas autem Varro prodidit
plures fuisse, non unam. Haec sane Erythraea
Sibylla quaedam de Christo manifesta conscripsit:
quod etiam nos prius in latina lingua versibus male
latinis et non stantibus legimus, per nescio cujus
interpretis imperitiam, sicut post cognovimus. Nam
vir clarissimus Flaccianus, qui etiam proconsul fuit,
homo facillimae facundiae, multaeque doctrinae, cum
de Christo colloqueremur, graecum nobis codicem
protulit, carmina esse dicens Sibyllae Erythraeae, ubi
ostendit quodam loco in capitibus versuum ordinem
litterarum ita se habentem, ut haec in eo verba legerentur, <foreign xml:lang="greek">Ἰησοῦς Χρειστὸς Θεοῦ Υἱὸς Σωτὴρ</foreign>: 
quod est latine, <hi>Jesus Christus Dei Filius Salvator.</hi>  
 Hi autem
versus quorum primae litterae istum sensum, quem
diximus, reddunt, sicut eos quidam latinis et stantibus
 versibus est interpretatus, hoc continent:
 
</p>
            <l> <foreign xml:lang="greek">Ι</foreign>Judicii signum tellus sudore madescet.</l> 
<l> <foreign xml:lang="greek">Η</foreign>E coelo Rex adveniet per saecla futurus:</l>
<l> <foreign xml:lang="greek">Σ</foreign>Scilicet in carne praesens ut judicet orbem.</l> 
<l> <foreign xml:lang="greek">Ο</foreign>Unde Deum cernent incredulus atque fidelis</l>
<l n="5"> <foreign xml:lang="greek">Υ</foreign>Celsum cum sanctis, aevi jam termino in ipso.</l> 
<l> <foreign xml:lang="greek">Σ</foreign>Sic animae cum carne aderunt, quas judicat ipse:</l>
<l> <foreign xml:lang="greek">Χ</foreign>Cum jacet incultus densis in vepribus orbis.</l> 
<l> <foreign xml:lang="greek">Ρ</foreign>Rejicient simulacra viri, cunctam quoque gazam:</l>
<l> <foreign xml:lang="greek">Ε</foreign>Exuret terras ignis, pontumque polumque</l>
<l n="10"> <foreign xml:lang="greek">Ι</foreign>Inquirens, tetri portas effringet Averni</l>
<l> <foreign xml:lang="greek">Σ</foreign>Sanctorum sed enim cunctae lux libera carni</l>
<l> <foreign xml:lang="greek">Τ</foreign>Tradetur, sontes aeterna flamma cremabit.</l> 
<l> <foreign xml:lang="greek">Ο</foreign>Occultos actus retegens, tunc quisque loquetur</l>
<l> <foreign xml:lang="greek">Σ</foreign>Secreta, atque Deus reserabit pectora luci.</l> 
<l n="15"> <foreign xml:lang="greek">Θ</foreign>Tunc erit et luctus, stridebunt dentibus omnes.</l> 
<l> <foreign xml:lang="greek">Ε</foreign>Eripitur solis jubar, et chorus interit astris.</l> 
<l> <foreign xml:lang="greek">Ο</foreign>Volvetur coelum, lunaris splendor obibit.</l> 
<l> <foreign xml:lang="greek">Υ</foreign>Dejiciet colles, valles extollet ab imo.</l> 
<l> <foreign xml:lang="greek">Υ</foreign>Non erit in rebus hominum sublime vel altum.</l> 
<l n="20"> <foreign xml:lang="greek">Ι</foreign>Jam aequantur campis montes, et caerula ponti</l>
<l> <foreign xml:lang="greek">Ο</foreign>Omnia cessabunt, tellus confracta peribit.</l> 
<l> <foreign xml:lang="greek">Σ</foreign>Sic pariter fontes torrentur, fluminaque igni.</l> 
<l> <foreign xml:lang="greek">Σ</foreign>Sed tuba tum sonitum tristem demittet ab alto</l>
<l> <foreign xml:lang="greek">Ω</foreign>Orbe, gemens facinus miserum variosque labores:</l>
<l n="25"> <foreign xml:lang="greek">Τ</foreign>Tartareumque chaos monstrabit terra dehiscens.</l> 
<l> <foreign xml:lang="greek">Η</foreign>Et coram hic Domino reges sistentur ad unum</l>
<l> <foreign xml:lang="greek">Ρ</foreign>Recidet e coelis ignisque et sulphuris amnis.</l>
            <p> 
In his latinis versibus de graeco utcumque translatis,
ibi non potuit ille sensus occurrere, qui fit cum litterae,
quae sunt in eorum capitibus, connectuntur, ubi
<pb n="0580"/> <foreign xml:lang="greek">Υ</foreign>
 littera in graeco posita est; quia non potuerunt verba
latina inveniri, quae ab eadem littera inciperent, et
sententiae convenirent. Hi autem sunt versus tres,
quintus et octavus decimus et nonus decimus. Denique
si litteras quae sunt in capitibus omnium versuum
connectentes, horum trium quae scriptae sunt non
legamus, sed pro eis <foreign xml:lang="greek">Υ</foreign> litteram, tanquam in eisdem
locis ipsa sit posita, recordemur, exprimitur in quinque
verbis, <hi>Jesus Christus Dei Filius Salvator;</hi> sed cum
graece hoc dicitur, non latine. Et sunt versus viginti
et septem, qui numerus quadratum ternarium solidum
reddit. Tria enim ter ducta fiunt novem: et ipsa novem
si ter ducantur, ut ex lato in altum figura consurgat,
ad viginti septem perveniunt. Horum autem
graecorum quinque verborum, quae sunt, <foreign xml:lang="greek">Ἰησους Χρειστὸς
Θεοῦ Υἱὸς Σωτερ</foreign>, quod est latine, <hi>Jesus Christus Dei
Filius Salvator,</hi> si primas litteras jungas, erit <foreign xml:lang="greek">Ἰχθύς</foreign>,
id est Piscis, in quo nomine mystice intelligitur Christus,
eo quod in hujus mortalitatis abysso velut in
aquarum profunditate vivus, hoc est sine peccato,
esse potuerit.</p>
          </div3>
<div3>
            <head>2.</head>
            <p>
 Haec autem Sybilla sive Erythraea, sive, ut
quidam magis credunt, Cumaea, ita nihil habet in
toto carmine suo, cujus exigua ista particula est,
quod ad deorum falsorum sive factorum cultum pertineat;
quin imo ita etiam contra eos et contra cultores
eorum loquitur, ut in eorum numero deputanda
videatur, qui pertinent ad civitatem Dei. Inserit etiam
Lactantius operi suo quaedam de Christo vaticinia
Sibyllae, quamvis non exprimat cujus. Sed quae ipse
singillatim posuit, ego arbitratus sum conjuncta esse
ponenda, tanquam unum sit prolixum, quae ille plura
commemoravit et brevia. <hi>In manus iniquas,</hi> inquit, <hi>infidelium postea veniet: dabunt autem Deo alapas manibus
incestis, et impurato ore exspuent venenatos sputus:
dabit vero ad verbera simpliciter sanctum dorsum</hi>.
 <hi>Et colaphos accipiens tacebit, ne quis agnoscat,
quod verbum, vel unde venit ut inferis loquatur, et corona
spinea coronetur</hi>. <hi>Ad cibum autem fel, et ad
sitim acetum dederunt: inhospitalitatis hanc monstrabunt
mensam</hi>. <hi>Ipsa enim incipiens tuum Deum non
intellexisti, ludentem mortalium mentibus; sed spinis
coronasti, et horridum fel miscuisti</hi>. <hi>Templi vero
<pb n="0581"/>
velum scindetur: et medio die nox erit tenebrosa nimis
in tribus horis</hi>. <hi>Et morte morietur tribus diebus
somno suscepto: et tunc ab inferis regressus ad lucem 
 veniet primus, resurrectionis principio revocatis
ostenso</hi>. Ista Lactantius carptim per intervalla
disputationis suae, sicut ea poscere videbantur, quae
probare intenderat, adhibuit testimonia Sibyllina,
quae nos nihil interponentes, sed in unam seriem connexa
ponentes, solis capitibus, si tamen scriptores
deinceps ea servare non negligant, distinguenda
curavimus. Nonnulli sane Erythraeam Sibyllam,
non Romuli, sed belli Trojani tempore fuisse scripserunt.
</p>
          </div3>
        </div2>

<div2>
          <head>CAPUT XXIV.-- <hi>Quod regnante Romulo septem Sapientes claruerint, quo tempore decem tribus quae Israel dicebantur, in captivitatem a Chaldaeis ductae sunt, idemque Romulus mortuus divino honore donatus est.</hi> </head>
<p>Eodem Romulo regnante Thales Milesius fuisse
perhibetur, unus e septem Sapientibus, qui post
theologos poetas, in quibus Orpheus maxime omnium
nobilitatus est, <foreign xml:lang="greek">Σοφοί</foreign> appellati sunt, quod est
latine Sapientes. Per idem tempus decem tribus,
quae in divisione populi vocatae sunt Israel, debellatae
a Chaldaeis, et in eas terras captivae ductae sunt,
remanentibus in Judaea terra duabus illis tribubus,
quae nomine Judae vocabantur, sedemque regni habebant
Jerusalem. Mortuum Romulum, cum et ipse
non comparuisset, in deos, quod et vulgo notissimum
est, retulere Romani; quod usque adeo,
fieri jam desierat, nec postea nisi adulando, non
errando, factum est temporibus Caesarum, ut Cicero
magnis Romuli laudibus tribuat, quod non rudibus
et indoctis temporibus, quando facile homines
fallebantur, sed jam expolitis et eruditis meruerit
hos honores; quamvis nondum efferbuerat ac pullulaverat
philosophorum subtilis et acuta loquacitas.
Sed etiamsi posteriora tempora deos homines mortuos
non instituerunt, tamen ab antiquis institutos colere
ut deos et habere non destiterunt: quin etiam simulacris,
quae veteres non habebant, auxerunt
vanae atque impiae superstitionis illecebram, id efficientibus
immundis in eorum corde daemonibus, per
fallacia quoque oracula decipientibus, ut fabulosa
<pb n="0582"/>
etiam crimina deorum, quae jam urbaniore saeculo
non fingebantur, per ludos tamen in eorumdem falsorum
numinum obsequium turpiter agerentur. Regnavit
deinde Numa post Romulum, qui cum illam
civitatem putaverit deorum profecto falsorum numerositate
muniendam, in eamdam turbam referri mortuus
ipse non meruit, tanquam ita putatus sit coelum
multitudine numinum constipasse, ut locum ibi reperire
non posset. Hoc regnante Romae, et apud
Hebraeos initio regni Manasse, a quo impio rege
propheta Isaias perhibetur occisus, Samiam fuisse
Sibyllam ferunt.</p>
</div2>

<div2>
          <head>CAPUT XXV.-- <hi>Qui philosophi enituerint regnante apud Romanos Tarquinio Prisco, apud Hebraeos Sedechia, cum Jerusalem capta est, templumque subversum.</hi> </head>
<p>Regnante vero apud Hebraeos Sedechia, et apud
Romanos Tarquinio Prisco, qui successerat Anco
Martio, ductus est captivus in Babyloniam populus
Judaeorum, eversa Jerusalem et templo illo a Salomone
constructo. Increpantes enim eos Prophetae de
iniquitatibus et impietatibus suis, haec eis ventura
praedixerant, maxime Jeremias, qui etiam numerum
definivit annorum <note>(Jerem. XXV, 11)</note>. Eo tempore Pittacus
Mitylenaeus, alius e septem Sapientibus, fuisse
perhibetur. Et quinque caeteros, qui ut septem
numerentur, Thaleti, quem supra commemoravimus,
et huic Pittaco adduntur, eo tempore fuisse scribit
Eusebius, quo captivus Dei populus in Babylonia
tenebatur. Hi sunt autem, Solon Atheniensis,
Chilo Lacedaemonius, Periander Corinthius,
Cleobulus Lindius, Bias Prienaeus. Omnes
hi septem appellati Sapientes post poetas theologos
claruerunt, quia genere vitae quodam laudabili praestabant
hominibus caeteris, et morum nonnulla praecepta
sententiarum brevitate complexi sunt. Nihil
autem monumentorum, quod ad litteras attinet, posteris
reliquerunt, nisi quod Solon quasdam leges
Atheniensibus dedisse perhibetur; Thales vero physicus
fuit, et suorum dogmatum libros reliquit.
Eo captivitatis Judaicae tempore, et Anaximander,
et Anaximenes, et Xenophanes physici claruerunt.
Tunc et Pythagoras, ex quo coeperunt appellari philosophi
.</p>
</div2>

<div2>
          <head>CAPUT XXVI.-- <hi>Quod eo tempore, quo impletis septuaginta annis Judaeorum est resoluta captivitas Romani, quoque a dominatu sunt regio liberati.</hi> </head>
<p>Per idem tempus Cyrus rex Persarum, qui etiam
<pb n="0583"/>
Chaldaeis et Assyriis imperabat, relaxata aliquanta
captivitate Judaeorum, quinquaginta millia hominum
ex eis ad instaurandum templum regredi fecit.
A quibus tantum prima coepta fundamina, et altare
constructum est. Incursantibus autem hostibus, nequaquam
progredi aedificando valuerunt, dilatumque
opus est usque ad Darium. Per idem tempus etiam
illa sunt gesta, quae conscripta sunt in libro Judith: 
quem sane in canone Scripturarum Judaei
non recepisse dicuntur. Sub Dario ergo rege Persarum
impletis septuaginta annis, quos Jeremias
propheta praedixerat, reddita est Judaeis soluta captivitate
libertas, regnante Romanorum septimo rege
Tarquinio. Quo expulso etiam ipsi a regum suorum
dominatione liberi esse coeperunt. Usque ad hoc tempus
Prophetas habuit populus Israel: qui cum multi
fuerint, paucorum et apud Judaeos et apud nos canonica
scripta retinentur. De quibus me aliqua positurum
esse promisi in hoc libro, cum clauderem
superiorem, quod jam video esse faciendum.</p>
</div2>

<div2>
          <head>CAPUT XXVII.-- <hi>De temporibus Prophetarum, quorum oracula habentur in libris; quique tunc de vocatione Gentium multa cecinerunt, quando Romanum regnum coepit, Assyriumque defecit.</hi> </head>
<p>Tempora igitur eorum ut possimus advertere, in
anteriora paululum recurramus. In capite libri Osee
prophetae, qui primus in duodecim ponitur, ita scriptum
est: <hi>Verbum Domini quod factum est ad Osee in
diebus Oziae, et Joathan, et Achaz, et Ezechiae regum
Juda <note>(Osee I, 1)</note>
            </hi>. Amos quoque diebus regis Oziae
prophetasse se scribit: addit etiam Jeroboam regem
Israel, qui per eosdem dies fuit <note>(Amos I, 1)</note>. Necnon
Isaias filius Amos, sive supradicti prophetae, sive,
quod magis perhibetur, alterius qui non, propheta
eodem nomine vocabatur, eosdem reges quatuor
quos posuit Osee, in capite libri sui ponit, quorum
diebus se prophetasse praeloquitur. Michaeas etiam
eadem suae prophetiae commemorat tempora post
dies Oziae. Nam tres qui sequuntur reges nominat,
quos et Osee nominavit, Joathan, et Achaz, et Ezechiam <hi>(Michaeae I, 1)</hi>.
Hi sunt quos eodem tempore
simul prophetasse ex eorum litteris invenitur. His
adjungitur Jonas eodem Ozia rege regnante, et Joel
cum jam regnarat Joathan, qui successit Oziae. Sed
istorum prophetarum duorum tempora in Chronicis,
non in eorum libris potuimus invenire, quoniam de
suis diebus tacent. Tenduntur autem hi dies a rege
Latinorum Proca, sive superiore Aventino, usque ad
regem Romulum jam Romanorum, vel etiam usque
ad regni primordia successoris ejus Numae Pompilii:
Ezechias quippe rex Juda eo usque regnavit; ac per
hoc per ea tempora isti velut fontes prophetiae pariter
eruperunt, quando regnum defecit Assyrium,
<pb n="0584"/>
coepitque Romanum: ut scilicet quemadmodum regni
Assyriorum primo tempore exstitit Abraham, cui
promissiones apertissimae fierent in ejus semine benedictionis
omnium gentium; ita occidentalis Babylonis
exordio, qua fuerat Christus imperante venturus,
in quo implerentur illa promissa oracula Prophetarum,
non solum loquentium, verum etiam scribentium
in tantae rei futurae testimonium solverentur.
Cum enim prophetae nunquam fere defuissent populo
Israel, ex quo ibi reges esse coeperunt, in usum tantummodo
eorum fuere, non gentium: quando autem
ea scriptura manifestius prophetica condebatur, quae
gentibus quandoque prodesset, tunc oportebat inciperet,
quando condebatur haec civitas, quae gentibus
imperaret.</p>
</div2>

<div2>
          <head>CAPUT XXVIII.-- <hi>De his quae ad Evangelium Christi pertinent, quid Osee et Amos prophetaverint.</hi> </head>
<p>Osee igitur propheta, quanto profundius quidem
loquitur, tanto operosius penetratur. Sed aliquid
inde sumendum est, et hic ex nostra promissione
ponendum. <hi>Et erit,</hi> inquit, <hi>in loco quo dictum est eis,
Non populus meus vos, vocabuntur et ipsi filii Dei vivi <note>(Osee I, 10)</note>
            </hi>.
Hoc testimonium propheticum de vocatione
populi Gentium, qui prius non pertinebat ad
Deum, etiam Apostoli intellexerunt <note>(Rom. IX, 26)</note>.
Et quia ipse quoque populus Gentium spiritualiter
est in filiis Abrahae, ac per hoc recte dicitur Israel,
propterea sequitur, et dicit: <hi>Et congregabuntur filii
Juda et filii Israel in idipsum, et ponent sibimet principatum
unum, et ascendent a terra <note>(Osee I, 11)</note>
            </hi>. Hoc
si adhuc velimus exponere, eloquin prophetici obtundetur
sapor. Recolatur tamen lapis ille angularis, et
duo illi parietes, unus ex Judaeis, alter ex Gentibus <note>(Ephes. II, 14, 15, 20-22)</note>;
ille nomine filiorum
Juda, iste nomine filiorum Israel, eidem uni principatui
suo in idipsum innitentes, et ascendentes agnoscantur
a terra. Istos autem carnales Israelitas, qui
nunc nolunt credere in Christum, postea credituros,
id est, filios eorum (nam utique isti in suum locum
moriendo transibunt), idem propheta testatur, dicens: <hi>Quoniam diebus multis sedebunt filii Israel sine rege,
sine principe, sine sacrificio, sine altari, sine sacerdotio,
sine manifestationibus.</hi>  
 Quis non videat, nunc sic esse
Judaeos? Sed quid adjungat, audiamus: <hi>Et postea,</hi> 
inquit, <hi>revertentur filii Israel, et inquirent Dominum
Deum suum, et David regem suum: et stupescent in
Domino, et in bonis ipsius, in novissimis diebus <note>(Osee
III, 4, 5, sec. LXX)</note>
            </hi>. Nihil est ista prophetia manifestius,
cum David regis nomine significatus intelligatur
Christus, <hi>qui factus est,</hi> sicut dicit Apostolus, <hi>ex
semine David secundum carnem <note>(Rom. I, 3)</note>
            </hi>. Praenuntiavit
iste propheta etiam tertio die Christi resurrectionem
futuram, sicut eam prophetica altitudine praenuntiari
oportebat, ubi ait: <hi>Sanabit nos post biduum, in die
tertio resurgemus <note>(Osee VI, 3)</note>
            </hi>. Secundum hoc enim
<pb n="0585"/>
nobis dicit Apostolus, <hi>Si resurrexistis cum Christo,
quae sursum sunt quaerite <note>(Coloss. III, 1)</note>
            </hi>. Amos quoque
de rebus talibus sic prophetat: <hi>Praepara,</hi> inquit, <hi>te,
ut invoces Deum tuum Israel; quia ecce ego firmans
tonitruum, et creans spiritum, et annuntians in hominibus
Christum suum <note>(Amos IV, 12 et 13, sec. LXX)</note>
            </hi>.
Et alio loco: <hi>In illa die,</hi> inquit, <hi>resuscitabo tabernaculum
David quod cecidit, et reaedificabo quae ceciderunt
ejus, et destructa ejus resuscitabo, et reaedificabo
ea, sicut dies saeculi; ita ut exquirant me residui
hominum, et omnes gentes in quibus invocatum est
nomen meum super eos, dicit Dominus faciens haec <note>(Id.
IX, 11 et 12, sec. LXX)</note>
            </hi>.</p>
</div2>

<div2>
          <head>CAPUT XXIX.-- <hi>Quae ab Isaia de Christo et Ecclesia sint praedicta.</hi> </head>
<div3>
            <head>1.</head>
            <p>
 Isaias propheta non est in libro duodecim Prophetarum,
qui propterea dicuntur minores, quia
sermones eorum sunt breves, in eorum comparatione
qui majores ideo vocantur, quia prolixa volumina
condiderunt: ex quibus est hic Isaias, quem propter
eadem prophetiae tempora subjungo supradictis duobus.
Isaias ergo inter illa quae arguit iniqua, et justa
praecepit, et peccatori populo mala futura praedixit,
etiam de Christo et Ecclesia, hoc est de Rege et ea
quam condidit civitate, multo plura quam caeteri
prophetavit: ita ut a quibusdam evangelista, quam
propheta potius diceretur. Sed propter rationem
operis terminandi, unum de multis hoc loco ponam.
Ex persona quippe Dei Patris loquens: <hi>Ecce,</hi> inquit, <hi>intelliget puer meus, et exaltabitur, et glorificabitur
valde.</hi> Quemadmodum stupescent super te multi, ita
gloria privabitur ab hominibus species tua et gloria tua
ab hominibus: ita mirabuntur gentes multae super eum,
et continebunt reges os suum: quoniam quibus non est
annuntiatum de illo, videbunt; et qui non audierunt,
intelligent. Domine, quis credidit auditui nostro, et
brachium Domini cui revelatum est? <hi>Annuntiavimus coram illo, ut infans, ut radix in terra sitienti: non
est species illi, neque gloria. Et vidimus eum, et non
habebat speciem, neque decorem: sed species ejus sine
honore, deficiens prae omnibus hominibus</hi>.
 <hi>Homo
in plaga positus, et sciens ferre infirmitatem: quoniam
aversa est facies ejus: inhonoratus est, nec magni aestimatus
est. Hic peccata nostra portat, et pro nobis
dolet: et nos existimavimus illum esse in dolore, et
in plaga, et in afflictione.</hi> Ipse autem vulneratus est
propter iniquitates nostras, et infirmatus est propter
peccata nostra. Eruditio pacis nostrae in eo: livore ejus
nos sanati sumus. <hi>Omnes ut oves erravimus, homo a
via sua erravit: et Dominus tradidit illum pro peccatis
nostris: et ipse propter quod afflictus est, non aperuit
<pb n="0586"/>
os suum</hi>. <hi>Ut ovis ad immolandum ductus est, et ut
agnus ante eum qui se tondet, sine voce, sic non aperuit
os suum.</hi> In humilitate judicium ejus sublatum est. Generationem
ejus quis enarrabit? Quoniam tolletur de
terra vita ejus. Ab iniquitatibus populi mei ductus est ad
mortem. Et dabo malignos pro sepultura ejus, et divites
pro morte ejus. Quoniam iniquitatem non fecit, nec
dolum in ore suo: et Dominus vult purgare eum de
plaga. <hi>Si dederitis pro peccato animam vestram, videbitis
semen longaevum</hi>: <hi>et Dominus vult auferre a
dolore animam ejus, ostendere illi lucem, et formare
intellectum, justificare justum bene servientem pluribus:
et peccata eorum ipse portabit</hi>. <hi>Propterea ipse haereditabit
plures, et fortium dividet spolia: propter quod
tradita est ad mortem anima ejus; et inter iniquos aestimatus
est, et ipse peccata multorum portavit, et propter
peccata eorum traditus est <note>(Isai. LII, 13-15; LIII, 1-12,
sec. LXX)</note>
            </hi>. Haec de Christo.</p>
          </div3>
<div3>
            <head>2.</head>
            <p>
 Jam vero de Ecclesia, quod sequitur, audiamus: <hi>Laetare,</hi> 
 inquit, <hi>sterilis, quae non paris; erumpe et
clama, quae non parturis: quoniam multi filii desertae
magis, quam ejus quae habet virum. Dilata locum tabernaculi
tui, et aulaearum tuarum: fige</hi>, <hi>noli parcere,
prolonga funiculos tuos, et palos tuos conforta; adhuc
in dexteram et sinistram partem extende.</hi> Et semen tuum
haereditabit gentes; et civitates desertas inhabitabis. Ne
timeas, quoniam confusa es; neque reverearis, quia
exprobrata es: quoniam confusionem aeternam oblivisceris,
et opprobrii viduitatis tuae non eris memor. <hi>Quoniam
Dominus faciens te, Dominus Sabaoth nomen ejus:
et qui eruit te, ipse Deus Israel universae terrae vocabitur <note>(Id. LIV, 1-5)</note>
            </hi>,
et caetera. Verum ista sint satis: et
in eis sunt exponenda nonnulla; sed sufficere arbitror
quae ita sunt aperta, ut etiam inimici intelligere
cogantur inviti.
</p>
          </div3>
        </div2>

<div2>
          <head>CAPUT XXX.-- <hi>Quae Michaeas, et Jonas et Joel novo Testamento congruentia prophetaverint.</hi> </head>
<div3>
            <head>1.</head>
            <p>
 Michaeas propheta Christum in figura ponens
magni cujusdam montis, haec loquitur: <hi>Erit in novissimis
diebus manifestus mons Domini paratus super
vertices montium; et exaltabitur super colles.</hi> Et festinabunt
ad eum plebes, et ibunt gentes multae, et
dicent: Venite, ascendamus in montem Domini, et
in domum Dei Jacob, et ostendet nobis viam suam,
et ibimus in semitis ejus: quia ex Sion procedet lex,
et verbum Domini ex Jerusalem. <hi>Et judicabit inter plebes
multas, et redarguet gentes potentes usque in longinquum (Michaeae IV, 1-3)</hi>.
Praedicens iste propheta et locum
in quo natus est Christus: <hi>Et tu,</hi> inquit, <hi>Bethlehem
domus Ephrata, minima es, ut sis in millibus Juda:
ex te mihi prodiet, ut sit in principem Israel: et egressus
<pb n="0587"/>
ejus ab initio, et ex diebus aeternitatis. Propterea
dabit eos usque ad tempus parturientis pariet</hi>, <hi>et residui
fratres ejus convertentur ad filios Israel. Et stabit, et
videbit, et pascet gregem suum in virtute Domini, et
in honore nominis Domini Dei sui erunt: quoniam
nunc magnificabitur usque ad summum terrae <note>(Mich.
V, 2-4, sec. LXX)</note>
            </hi>.</p>
          </div3>
<div3>
            <head>2.</head>
            <p>
 Jonas autem propheta non tam sermone Christum,
quam sua quadam passione prophetavit,
profecto apertius, quam si ejus mortem et resurrectionem
voce clamaret. Utquid enim exceptus est
ventre belluino, et die tertio redditus, nisi ut significaret
Christum de profundo inferni die tertio
rediturum?</p>
          </div3>
<div3>
            <head>3.</head>
            <p>
 Joel omnia quae prophetat, multis verbis compellit
exponi, ut quae pertinent ad Christum et Ecclesiam
dilucescant. Unum tamen, quod etiam Apostoli
commemoraverunt, quando in congregatos credentes
Spiritus sanctus, sicut a Christo promissus fuerat,
desuper venit <note>(Act. II, 17, 18)</note>, non praetermittam. <hi>Et
erit,</hi> inquit, <hi>post haec, et effundam de Spiritu meo super
omnem carnem: et prophetabunt filii vestri et filiae vestrae;
et seniores vestri somnia somniabunt, et juvenes
vestri visa videbunt: et quidem in servos meos et ancillas
meas in illis diebus effundam de Spiritu meo (Joel II, 28 et 29)</hi>.
</p>
          </div3>
        </div2>

<div2>
          <head>CAPUT XXXI.-- <hi>Quae in Abdia, in Naum, et Ambacu de salute mundi in Christo praenuntiata reperiantur.</hi> </head>
<div3>
            <head>1.</head>
            <p>
 Tres prophetae de minoribus, Abdias, Naum,
Ambacum, nec sua tempora dicunt ipsi, nec in Chronicis
Eusebii et Hieronymi, quando prophetaverint,
invenitur. Abdias enim positus est quidem ab eis
cum Michaea, sed non eo loco, ubi notantur tempora,
quando Michaeam prophetasse ex ejus litteris constat:
quod errore negligenter describentium labores alienos
existimo contigisse. Duos vero alios commemoratos
in codicibus Chronicorum quos habuimus, non potuimus
invenire: tamen quia canone continentur, nec
ipsi oportet praetereantur a nobis. Abdias, quantum
ad scripturam ejus attinet, omnium brevissimus Prophetarum,
adversus Idumaeam loquitur, gentem scilicet
Esau, ex duobus geminis filiis Isaac, nepotibus
Abrahae, majoris illius reprobati. Porro si Idumaeam
modo locutionis, quo intelligitur a parte totum, accipiamus
positam esse pro gentibus: de Christo
agnoscere possumus quod ait inter caetera, <hi>In monte</hi> 
<pb n="0588"/> <hi>autem Sion erit salus, et erit sanctum.</hi>  
 Et paulo post
in fine ipsius prophetiae: <hi>Et ascendent,</hi> inquit, <hi>resalvati
ex monte Sion, ut defendant montem Esau, et erit
Domino regnum <note>(Abdiae 17, 21, sec. LXX)</note>
            </hi>. Apparet
quippe id esse completum, cum resalvati ex monte
Sion, id est ex Judaea, credentes in Christum, qui
praecipue agnoscuntur Apostoli, ascenderunt, ut defenderent
montem Esau. Quomodo defenderent, nisi
per Evangelii praedicationem salvos faciendo eos qui
crediderunt, ut cruerentur de potestate tenebrarum,
et transferrentur in regnum Dei? Quod consequenter
expressit addendo, <hi>Et erit Domino regnum.</hi>  Mons enim
Sion Judaeam significat, ubi futura praedicta est salus,
et sanctum, quod est Christus Jesus: mons vero Esau
Idumaea est, per quam significata est Ecclesia gentium,
quam defenderunt, sicut exposui, resalvati ex
monte Sion, ut esset Domino regnum. Hoc obscurum
erat, antequam fieret; sed factum quis non fidelis
agnoscat?</p>
          </div3>
<div3>
            <head>2.</head>
            <p>
 Naum vero propheta, imo per illum Deus: <hi>Exterminabo,</hi> 
inquit, <hi>sculptilia et conflatilia: ponam sepulturam
tuam: quia veloces esse super montes pedes evangelizantis,
et annuntiantis pacem.</hi> Celebra, Juda, dies
festos tuos, redde vota tua: quia jam non adjicient
ultra, ut transeant in vetustatem. <hi>Consummatum est,
consumptum est, ablatum est</hi>. <hi>Ascendit, qui insufflat
in faciem tuam, eripiens te ex tribulatione <note>(Naum I, 14
et 15; II, 1, sec. LXX)</note>
            </hi>. Quis ascenderit ab inferis, et
insufflaverit in faciem Judae, hoc est Judaeorum discipulorum,
Spiritum sanctum, recolat qui meminit
Evangelium. Ad novum enim Testamentum pertinent,
quorum dies festi ita spiritualiter innovantur, ut in
vetustatem transire non possint. Porro per Evangelium
exterminata sculptilia et conflatilia, id est idola deorum
falsorum, et oblivioni tanquam sepulturae tradita
jam videmus; et hanc etiam in hac re prophetiam
completam esse cognoscimus.</p>
          </div3>
<div3>
            <head>3.</head>
            <p>
 Ambacum de quo alio, quam de Christi adventu,
qui futurus fuerat, intelligitur dicere, <hi>Et respondit
Dominus ad me, et dixit, Scribe visum aperte in buxo;
ut assequatur qui legit ea: quia adhuc visio ad tempus,
et orietur in fine, et non in vacuum: si tardaverit, sustine
eum; quia veniens veniet, et non morabitur (Habacuc,
II, 2 et 3)</hi>?
</p>
          </div3>
        </div2>

<div2>
          <head>CAPUT XXXII.-- <hi>De prophetia quae in Oratione Ambacu et Cantico continetur.</hi> </head>
<p>In Oratione autem sua cum Cantico, cui nisi Domino
Christo dicit, <hi>Domine, audivi auditionem tuam,
et timui; Domine, consideravi opera tua, et expavi?</hi>  
quid enim hoc est, nisi praecognitae, novae, ac repentinae
salutis hominum ineffabilis admiratio? <hi>In medio
duorum animalium cognosceris,</hi> quid est, nisi aut in
medio duorum Testamentorum, aut in medio duorum
latronum, aut in medio Moysi et Eliae cum eo in
monte sermocinantium? <hi>Dum appropinquant anni, cognosceris;
<pb n="0589"/>
in adventu temporis ostenderis</hi>, nec exponendum
est. <hi>In eo dum conturbata fuerit anima mea,
in ira misericordiae memor eris,</hi> quid est, nisi quod
Judaeos in se transfiguravit, quorum gentis fuit, qui
cum magna ira turbati crucifigerent Christum, ille
misericordiae memor dixit, <hi>Pater, ignosce illis, quia
nesciunt quid faciunt <note>(Luc. XXIII, 34)</note>
            </hi>? <hi>Deus de Theman
veniet, et sanctus de monte umbroso et condenso.</hi>  Quod
hic dictum est, <hi>de Theman veniet;</hi> alii interpretati
sunt <hi>ab Austro,</hi> vel <hi>ab Africo</hi>: per quod significatur
meridies, id est fervor charitatis et splendor veritatis.
Montem vero umbrosum atque condensum, quamvis
multis modis possit intelligi, libentius acceperim
Scripturarum altitudinem divinarum, quibus prophetatus
est Christus. Multa quippe ibi umbrosa atque
condensa sunt, quae mentem quaerentis exerceant.
Inde autem venit, cum ibi eum, qui intelligit, invenit. <hi>Operuit coelos virtus ejus, et laudis ejus plena est terra,</hi> 
quid est, nisi quod etiam in Psalmo dicitur, <hi>Exaltare
super coelos</hi>, <hi>Deus, et super omnem terram gloria tua <note>(Psal. LVI, 6)</note>
            </hi>?
 <hi>Splendor ejus ut lumen erit,</hi> quid est,
nisi, Fama ejus credentes illuminabit? <hi>Cornua in
manibus ejus sunt,</hi> quid est, nisi tropaeum crucis? <hi>Et
posuit charitatem firmam fortitudinis suae,</hi> nec exponendum
est. <hi>Ante faciem ejus ibit verbum, et prodiet in
campum post pedes ejus,</hi> quid est, nisi quod et antequam
huc veniret, praenuntiatus est; et posteaquam
hinc reversus est, annuntiatus est? <hi>Stetit, et terra
commota est,</hi> quid est, nisi <hi>stetit</hi> ad subveniendum; <hi>et terra commota est</hi> 
 ad credendum? <hi>Respexit et tabuerunt
gentes:</hi> hoc est, misertus est, et fecit populos
poenitentes. <hi>Contriti sunt montes violentia:</hi> hoc est,
vim facientibus miraculis, elatorum contrita est superbia. <hi>Defluxerunt colles aeternales:</hi> 
 hoc est, humiliati
sunt ad tempus, ut erigerentur in aeternum. <hi>Ingressus
aeternos ejus pro laboribus vidi:</hi> hoc est, non
sine mercede aeternitatis laborem charitatis aspexi. <hi>Tabernacula Aethiopum expavescent, et tabernacula
terrae Madian:</hi> 
 hoc est, gentes repente perterritae
nuntio mirabilium tuorum, etiam quae non sunt in
jure Romano, erunt in populo christiano. <hi>Numquid
in fluminibus iratus es, Domine, aut in fluminibus furor
tuus, vel in mari impetus tuus?</hi>  Hoc ideo dictum est,
quia non venit nunc ut judicet mundum, sed ut salvetur
mundus per ipsum <note>(Joan. III, 17)</note>. <hi>Quia ascendes
super equos tuos; et equitatio tua salus:</hi> hoc est, Evangelistae
tui portabunt te, qui reguntur a te; et
<pb n="0590"/>
Evangelium tuum salus est eis, qui credunt in te. <hi>Intendens intendes arcum tuum super sceptra, dicit
Dominus:</hi> 
 hoc est, comminaberis judicium tuum
etiam regibus terrae. <hi>Fluminibus scindetur terra:</hi> hoc
est, influentibus sermonibus praedicantium te, aperientur
ad confitendum hominum corda, quibus dictum
est, <hi>Scindite corda vestra, et non vestimenta (Joel II,
13)</hi>. Quid est, <hi>Videbunt te, et dolebunt populi,</hi> nisi
ut lugendo sint beati? Quid est, <hi>Dispergens aquas incessu</hi>,
nisi ambulando in eis qui te usquequaque
annuntiant, hac atque hac dispergis fluenta doctrinae?
Quid est, <hi>Abyssus dedit vocem suam?</hi>  an profunditas
cordis humani quid ei videretur expressit? <hi>Altitudo
phantasiae suae,</hi> tanquam versus superioris est expositio;
altitudo enim est abyssus. Quod autem ait, <hi>phantasiae
suae,</hi> subaudiendum est, <hi>vocem dedit:</hi> hoc est,
quod diximus, quid ei videretur expressit. Phantasia
quippe visio est, quam non tenuit, non operuit, sed
confitendo eructavit. <hi>Elevatus est sol, et luna stetit in
ordine suo:</hi> hoc est, ascendit Christus in coelum, et
ordinata est Ecclesia sub rege suo. <hi>In lucem jacula
tua ibunt:</hi> hoc est, non in occultum, sed in manifestum
verba tua mittentur. <hi>In splendorem coruscationis
armorum tuorum:</hi> subaudiendum est, <hi>jacula
tua ibunt.</hi>  Dixerat enim suis, <hi>Quae dico vobis in tenebris,
dicite in lumine <note>(Matth. X, 27)</note>
            </hi>. <hi>In comminatione
minorabis terram:</hi> id est, comminando humiliabis homines. <hi>Et in furore dejicies gentes:</hi> 
 quia eos qui se
exaltant, vindicando collides. <hi>Existi in salutem populi
tui, ut salvos faceres christos tuos</hi>; <hi>misisti in capita
iniquorum mortem:</hi> nihil horum est exponendum. <hi>Excitasti
vincula usque ad collum.</hi>  Et bona hic possunt
intelligi vincula sapientiae, ut injiciantur pedes in
compedes ejus, et collum in torquem ejus. <hi>Praecidisti
in stupore mentis:</hi> subaudiamus, <hi>vincula:</hi> excitavit
enim bona, praecidit mala, de quibus ei dicitur, <hi>Disrupisti
vincula mea <note>(Psal. CXV, 16)</note>
            </hi>: et hoc <hi>in stupore
mentis,</hi> id est, mirabiliter. <hi>Capita potentium movebuntur
in ea:</hi> in ea scilicet admiratione. <hi>Adaperient
morsus suos, sicut edens pauper absconse.</hi>  Potentes enim
quidam Judaeorum veniebant ad Dominum facta ejus
et verba mirati, et esurientes panem doctrinae manducabant
absconse propter metum Judaeorum, sicut
eos prodidit Evangelium <note>(Joan. XIX, 38)</note>. <hi>Et immisisti
in mare equos tuos turbantes aquas multas:</hi> quae nihil
sunt aliud, quam populi multi. Non enim alii timore
converterentur, alii furore persequerentur, nisi omnes
turbarentur. <hi>Observavi, et expavit venter meus a voce
orationis labiorum meorum: et introivit tremor in ossa
mea, et subtus me turbata est habitudo mea.</hi>  Intendit in
ea quae dicebat, et ipsa sua est oratione perterritus,
quam prophetice fundebat, et in qua futura cernebat.
<pb n="0591"/>
Turbatis enim populis multis, vidit imminentes Ecclesiae
tribulationes, continuoque se membrum ejus
agnovit, atque ait, <hi>Requiescam in die tribulationis:</hi> 
tanquam ad eos pertinens, qui sunt spe gaudentes, in
tribulatione patientes <note>(Rom. XII, 12)</note>. <hi>Ut ascendam,</hi> 
inquit, <hi>in populum peregrinationis meae:</hi> recedens
utique a populo maligno carnalis cognationis suae,
non peregrinante in hac terra, neque supernam patriam
requirente. <hi>Quoniam ficus,</hi> inquit, non afferet
fructus, et non erunt nativitates in vineis: mentietur
opus olivae, et campi non facient escam. Defecerunt ab
esca oves, et non supersunt in praesepibus boves. Vidit
eam gentem, quae Christum fuerat occisura, ubertatem
copiarum spiritualium perdituram, quas per terrenam
fecunditatem more prophetico figuravit. Et
quia iram Dei talem propterea passa est illa gens,
quia Dei ignorans justitiam, suam voluit constituere <note>(Id. X, 3)</note>,
iste continuo, <hi>Ego autem,</hi> inquit, <hi>in Domino
exsultabo, gaudebo in Deo salutari meo. Dominus
Deus meus virtus mea, statuet pedes meos in consummationem;
super excelsa imponet me, ut vincam in cantico
ejus (Habacuc III)</hi>, scilicet illo cantico, de quo similia
quaedam dicuntur in Psalmo: <hi>Statuit supra petram
pedes meos, et direxit gressus meos; et immisit in os
meum canticum novum, hymnum Deo nostro <note>(Psal. XXXIX,
3 et 4)</note>
            </hi>. Ipse ergo vincit in cantico Domini, qui placet
in ejus laude, non sua, ut <hi>qui gloriatur, in Domino
glorietur <note>(I Cor. I, 31)</note>
            </hi>. Melius autem mihi videntur
quidam codices habere, <hi>Gaudebo in Deo Jesu meo,</hi> 
quam hi qui volentes id latine ponere, nomen ipsum
non posuerunt, quod est nobis amicius et dulcius nominare.</p>
</div2>

<div2>
          <head>CAPUT XXXIII.-- <hi>De Christo et vocatione Gentium quae Jeremias et Sophonias prophetico Spiritu sint praefati.</hi> </head>
<div3>
            <head>1.</head>
            <p>
 Jeremias propheta de majoribus est, sicut
Isaias; non de minoribus, sicut caeteri, de quorum
scriptis nonnulla jam posui. Prophetavit autem regnante
Josia in Jerusalem, et apud Romanos Anco
Martio, jam propinquante captivitate Judaeorum.
Tetendit autem prophetiam, usque ad quintum mensem
captivitatis: sicut in ejus litteris invenimus.
Sophonias autem unus de minoribus adjungitur ei.
Nam et ipse in diebus Josiae prophetasse se dicit <note>(Sophon. I, 1)</note>:
sed quousque, non dicit. Prophetavit
ergo Jeremias, non solum Anci Martii, verum etiam
Tarquinii Prisci temporibus, quem Romani habuerunt
quintum regem. Ipse enim, quando est illa captivitas
facta, regnare jam coeperat. Prophetans ergo
de Christo Jeremias, <hi>Spiritus,</hi> inquit, <hi>oris nostri Dominus
Christus captus est in peccatis nostris <note>(Thren. IV,
20)</note>
            </hi>; sic breviter ostendens, et Dominum nostrum
Christum, et passum esse pro nobis. Item alio loco: <hi>Hic Deus meus,</hi> 
 inquit, <hi>et non aestimabitur alter ad
<pb n="0592"/>
eum: qui invenit omnem viam prudentiae, et dedit eam
Jacob puero suo, et Israel dilecto suo: post haec in
terra visus est, et cum hominibus conversatus est <note>(Baruch III, 36-38)</note>
            </hi>.
Hoc testimonium quidam non
Jeremiae, sed scribae ejus attribuunt, qui vocabatur
Baruch: sed Jeremiae celebratius habetur. Rursus
idem propheta de ipso: <hi>Ecce,</hi> inquit, <hi>dies veniunt,
ait Dominus, et suscitabo David germen justum, et regnabit
rex, et sapiens erit, et faciet judicium et justitiam
in terra. In diebus illis salvabitur Juda, et Israel
habitabit confidenter: et hoc est nomen quod vocabunt
eum, Dominus justus noster <note>(Jerem. XXIII, 5, 6)</note>
            </hi>. De
vocatione etiam gentium, quae fuerat futura (et eam
nunc impletam cernimus) sic locutus est: <hi>Domine,
Deus meus et refugium meum in die malorum, ad te
gentes venient ab extremo terrae, et dicent: Vere mendacia
coluerunt patres nostri simulacra, et non est in
illis utilitas <note>(Id. XVI, 19)</note>
            </hi>. Quia vero non erant eum
agnituri Judaei, a quibus eum et occidi oportebat, sic
idem propheta significat: <hi>Grave cor per omnia, et
homo est, et quis cognoscet eum <note>(Id. XVII, 9, sec. LXX)</note>
            </hi>?
Hujus est etiam illud quod in libro decimo septimo
posui de Testamento novo <note>(Cap. 3)</note>, cujus est mediator
Christus. Ipse quippe Jeremias ait, <hi>Ecce dies veniunt,
dicit Dominus, et consummabo super domum Jacob
Testamentum novum <note>(Jerem. XXXI, 31)</note>
            </hi>, et caetera
quae ibi leguntur.</p>
          </div3>
<div3>
            <head>2.</head>
            <p>
 Sophoniae autem prophetae, qui cum Jeremia
prophetabat, haec praedicta de Christo interim ponam: <hi>Exspecta me, dicit Dominus, in die resurrectionis meae,
in futurum: quia judicium meum, ut congregem gentes,
et colligam regna 
 <note>(Sophon. III, 8)</note>
            </hi>. Et iterum: <hi>Horribilis,</hi> 
inquit, <hi>Dominus super eos, et exterminabit omnes
deos terrae; et adorabit eum vir de loco suo, omnes insulae
gentium <note>(Id. II, 11)</note>
            </hi>. Et paulo post: <hi>Tunc,</hi> inquit, <hi>transvertam in populos linguam, et in progenis ejus</hi>,
<hi>ut omnes invocent nomen Domini, et serviant ei sub uno
jugo; a finibus fluminum Aethiopiae afferent mihi hostias.
In illo die non confunderis 
 ex omnibus adinventionibus
tuis, quas impie egisti in me: quia tunc auferam
abs te pravitates injuriae tuae; et jam non adjicies
ut magnificeris super montem sanctum meum: et subrelinquam
in te populum mansuetum et humilem; et verebuntur
a nomine Domini, qui reliqui fuerint Israel <note>(Id. III, 9-13, sec. LXX)</note>
            </hi>.
Hae sunt reliquiae, de quibus
alibi prophetatur, quod Apostolus etiam commemorat: <hi>Si fuerit numerus filiorum Israel sicut arena
maris, reliquiae salvae fient 
 <note>(Isai. X, 22; Rom. IX. 27)</note>
            </hi>.
Hae quippe in Christum illius gentis reliquiae crediderunt.
</p>
          </div3>
        </div2>

<div2>
          <head>CAPUT XXXIV.-- <hi>De prophetia Danielis et Ezechielis, quae in Christum Ecclesiamque concordat.</hi> </head>
<div3>
            <head>1.</head>
            <p>
 In ipsa porro Babyloniae captivitate prius prophetaverunt
<pb n="0593"/>
Daniel et Ezechiel, alii scilicet duo ex
Prophetis majoribus. Quorum Daniel etiam tempus
quo venturus fuerat Christus atque passurus, numero
definivit annorum: quod longum est computando
monstrare, et ab aliis factitatum est ante nos. De potestate
vero ejus et gloria sic locutus est: <hi>Videbam,</hi> 
inquit, <hi>in visu noctis, et ecce cum nubibus coeli ut filius 
 hominis veniens erat, et usque ad vetustum dierum
pervenit; et in conspectu ejus praelatus est; et ipsi
datus est principatus, et honor, et regnum: et omnes
populi, tribus et linguae ipsi servient. Potestas ejus,
potestas perpetua, quae non transibit; et regnum ejus
non corrumpetur <note>(Dan. VII, 13 et 14)</note>
            </hi>.</p>
          </div3>
<div3>
            <head>2.</head>
            <p>
 Ezechiel quoque more prophetico per David
Christum significans, quia carnem de David semine
assumpsit; propter quam formam servi, qua factus
est homo, etiam servus Dei dicitur idem Dei Filius;
sic eum prophetando praenuntiat ex persona Dei Patris: <hi>Et suscitabo,</hi> 
 inquit, <hi>super pecora mea pastorem
unum qui pascat ea, servum meum David: et ipse pascet
ea, et ipse erit eis in pastorem. Ego autem Dominus
ero eis in Deum, et servus meus David princeps in medio
eorum: ego Dominus locutus sum <note>(Ezech. XXXIV,
23 et 24)</note>
            </hi>. Et alio loco: <hi>Et rex,</hi> inquit, <hi>unus erit omnibus
imperans: et non erunt ultra duae gentes, nec dividentur
amplius in duo regna; neque polluentur ultra
in idolis suis, et abominationibus suis, et in cunctis
iniquitatibus suis.</hi> <hi>Et salvos eos faciam de universis
sedibus suis, in quibus peccaverunt, et mundabo eos:
et erunt mihi populus, et ego ero illis Deus: et servus
meus David rex super eos, et pastor unus erit omnium
eorum <note>(Id. XXXVII, 22-24)</note>
            </hi>,
</p>
          </div3>
        </div2>

<div2>
          <head>CAPUT XXXV.-- <hi>De trium prophetarum vaticinio, id est, Aggaei, Zachariae et Malachiae.</hi> </head>
<div3>
            <head>1.</head>
            <p>
 Restant tres minores Prophetae, qui prophetaverunt
in fine captivitatis, Aggaeus, Zacharias, Malachias.
Quorum Aggaeus Christum et Ecclesiam hac
apertius brevitate prophetat: <hi>Haec dicit Dominus exercituum:
Adhuc unum modicum est, et ego commovebo
coelum, et terram, et mare, et aridam, et movebo
omnes gentes; et veniet Desideratus cunctis gentibus (Aggaei II, 7 et 8)</hi>.
Haec prophetia partim jam completa
cernitur, partim speratur in fine complenda. Movit
enim coelum Angelorum et siderum testimonio, quando
incarnatus est Christus. Movit terram ingenti miraculo,
de ipso virginis partu. Movit mare et aridam,
cum et in insulis et in orbe toto Christus annuntiatur.
Ita moveri omnes gentes videmus ad fidem. Jam vero
quod sequitur, <hi>Et veniet Desideratus cunctis gentibus,</hi> 
de novissimo ejus exspectatur adventu. Ut enim
desideratus esset exspectantibus, prius oportuit eum
dilectum esse credentibus.</p>
          </div3>
<div3>
            <head>2.</head>
            <p>
 Zacharias de Christo et Ecclesia: <hi>Exsulta,</hi> inquit,
<pb n="0594"/> <hi>valde, filia Sion; jubila, filia Jerusalem: ecce
Rex tuus veniet tibi, justus, et salvator; ipse pauper,
et ascendens super asinam</hi>,
 <hi>et super pullum filium asinae:
et potestas ejus a mari usque ad mare, et a fluminibus
usque ad fines terrae <note>(Zach. IX, 9 et 10)</note>
            </hi>. Hoc
quando factum sit, ut Dominus Christus in itinere
jumento hujus generis uteretur, in Evangelio legitur:
ubi et haec prophetia commemoratur ex parte, quantum
illi loco sufficere visum est <note>(Matth. XXI)</note>. Alio
loco ad ipsum Christum in Spiritu prophetiae loquens
de remissione peccatorum per ejus sanguinem: <hi>Tu
quoque,</hi> inquit, <hi>in sanguine testamenti tui emisisti
vinctos tuos de lacu, in quo non est aqua <note>(Zach. IX,
11)</note>
            </hi>. Quid per hunc lacum velit intelligi, possunt
diversa sentiri, etiam secundum rectam fidem.
Mihi tamen videtur non eo significari melius, nisi
humanae miseriae siccam profunditatem quodammodo
et sterilem, ubi non sunt fluenta justitiae, sed iniquitatis
lutum. De hoc quippe etiam in Psalmo dicitur: <hi>Et eduxit me de lacu miseriae, et de luto limi <note>(Psal. XXXIX, 3)</note>
            </hi>.</p>
          </div3>
<div3>
            <head>3.</head>
            <p>
 Malachias prophetans Ecclesiam, quam per
Christum cernimus propagatam, Judaeis apertissime
dicit ex persona Dei: <hi>Non est mihi voluntas in vobis,
et munus non suscipiam de manu vestra. Ab ortu enim
solis usque ad occasum, magnum est nomen meum in
gentibus, et in omni loco sacrificabitur et offeretur nomini
meo oblatio munda: quia magnum nomen meum
in gentibus, dicit Dominus <note>(Malach. I, 10)</note>
            </hi>. Hoc sacrificium
per sacerdotium Christi secundum ordinem
Melchisedech, cum in omni loco a solis ortu usque
ad occasum Deo jam videamus offerri, sacrificium
autem Judaeorum, quibus dictum est, <hi>Non est mihi
voluntas in vobis, nec accipiam de manibus vestris munus,</hi> 
cessasse negare non possunt; quid adhuc exspectant
alium Christum, cum hoc quod prophetatum
legunt et impletum vident, impleri non potuerit,
nisi per ipsum? Dicit enim paulo post de ipso ex
persona Dei: <hi>Testamentum meum erat cum eo vitae et
pacis: et dedi ei ut timore timeret me, et a facie nominis
mei revereretur. Lex veritatis erat in ore ipsius, in
pace dirigens ambulavit mecum, et multos convertit ab iniquitate: quoniam labia sacerdotis custodient scientiam,
et legem inquirent ex ore ejus; quoniam angelus
Domini omnipotentis est 
 <note>(Id. II, 5-7)</note>
            </hi>. Nec mirandum
est, quia omnipotentis Dei angelus dictus est Christus
Jesus. Sicut enim servus propter formam servi, in
qua venit ad homines; sic et angelus propter Evangelium,
quod nuntiavit hominibus. Nam si graeca ista
interpretemur, et Evangelium bona nuntiatio est, et
angelus nuntius. De ipso quippe iterum dicit: <hi>Ecce
<pb n="0595"/>
mitto angelum meum, et prospiciet viam ante faciem
meam: et subito veniet in templum suum Dominus quem
vos quaeritis, et angelus testamenti quem vos vultis. Ecce
venit, dicit Dominus omnipotens</hi>: <hi>et quis sustinebit
diem introitus ejus? aut quis resistet in aspectu ejus?  <note>(Malach. III, 1, 2)</note>
            </hi> 
 Hoc loco et primum et secundum
Christi praenuntiavit adventum: primum scilicet, de
quo ait, <hi>Et subito veniet in templum suum;</hi> id est, in
carnem suam, de qua dixit in Evangelio, <hi>Solvite
templum hoc, et in triduo resuscitabo illud <note>(Joan. II,
19)</note>
            </hi>: secundum vero, ubi ait, <hi>Ecce venit, dicit Dominus
omnipotens, et quis sustinebit diem introitus ejus,
aut quis resistet in aspectu ejus?</hi>  Quod autem dicit, <hi>Dominus quem vos quaeritis, et angelus testamenti quem
vos vultis,</hi> 
 significavit utique etiam Judaeos secundum
Scripturas quas legunt, Christum quaerere, et velle.
Sed multi eorum, quem quaesierunt et voluerunt,
venisse non agnoverunt, excaecati in cordibus suis
praecedentibus meritis suis. Quod sane hic nominat
testamentum, vel supra, ubi ait, <hi>Testamentum meum
erat cum eo;</hi> vel hic, ubi eum dixit angelum testamenti:
novum procul dubio Testamentum debemus
accipere, ubi sempiterna; non vetus, ubi temporalia
sunt promissa: quae pro magno habentes plurimi
infirmi, et Deo vero talium rerum mercede servientes,
quando vident eis impios abundare, turbantur.
Propter quod idem propheta, ut novi Testamenti
beatitudinem aeternam, quae non dabitur nisi bonis,
distingueret a veteris terrena felicitate, quae plerumque
datur et malis: <hi>Ingravastis,</hi> inquit, super me
verba vestra, dicit Dominus, et dixistis, In quo detraximus
de te? Dixistis, Vanus est omnis qui servit Deo;
et quid plus, quia custodivimus observationes ejus, et
quia ambulavimus supplicantes ante faciem Domini omnipotentis?
Et nunc nos beatificamus alienos, et reaedificantur
omnes qui faciunt iniqua: et adversati sunt
Deo, et salvi facti sunt. Haec oblocuti sunt, qui timebant
Dominum, unusquisque ad proximum suum: et
animadvertit Dominus, et audivit: et scripsit librum
memoriae in conspectu suo, eis qui timent Dominum, et
reverentur nomen ejus. Isto libro significatum est Testamentum
Novum. Denique quod sequitur, audiamus: <hi>Et erunt mihi, dicit Dominus omnipotens, in
diem</hi>,
 <hi>qua ego facio, in acquisitionem; et eligam eos,
sicut homo eligit filium suum servientem sibi: et convertemini,
et videbitis inter justum et injustum, et inter
servientem Deo, et non servientem.</hi> Quoniam ecce dies
venit ardens sicut clibanus, et concremabit eos: et
erunt omnes alienigenae, et omnes facientes iniquitatem
stipula, et incendet illos dies qui adveniet, dicit Dominus
omnipotens: et non derelinquetur eorum radix,
neque sarmentum. <hi>Et orietur vobis timentibus nomen
meum, sol justitiae: et sanitas in pennis ejus: et exibitis,
et exsultabitis sicut vituli ex vinculis resoluti;
<pb n="0596"/>
et conculcabitis iniquos, et erunt cinis sub pedibus
vestris in die, in quo ego facio, dicit Dominus omnipotens <note>(Malach. III, 13-18; IV, 1-3)</note>
            </hi>.
Hic est qui
dicitur dies judicii: de quo suo loco, si Deus voluerit,
loquemur uberius.
</p>
          </div3>
        </div2>

<div2>
          <head>CAPUT XXXVI.-- <hi>De Esdra et libris Machabaeorum.</hi> </head>
<p>Post hos tres prophetas, Aggaeum, Zachariam,
Malachiam, per idem tempus liberationis populi ex
Babylonica servitute scripsit etiam Esdras, qui magis
rerum gestarum scriptor est habitus, quam propheta:
sicuti est et liber, qui appellatur Esther: cujus res
gesta in laudem Dei non longe ab his temporibus invenitur:
nisi forte Esdras in eo Christum prophetasse
intelligendus est, quod inter juvenes quosdam
orta quaestione, quid amplius valeret in rebus; cum
reges unus dixisset, alter vinum, tertius mulieres,
quae plerumque regibus imperarent: idem tamen tertius
veritatem super omnia demonstravit esse victricem <note>(III Esdrae, III, 9 seqq.)</note>.
Consulto autem Evangelio,
Christum cognoscimus esse veritatem. Ab hoc
tempore apud Judaeos restituto templo, non reges,
sed principes fuerunt usque ad Aristobulum:
quorum supputatio temporum non in Scripturis sanctis,
quae canonicae appellantur, sed in aliis invenitur,
in quibus sunt et Machabaeorum libri, quos non
Judaei, sed Ecclesia pro canonicis habet, propter quorumdam
Martyrum passiones vehementes atque mirabiles,
qui antequam Christus venisset in carnem,
usque ad mortem pro Dei lege certaverunt, et mala
gravissima atque horribilia pertulerunt.</p>
</div2>

<div2>
          <head>CAPUT XXXVII.-- <hi>Quod prophetica auctoritas omni origine gentilis philosophiae inveniatur antiquior.</hi> </head>
<p>Tempore igitur Prophetarum nostrorum, quorum
jam scripta ad notitiam fere omnium gentium pervenerunt,
philosophi gentium nondum erant, qui
hoc etiam nomine vocarentur, quod coepit a Samio
Pythagora, qui eo tempore, quo Judaeorum
est soluta captivitas, coepit excellere atque cognosci.
Multo ergo magis caeteri philosophi post
<pb n="0597"/>
Prophetas reperiuntur fuisse. Nam ipse Socrates
Atheniensis, magister omnium qui tunc maxime claruerunt,
tenens in ea parte, quae moralis vel activa
dicitur, principatum, post Esdram in Chronicis invenitur.
Non multo post etiam Plato natus est, qui
longe caeteros Socratis discipulos anteiret. Quibus
si addamus etiam superiores, qui nondum philosophi
vocabantur, septem scilicet Sapientes, ac deinde
physicos qui Thaleti successerunt, in perscrutanda
natura rerum studium ejus imitati, Anaximandrum
scilicet et Anaximenem et Anaxagoram, aliosque nonnullos,
antequam Pythagoras philosophum primus
profiteretur, nec illi Prophetas nostros universos
temporis antiquitate praecedunt: quandoquidem Thales,
post quem caeteri fuerunt, regnante Romulo eminuisse
 fertur, quando de fontibus Israel in eis litteris,
quae toto orbe manarent, prophetiae flumen erupit.
Soli igitur illi theologi poetae, Orpheus, Linus,
Musaeus, et si quis alius apud Graecos fuit, his Prophetis
Hebraeis, quorum scripta in auctoritate habemus,
annis reperiuntur priores. Sed nec ipsi verum
theologum nostrum Moysen, qui unum verum Deum
veraciter praedicavit, cujus nunc scripta in auctoritatis
canone prima sunt, tempore praevenerunt: ac per
hoc quantum ad Graecos attinet, in qua lingua litterae
hujus saeculi maxime ferbuerunt, nihil habent unde
sapientiam suam jactent, quo religione nostra, ubi
vera sapientia est, si non superior, saltem videatur
antiquior. Verum, quod fatendum est, non quidem in
Graecia, sed in barbaris gentibus, sicut in Aegypto,
jam fuerat ante Moysen nonnulla doctrina, quae illorum
sapientia diceretur: alioquin non scriptum esset
in Libris sanctis, Moysen eruditum fuisse omni sapientia
Aegyptiorum <note>(Act. VII, 22)</note>, tunc utique quando
ibi natus est, et a filia Pharaonis adoptatus atque
nutritus, etiam liberaliter educatus est. Sed nec sapientia
Aegyptiorum sapientiam Prophetarum nostrorum
tempore antecedere potuit, quandoquidem et
Abraham propheta fuit <note>(Gen. XX, 7)</note>. Quid autem
sapientiae esse potuit in Aegypto, antequam eis Isis,
quam mortuam tanquam deam magnam colendam
putaverunt, litteras traderet? Isis porro Inachi filia
fuisse proditur, qui primus regnare coepit Argivis,
quando Abrahae jam nepotes reperiuntur exorti.</p>
</div2>

<div2>
          <head>CAPUT XXXVIII.-- <hi>Quod quaedam sanctorum scripta ecclesiasticus canon propter nimiam non receperit vetustatem, ne per occasionem eorum falsa veris insererentur.</hi> </head>

<pb n="0598"/>
<p>Jam vero si longe antiquiora repetam, et ante
illud grande diluvium noster erat utique Noe patriarcha,
quem prophetam quoque non immerito dixerim:
si quidem ipsa arca quam fecit, et in qua cum suis
evasit, prophetia nostrorum temporum fuit. Quid
Enoch septimus ab Adam, nonne etiam in canonica
epistola apostoli Judae prophetasse praedicatur <hi>(Judae
14)</hi>? Quorum scripta ut apud Judaeos et apud nos in
auctoritate non essent, nimia fecit antiquitas, propter
quam videbantur habenda esse suspecta, ne proferrentur
falsa pro veris. Nam et proferuntur quaedam
quae ipsorum esse dicantur ab eis qui pro suo
sensu passim, quod volunt, credunt. Sed ea castitas
canonis non recepit, non quod eorum hominum, qui
Deo placuerunt, reprobetur auctoritas, sed quod ista
esse non credantur ipsorum. Nec mirum debet videri,
quod suspecta habentur, quae sub tantae antiquitatis
nomine proferuntur; quandoquidem in ipsa
historia regum Juda et regum Israel, quae res gestas
continet, de quibus eidem Scripturae canonicae credimus,
commemorantur plurima, quae ibi non explicantur,
et in libris aliis inveniri dicuntur, quos Prophetae
scripserunt, et alicubi eorum quoque Prophetarum
nomina non tacentur <note>(I Par. XXIX, 29; II Par.
IX, 29)</note>; nec tamen inveniuntur in canone, quem
recepit populus Dei. Cujus rei, fateor, causa me latet;
nisi quod existimo, etiam ipsos, quibus ea quae in
auctoritate religionis esse deberent, sanctus utique
Spiritus revelabat, alia sicut homines historica diligentia,
alia sicut Prophetas inspiratione divina scribere
potuisse; atque haec ita fuisse distincta, ut illa
tanquam ipsis, ista vero tanquam Deo per ipsos loquenti,
judicarentur esse tribuenda; ac sic illa pertinerent
ad ubertatem cognitionis, haec ad religionis
auctoritatem: in qua auctoritate custoditur canon,
praeter quem si qua jam etiam sub nomine veterum
Prophetarum scripta proferuntur, nec ad ipsam
copiam scientiae valent, quoniam utrum eorum sint,
quorum esse dicuntur, incertum est; et ob boc eis
non habetur fides, maxime his in quibus etiam contra
fidem librorum canonicorum quaedam leguntur,
propter quod ea prorsus non esse apparet illorum.</p>
</div2>

<div2>
          <head>CAPUT XXXIX.-- <hi>De hebraicis litteris, quae nunquam in suae linguae proprietate non fuerint.</hi> </head>
<p>Non itaque credendum est, quod nonnulli arbitrantur,
hebraeam tantum linguam per illum qui vocabatur
Heber, unde Hebraeorum vocabulum est, fuisse
servatam, atque inde pervenisse ad Abraham, hebraeas
autem litteras a lege coepisse, quae data est
per Moysen; sed potius per illam successionem patrum,
memoratam linguam cum suis litteris custoditam.
Denique Moyses in populo Dei constituit,
<pb n="0599"/>
qui docendis litteris praeessent, prius quam divinae
legis ullas litteras nossent. Hos appellat Scriptura <foreign xml:lang="greek">γραμματοεισαγωγεῖς,</foreign>
 qui latine dici possunt litterarum
inductores vel introductores, eo quod eas inducant,
id est introducant quodammodo in corda discentium,
vel in eas potius ipsos quos docent. Nulla igitur gens
de antiquitate sapientiae suae super Patriarchas et
Prophetas nostros, quibus inerat divina sapientia,
ulla se vanitate jactaverit; quando nec Aegyptus invenitur,
quae solet falso et inaniter de suarum doctrinarum
antiquitate gloriari, qualicumque sapientia
sua Patriarcharum nostrorum tempore praevenisse
sapientiam. Neque enim quisquam dicere audebit
mirabilium disciplinarum eos peritissimos fuisse, antequam
litteras nossent, id est, antequam Isis eo
venisset, easque ibi docuisset. Ipsa porro eorum
memorabilis doctrina, quae appellata est sapientia,
quid erat nisi maxime astronomia, et si quid aliud
talium disciplinarum magis ad exercenda ingenia,
quam ad illuminandas vera sapientia mentes valere
solet? Nam quod attinet ad philosophiam, quae se
docere profitetur aliquid, unde fiant homines beati,
circa tempora Mercurii, quem Trismegistum vocaverunt,
in illis terris ejusmodi studia claruerunt: longe
quidem ante sapientes vel philosophos Graeciae, sed
tamen post Abraham, et Isaac, et Jacob, et Joseph;
nimirum etiam post ipsum Moysen. Eo quippe tempore,
quo Moyses natus est, fuisse reperitur Atlas
ille magnus astrologus, Promethei frater, maternus
avus Mercurii majoris, cujus nepos fuit Trismegistus
iste Mercurius.</p>
</div2>

<div2>
          <head>CAPUT XL.-- <hi>De Aegyptiorum mendacissima vanitate, quae antiquitati scientiae suae centum millia adscribit annorum.</hi> </head>
<p>Frustra itaque vanissima praesumptione garriunt
quidam, dicentes, ex quo rationem siderum comprehendit
Aegyptus, amplius quam centum annorum
millia numerari. In quibus enim libris istum numerum
collegerunt, qui non multum ante annorum duo
millia litteras magistra Iside didicerunt? Non enim
parvus auctor est in historia Varro, qui hoc prodidit,
quod a litterarum etiam divinarum veritate non dissonat.
<pb n="0600"/>
Cum enim ab ipso primo homine, qui est
appellatus Adam, nondum sex millia annorum compleantur,
quomodo non isti ridendi potius, quam
refellendi sunt, qui de spatio temporum tam diversa,
et huic exploratae veritati tam contraria persuadere
conantur? Cui enim melius narranti praeterita credimus,
quam qui etiam futura praedixit, quae praesentia
jam videmus? Nam et ipsa historicorum inter se
dissonantia copiam nobis praebet, ut ei potius credere
debeamus, qui divinae, quam tenemus, non repugnat
historiae. Porro autem cives impiae civitatis, diffusi
usquequaque per terras, cum legunt doctissimos homines,
quorum nullius contemnenda videatur auctoritas,
inter se de rebus gestis ab aetatis nostrae memoria
remotissimis discrepantes, cui potius credere
debeant, non inveniunt. Nos vero in nostrae religionis
historia, fulti auctoritate divina, quidquid ei resistit,
non dubitamus esse falsissimum, quomodolibet sese
habeant caetera in saecularibus litteris; quae seu vera
seu falsa sint, nihil momenti afferunt, quo recte
beateque vivamus.</p>
</div2>

<div2>
          <head>CAPUT XLI.-- <hi>De philosophicarum opinionum dissensionibus, et canonicarum apud Ecclesiam concordia Scripturarum.</hi> </head>
<div3>
            <head>1.</head>
            <p>
 Ut autem jam cognitionem omittamus historiae,
ipsi philosophi, a quibus ad ista progressi sumus,
qui non videntur laborasse in studiis suis, nisi ut
invenirent quomodo vivendum esset accommodate
ad beatitudinem capessendam, cur dissenserunt et a
magistris discipuli, et inter se condiscipuli, nisi quia
ut homines humanis sensibus et humanis ratiocinationibus
ista quaesierunt? Ubi quamvis esse potuerit
et studium gloriandi, quo quisque alio sapientior et
acutior videri cupit, nec sententiae quodammodo addictus
alienae, sed sui dogmatis et opinionis inventor:
tamen ut nonnullos vel etiam plurimos eorum
fuisse concedam, quos a suis doctoribus vel discendi
sociis amor veritatis abruperit, ut pro ea certarent,
quam veritatem putarent, sive illa esset, sive non
esset; quid agit, aut quo vel qua, ut ad beatitudinem
perveniatur, humana se porrigit infelicitas, si divina
non ducit auctoritas? Denique auctores nostri, in
quibus non frustra sacrarum litterarum figitur et
terminatur canon, absit ut inter se aliqua ratione
dissentiant. Unde non immerito, cum illa scriberent,
eis Deum vel per eos locutum, non pauci in
scholis atque gymnasiis litigiosis disputationibus
garruli, sed in agris atque in urbibus cum doctis
atque indoctis tot tantique populi crediderunt. Ipsi
sane pauci esse debuerunt, ne multitudine vilesceret
quod religione earum esse oporteret: nec tamen ita
pauci, ut eorum non sit miranda consensio. Neque
enim in multitudine philosophorum, qui labore etiam
litterario monumenta suorum dogmatum reliquerunt,
<pb n="0601"/>
facile quis invenerit, inter quos cuncta quae sensere
conveniant: quod ostendere hoc opere longum est.</p>
          </div3>
<div3>
            <head>2.</head>
            <p>
 Quis autem sectae cujuslibet auctor sic est in hac
daemonicola civitate approbatus, ut caeteri improbarentur,
qui diversa et adversa senserunt? Nonne apud
Athenas et Epicurei clarebant, asserentes res humanas
ad deorum curam non pertinere, et Stoici, qui
contraria sentientes, eas regi atque muniri diis adjutoribus
atque tutoribus disputabant? Unde miror cur
Anaxagoras reus factus sit, quia solem esse dixit lapidem
ardentem, negans utique Deum, cum in eadem
civitate gloria floruerit Epicurus, vixeritque securus,
non solum solem vel ullum siderum Deum esse non
credens, sed nec Jovem, nec ullum deorum omnino
in mundo habitare contendens, ad quem preces hominum
supplicationesque perveniant. Nonne ibi Aristippus
in voluptate corporis summum bonum ponens,
ibi Antisthenes virtute animi potius hominem fieri
beatum asseverans, duo philosophi nobiles et ambo
Socratici, in tam diversis atque inter se contrariis
finibus vitae summam locantes, quorum etiam ille fugiendam,
iste administrandam sapienti dicebat esse
rempublicam, ad suam quisque sectam sectandam
discipulos congregabat? Nempe palam in conspicua
et notissima porticu, in gymnasiis, in hortulis, in locis
publicis ac privatis, catervatim pro sua quisque
opinione certabant: alii asserentes unum, alii innumerabiles
mundos; ipsum autem unum alii ortum
esse, alii vero initium non habere; alii interiturum,
alii semper futurum; alii mente divina, alii fortuitu
et casibus agi: alii immortales esse animas, alii mortales;
et qui immortales, alii revolvi in bestias, alii
nequaquam; qui vero mortales, alii mox interire post
corpus, alii vivere etiam postea vel paululum, vel
diutius, non tamen semper: alii in corpore constituentes
finem boni, alii in animo, alii in utroque, alii
extrinsecus posita etiam bona ad animum et corpus
addentes: alii sensibus corporis semper, alii non
semper, alii nunquam, putantes esse credendum. Has
et alias pene innumerabiles dissensiones philosophorum,
quis unquam populus, quis senatus, quae potestas
vel dignitas publica impiae civitatis dijudicandas,
et alias probandas ac recipiendas, alias improbandas
repudiandasque curavit, ac non passim sine ullo judicio
confuseque habuit in gremio suo tot controversias
hominum dissidentium, non de agris et domibus,
vel quacumque pecuniaria ratione, sed de his rebus,
quibus aut misere vivitur aut beate? Ubi etsi aliqua
vera dicebantur, eadem licentia dicebantur et falsa;
prorsus ut non frustra talis civitas mysticum vocabulum
Babylonis acceperit. Babylon quippe interpretatur
Confusio, quod nos jam dixisse meminimus <note>(Libro
16, cap. 4, et alibi)</note>. Nec interest diaboli regis ejus,
quam contrariis inter se rixentur erroribus, quos
merito multae variaeque impietatis pariter possidet.</p>
          </div3>
<div3>
            <head>3.</head>
            <p>
 At vero gens illa, ille populus, illa civitas, illa
respublica, illi Israelitae, quibus credita sunt eloquia
Dei, nullo modo pseudoprophetas cum veris Prophetis
<pb n="0602"/>
pari licentia confuderunt: sed concordes inter se
atque in nullo dissentientes, sacrarum Litterarum
veraces ab eis agnoscebantur et tenebantur auctores.
Ipsi eis erant philosophi, hoc est, amatores sapientiae,
ipsi sapientes, ipsi theologi, ipsi prophetae, ipsi doctores
probitatis atque pietatis. Quicumque secundum
illos sapuit et vixit, non secundum homines, sed secundum
Deum, qui per eos locutus est, sapuit et vixit.
Ibi si prohibitum est sacrilegium, Deus prohibuit. Si
dictum est, <hi>Honora patrem tuum et matrem tuam,</hi> Deus
jussit. Si dictum est, <hi>Non moechaberis, Non homicidium
facies, Non furaberis <note>(Exod. XX, 12-15)</note>
            </hi>, et caetera
hujusmodi, non haec ora humana, sed oracula
divina fuderunt. Quidquid philosophi quidam inter
falsa, quae opinati sunt, verum videre potuerunt, et
laboriosis disputationibus persuadere moliti sunt,
quod mundum istum fecerit Deus, eumque ipse providentissimus
administret, de honestate virtutum, de
amore patriae, de fide amicitiae, de bonis operibus
atque omnibus ad mores probos pertinentibus rebus,
quamvis nescientes ad quem finem et quonam modo
essent ista omnia referenda, propheticis, hoc est divinis
vocibus, quamvis per homines, in illa civitate
populo commendata sunt, non argumentationum concertationibus
inculcata; ut non hominis ingenium,
sed Dei eloquium contemnere formidaret, qui illa cognosceret.
</p>
          </div3>
        </div2>

<div2>
          <head>CAPUT XLII.-- <hi>Qua dispensatione providentiae Dei Scripturae sacrae Veteris Testamenti ex hebraeo in graecum eloquium translatae sint, ut Gentibus innotescerent.</hi> </head>
<p>Has sacras Litteras etiam unus Ptolemaeorum regum
Aegypti nosse studuit et habere. Nam post
Alexandri Macedonis, qui etiam Magnus cognominatus
est, mirificentissimam minimeque diuturnam
potentiam, qua universam Asiam, imo pene totum
orbem, partim vi et armis, partim terrore subegerat,
quando inter caetera Orientis etiam Judaeam ingressus
obtinuit; eo mortuo comites ejus, cum regnum
illud amplissimum non pacifice inter se possessuri
divisissent, sed potius dissipassent, bellis omnia vastaturi,
Ptolemaeos reges habere coepit Aegyptus:
quorum primus Lagi filius, multos ex Judaea captivos
in Aegyptum transtulit. Huic autem succedens alius
Ptolemaeus, qui est appellatus Philadelphus, omnes
quos ille adduxerat subjugatos, liberos redire permisit:
insuper et dona regia in templum Dei misit, petivitque
ab Eleazaro tunc pontifice, dari sibi Scripturas,
quas profecto audierat fama praedicante divinas;
et ideo concupiverat habere in bibliotheca, quam
nobilissimam fecerat. Has ei cum idem pontifex misisset
hebraeas, post etiam ille interpretes postulavit;
et dati sunt septuaginta duo, de singulis duodecim
tribubus seni homines, linguae utriusque doctissimi,
<pb n="0603"/>
hebraeae scilicet atque graecae. Quorum interpretatio ut
Septuaginta vocetur, jam obtinuit consuetudo. Traditur
sane tam mirabilem ac stupendum pleneque divinum
in eorum verbis fuisse consensum, ut cum ad
hoc opus separatim singuli sederint (ita enim eorum
fidem Ptolemaeo placuit explorare), in nullo verbo,
quod idem significaret et tantumdem valeret, vel in
verborum ordine, alter ab altero discreparet: sed
tanquam unus esset interpres, ita quod omnes interpretati
sunt, unum erat: quoniam re vera Spiritus
erat unus in omnibus. Et ideo tam mirabile Dei
munus acceperant, ut illarum Scripturarum, non tanquam
humanarum, sed sicut erant, tanquam divinarum,
etiam isto modo commendaretur auctoritas,
credituris quandoque gentibus profutura, quod jam
videmus effectum.</p>
</div2>

<div2>
          <head>CAPUT XLIII.-- <hi>De auctoritate Septuaginta interpretum, quae, salvo honore hebraei stili, omnibus sit interpretibus praeferenda.</hi> </head>
<p>Nam cum fuerint et alii interpretes, qui ex hebraea
lingua in graecam sacra illa eloquia transtulerunt, sicut
Aquila, Symmachus, Theodotion; sicut etiam illa
est interpretatio, cujus auctor non apparet, et ob hoc
sine nomine interpretis, Quinta editio nuncupatur:
hanc tamen quae Septuaginta est, tanquam sola esset,
sic recepit Ecclesia, eaque utuntur Graeci populi Christiani,
quorum plerique utrum alia sit aliqua ignorant.
Ex hac Septuaginta interpretatione etiam in latinam
linguam interpretatum est quod Ecclesiae Latinae tenent.
Quamvis non defuerit temporibus nostris
presbyter Hieronymus, homo doctissimus, et omnium
trium linguarum peritus, qui non ex graeco, sed ex
hebraeo in latinum eloquium easdem Scripturas converterit.
Sed ejus tam litteratum laborem quamvis
Judaei fateantur esse veracem, Septuaginta vero interpretes
in multis errasse contendant; tamen Ecclesiae
Christi tot hominum auctoritati, ab Eleazaro tunc
pontifice ad hoc tantum opus electorum, neminem
<pb n="0604"/>
judicant praeferendum: quia etsi non in eis unus apparuisset
Spiritus, sine dubitatione divinus, sed inter
se verba interpretationis suae Septuaginta docti more
hominum contulissent, ut quod placuisset omnibus
hoc maneret, nullus eis unus interpres debuit anteponi;
cum vero tantum in eis signum divinitatis apparuit,
profecto quisquis alius illarum Scripturarum
ex hebraea in quamlibet aliam linguam interpres est
verax, aut congruit illis Septuaginta interpretibus, aut
si congruere non videtur, altitudo ibi prophetica esse
credenda est. Spiritus enim qui in Prophetis erat,
quando illa dixerunt, idem ipse erat etiam in Septuaginta
viris, quando illa interpretati sunt: qui profecto
auctoritate divina et aliud dicere potuit, tanquam
propheta ille utrumque dixisset, quia utrumque idem
Spiritus diceret; et hoc ipsum aliter, ut si non eadem
verba, idem tamen sensus bene intelligentibus dilucesceret;
et aliquid praetermittere, et aliquid addere,
ut etiam hinc ostenderetur non humanam fuisse in
illo opere servitutem, quam verbis debebat interpres,
sed divinam potius potestatem, quae mentem replebat
et regebat interpretis. Nonnulli autem codices graecos
interpretationis Septuaginta ex hebraeis codicibus
emendandos putarunt: nec tamen ausi sunt detrahere,
quod hebraei non habebant, et Septuaginta posuerunt;
sed tantummodo addiderunt quae in hebraeis
inventa, apud Septuaginta non erant; eaque signis
quibusdam in stellarum modum factis, ad capita eorumdem
versuum notaverunt, quae signa asteriscos
vocant. Illa vero quae non habent hebraei, habent autem
Septuaginta, similiter ad capita versuum jacentibus
virgulis, sicut scribuntur unciae, signaverunt.
Et multi codices has notas habentes usquequaque diffusi
sunt et latini. Quae autem non praetermissa vel
addita, sed aliter dicta sunt, sive alium sensum faciant
etiam ipsum non abhorrentem, sive alio modo
eumdem sensum explicare monstrentur, nisi utrisque
codicibus inspectis nequeunt reperiri. Si igitur, ut
oportet, nihil aliud intueamur in Scripturis illis, nisi
quid per homines dixerit Dei Spiritus, quidquid est in
hebraeis codicibus, et non est apud interpretes Septuaginta
noluit ea per istos, sed per illos Prophetas
Dei Spiritus dicere. Quidquid vero est apud Septuaginta,
in hebraeis autem codicibus non est, per istos
ea maluit, quam per illos, idem Spiritus dicere, sic
ostendens utrosque fuisse prophetas. Isto enim modo
alia per Isaiam, alia per Jeremiam, alia per alium atque
alium prophetam, vel aliter eadem per hunc ac
per illum dixit, ut voluit. Quidquid porro apud utrosque
invenitur, per utrosque dicere voluit unus atque
idem Spiritus; sed ita, ut illi praecederent prophetando,
isti sequerentur prophetice illos interpretando:
quia sicut in illis vera, et concordantia dicentibus
unus pacis Spiritus fuit; sic et in istis non secum
conferentibus, et tamen tanquam uno ore cuncta interpretantibus,
idem Spiritus unus apparuit.</p>
</div2>

<div2>
          <head>CAPUT XLIV.-- <hi>Quid intelligendum sit de Ninivitarum excidio, cujus denuntiatio in hebraeo quadraginta dierum spatio tenditur, in Septuaginta autem tridui brevitate concluditur.</hi> </head>

<pb n="0605"/>
<p processing="manual">Sed ait aliquis, Quomodo sciam quid Jonas propheta
dixerit Ninivitis, utrum <hi>Triduum, et Ninive evertetur;</hi> 
an, <hi>Quadraginta dies <note>(Jonae III, 4)</note>
            </hi>? Quis enim
non videat non potuisse utrumque tunc dici a Propheta,
qui missus fuerat terrere comminatione imminentis
exitii civitatem? Cui si tertio die fuerat futurus
interitus, non utique quadragesimo die: si autem
quadragesimo, non utique tertio. Si ergo a me
quaeritur, quid horum Jonas dixerit, hoc puto potius
quod legitur in hebraeo, <hi>Quadraginta dies, et
Ninive evertetur.</hi>  Septuaginta quippe longe posterius
interpretati aliud dicere potuerunt, quod tamen ad rem
pertineret, et in unum eumdemque sensum, quamvis
sub altera significatione, concurreret; admoneretque
lectorem, utraque auctoritate non spreta, ab historia
sese attollere ad ea requirenda, propter quae significanda
historia ipsa conscripta est.</p>
          <p> Gesta sunt quippe
illa in Ninive civitate, sed aliquid etiam significaverunt,
quod modum illius civitatis excedat: sicut gestum
est, quod ipse Prophetae in ventre ceti triduo
fuit, et tamen alium significavit in profundo inferni
triduo futurum, qui Dominus est omnium Prophetarum.
Quapropter si per illam civitatem recte accipitur
Ecclesia gentium prophetice figurata, eversa scilicet
per poenitentiam, ut qualis fuerat jam non esset; hoc
quoniam per Christum factum est in Ecclesia gentium,
cujus illa Ninive figuram gerebat, sive per quadraginta
dies, sive per triduum, idem ipse significatus est Christus;
per quadraginta scilicet, quia tot dies peregit
cum discipulis suis post resurrectionem, et ascendit
in coelum; per triduum vero, quia die tertio resurrexit:
tanquam lectorem nihil aliud quam historiae
rerum gestarum inhaerere cupientem, de somno excitaverint
Septuaginta interpretes, iidemque Prophetae,
ad perscrutandam altitudinem prophetiae, et quodammodo
dixerint: In quadraginta diebus ipsum quaere,
in quo et triduum potueris invenire; illud in ascensione,
hoc in ejus resurrectione reperies. Propter
quod utroque numero significari convenientissime potuit,
quorum unum per Jonam prophetam, alterum
per Septuaginta interpretum prophetiam, tamen unus
atque idem Spiritus dixit. Longitudinem fugio, ut non
haec per multa demonstrem, in quibus ab hebraica
veritate putantur Septuaginta interpretes discrepare,
et bene intellecti inveniuntur esse concordes. Unde
etiam ego pro meo modulo vestigia sequens Apostolorum,
quia et ipsi ex utrisque, id est, ex hebraeis et
ex Septuaginta, testimonia prophetica posuerunt, utraque
auctoritate utendum putavi, quoniam utraque una
atque divina est. Sed jam quae restant, ut possumus,
exsequamur.</p>
        </div2> 

<div2>
          <head>CAPUT XLV.-- <hi>Quod post instaurationem templi prophetas Judaei habere destiterint, et exinde usque ad nativitatem Christi continuis adversitatibus sint afflicti, ut probaretur alterius templi aedificationem propheticis vocibus fuisse promissam.</hi> </head>
<div3>
            <head>1.</head>
            <p>
 Posteaquam gens Judaea coepit non habere Prophetas,
<pb n="0606"/>procul dubio deterior facta est, eo scilicet
tempore, quo se sperabat instaurato templo post captivitatem,
quae fuit in Babylonia, futuram esse meliorem.
Sic quippe intelligebat populus ille carnalis,
quod praenuntiatum est per Aggaeum prophetam dicentem, <hi>Magna erit gloria domus istius novissimae, plus
quam primae.</hi>  
 Quod de novo Testamento dictum esse,
paulo superius demonstravit, ubi ait aperte Christum
promittens, <hi>Et movebo omnes gentes, et veniet Desideratus
cunctis gentibus (Aggaei II, 10, 8)</hi>. Quo loco Septuaginta
interpretes alium sensum magis corpori quam
capiti, hoc est, magis Ecclesiae quam Christo convenientem
prophetica auctoritate dixerunt: <hi>Venient quae
electa sunt Domini de cunctis gentibus,</hi> id est homines,
de quibus ipse Jesus in Evangelio, <hi>Multi,</hi> inquit, <hi>vocati,
pauci vero electi <note>(Matth. XXII, 14)</note>
            </hi>. Talibus enim electis
gentium, domus Dei aedificatur per Testamentum
novum lapidibus vivis, longe gloriosior, quam templum
illud fuit, quod a rege Salomone constructum est, et
post captivitatem instauratum. Propter hoc ergo nec
Prophetas ex illo tempore habuit illa gens, et multis
cladibus afflicta est ab alienigenis regibus, ipsisque
Romanis, ne hanc Aggaei prophetiam in illa instauratione
templi opinaretur impletam.</p>
          </div3>
<div3>
            <head>2.</head>
            <p>
 Non multo enim post adveniente Alexandro subjugata
est; quando etsi nulla facta est vastatio,
quoniam non sunt ausi ei resistere, et ideo placatum
facillime subditi receperunt, non erat tamen gloria
tanta domus illius, quanta fuit in suorum regum libera
potestate. Hostias sane Alexander immolavit in Dei
templo, non ad ejus cultum vera pietate conversus,
sed impia vanitate cum diis eum falsis colendum
putans. Deinde Ptolemaeus Lagi filius, quod supra
memoravi, post Alexandri mortem captivos inde in
Aegyptum transtulit, quos ejus successor Ptolemaeus
Philadelphus benevolentissime inde dimisit: per
quem factum est, quod paulo ante narravi, ut Septuaginta
interpretum Scripturas haberemus. Deinde contriti
sunt bellis, quae in Machabaeorum libris explicantur.
Post haec capti a rege Alexandriae Ptolemaeo,
qui est appellatus Epiphanes; inde ab Antiocho
rege Syriae multis et gravissimis malis ad idola colenda
compulsi, templumque ipsum repletum sacrilegis
superstitionibus gentium, quod tamen dux eorum
strenuissimus Judas, qui etiam Machabaeus dictus est,
Antiochi ducibus pulsis, ab omni illa idololatriae
contaminatione mundavit.</p>
          </div3>
<div3>
            <head>3.</head>
            <p>
 Non autem multo post Alcimus quidam per ambitionem,
cum a genere sacerdolali esset alienus,
quod nefas erat, pontifex factus est. Hinc jam post
<pb n="0607"/>
annos ferme quinquaginta, in quibus eis tamen pax
non fuit, quamvis aliqua et prospere gesserint, primus
apud eos Aristobulus assumpto diademate, et
rex et pontifex factus est. Antea quippe, ex quo
de Babyloniae captivitate reversi sunt, templumque
instauratum est, non reges, sed duces vel principes
habuerunt: quamvis et qui rex est, possit dici princeps
a principatu imperandi, et dux eo quod sit ductor
exercitus: sed non continuo quicumque principes vel
duces sunt, etiam reges dici possunt, quod iste Aristobulus
fuit. Cui successit Alexander, etiam ipse rex et
pontifex, qui crudeliter in suos regnasse traditur.
Post hunc uxor ejus Alexandra regina Judaeorum
fuit, ex cujus tempore et deinceps mala sunt eos
secuta graviora. Filii quippe hujus Alexandrae Aristobulus
et Hyrcanus inter se de imperio dimicantes, vires
adversus Israeliticam gentem provocavere Romanas.
Hyrcanus namque ab eis contra fratrem poposcit
auxilium Tunc jam Roma subjugaverat Africam,
subjugaverat Graeciam, lateque etiam aliis orbis partibus
imperans tanquam se ipsam ferre non valens,
sua se quodammodo magnitudine fregerat. Pervenerat
quippe ad seditiones domesticas graves, atque inde
ad bella socialia, moxque civilia, tantumque se comminuerat
atque attriverat, ut ei mutandus reipublicae
status, quo regeretur regibus, immineret. Pompeius
ergo populi Romani praeclarissimus princeps, Judaeam
cum exercitu ingressus civitatem capit, templum reserat,
non devotione supplicis, sed jure victoris,
et ad sancta sanctorum, quo nisi summum sacerdotem
non licebat intrare, non ut venerator, sed ut profanator
accedit: confirmatoque Hyrcani pontificatu,
et subjugatae genti imposito custode Antipatro, quos
tunc procuratores vocabant, vinctum secum Aristobulum
ducit. Ex illo Judaei etiam tributarii Romanorum
esse coeperunt. Postea Cassius etiam templum
exspoliavit. Deinde post paucos annos etiam
Herodem alienigenam regem habere meruerunt, quo
regnante natus est Christus. Jam enim venerat
<pb n="0608"/>
plenitudo temporis significata prophetico Spiritu per
os patriarchae Jacob, ubi ait: <hi>Non deficiet princeps
ex Juda, neque dux de femoribus ejus, donec veniat cui
repositum est, et ipse exspectatio gentium <note>(Gen. XLIX,
10)</note>
            </hi>. Non ergo defuit Judaeorum princeps ex Judaeis,
usque ad istum Herodem, quem primum acceperunt
alienigenam regem. Tempus ergo jam erat, ut veniret
ille cui repositum erat, quod novo promissum est
Testamento, ut ipse esset exspectatio gentium. Fieri
autem non posset, ut exspectarent gentes eum venturum,
sicut eum cernimus exspectari, ut veniat ad faciendum
judicium in claritate potentiae, nisi prius in
eum crederent, cum venit ad patiendum judicium in
humilitate patientiae.
</p>
          </div3>
        </div2>

<div2>
          <head>CAPUT XLVI.-- <hi>De ortu Salvatoris nostri, secundum quod Verbum caro factum est; et de dispersione Judaeorum per omnes gentes, sicut fuerat prophetatum.</hi> </head>
<p>Regnante ergo Herode in Judaea, apud Romanos
autem jam mutato reipublicae statu, imperante Caesare
Augusto, et per eum orbe pacato, natus est Christus
secundum praecedentem prophetiam <hi>(Michaeae
V, 2)</hi> in Bethlehem Judae, homo manifestus ex homine
virgine, Deus occultus ex Deo Patre. Sic enim
propheta praedixerat: <hi>Ecce virgo in utero accipiet,
et pariet filium, et vocabunt nomen ejus Emmanuel,
quod est interpretatum, Nobiscum Deus</hi> <note>(Isai. VII, 14;
Matth. I, 23; Luc. I, 31)</note>. Qui ut in se commendaret
Deum, miracula multa fecit; ex quibus quaedam,
quantum ad eum praedicandum satis esse visum est,
Scriptura evangelica continet. Quorum primum est,
quod tam mirabiliter natus est: ultimum autem, quod
cum suo resuscitato a mortuis corpore ascendit in
coelum. Judaei autem, qui eum occiderunt, et in eum
credere noluerunt, quia oportebat eum mori et resurgere,
vastati infelicius a Romanis, funditusque a suo
regno, ubi jam eis alienigenae dominabantur, eradicati
dispersique per terras (quando quidem ubique non desunt),
per Scripturas suas testimonio nobis sunt
prophetias nos non finxisse de Christo; quas plurimi
eorum considerantes, et ante passionem, et maxime
post ejus resurrectionem crediderunt in eum, de
quibus praedictum est, <hi>Si fuerit numerus filiorum Israel
sicut arena maris, reliquiae salvae fient <note>(Isai. X, 22)</note>
            </hi>.
Caeteri vero excaecati sunt, de quibus praedictum est, <hi>Fiat mensa eorum coram ipsis 
 in laqueum, et in retributionem,
et in scandalum. Obscurentur oculi eorum,
ne videant; et dorsum illorum semper incurva <note>(Psal.
LXVIII, 23 et 24)</note>
            </hi>. Proinde cum Scripturis nostris non
credunt, complentur in eis suae, quas caeci legunt:
nisi forte quis dixerit illas prophetias Christianos
finxisse de Christo, quae Sibyllae nomine, vel aliorum
proferuntur, si quae sunt, quae non pertinent ad populum
Judaeorum. Nobis quidem illae sufficiunt, quae
<pb n="0609"/>
de nostrorum inimicorum codicibus proferuntur,
quos agnoscimus propter hoc testimonium, quod nobis
inviti perhibent eosdem codices habendo atque
servando, per omnes gentes etiam ipsos esse dispersos,
quaquaversum Christi Ecclesia dilatatur. Nam
prophetia in Psalmis, quos etiam legunt, de hac re
praemissa est, ubi scriptum est: <hi>Deus meus, misericordia
ejus praeveniet me. Deus meus demonstravit mihi
in inimicis meis</hi>, <hi>ne occideris eos, ne quando obliviscantur
legem tuam: disperge eos in virtute tua <note>(Psal.
LVIII, 11, 12)</note>
            </hi>. Demonstravit ergo Deus Ecclesiae in
ejus inimicis Judaeis gratiam misericordiae suae, quoniam,
sicut dicit Apostolus, delictum illorum, salus
gentibus <note>(Rom. XI, 11)</note>. Et ideo non eos occidit,
id est, non in eis perdidit quod sunt Judaei, quamvis
a Romanis fuerint devicti et oppressi; ne obliti legem
Dei, ad hoc, de quo agimus, testimonium nihil
valerent. Ideo parum fuit, ut diceret, <hi>Ne occideris eos,
ne quando obliviscantur legem tuam:</hi> nisi etiam adderet, <hi>Disperge eos:</hi> 
 quoniam si cum isto testimonio
Scripturarum in sua tantummodo terra, non ubique
essent, profecto Ecclesia quae ubique est, eos prophetiarum,
quae de Christo praemissae sunt, testes in
omnibus gentibus habere non posset.</p>
</div2>

<div2>
          <head>CAPUT XLVII.-- <hi>An ante tempora christiana aliqui fuerint extra Israeliticum genus, qui ad coelestis civitatis consortium pertinerent.</hi> </head>
<p>Quapropter quisquis alienigena, id est, non ex
Israel progenitus, nec ab illo populo in canonem
sacrarum litterarum receptus, legitur aliquid prophetasse
de Christo, si in nostram notitiam venit, aut
venerit, ad cumulum a nobis commemorari potest:
non quo necessarius sit, etiamsi desit, sed quia non
incongrue creditur fuisse et in aliis gentibus homines,
quibus hoc mysterium revelatum est, et qui hoc
etiam praedicere impulsi sunt, sive participes ejusdem
gratiae fuerint, sive expertes, sed per malos angelos
docti sunt, quos etiam praesentem Christum,
quem Judaei non agnoscebant, scimus fuisse confessos.
Nec ipsos Judaeos existimo audere contendere,
neminem pertinuisse ad Deum, praeter Israelitas, ex
quo propago Israel esse coepit, reprobato ejus fratre
majore. Populus enim revera, qui proprie Dei populus
diceretur, nullus alius fuit: homines autem quosdam
non terrena, sed coelesti societate ad veros
Israelitas supernae cives patriae pertinentes etiam in
aliis gentibus fuisse, negare non possunt: quia si
negant, facillime convincuntur de sancto et mirabili
viro Job, qui nec indigena, nec proselytus, id est
advena populi Israel fuit; sed ex gente Idumaea genus
ducens, ibi ortus, ibidem mortuus est: qui divino
sic laudatur eloquio, ut quod ad justitiam pietatemque
attinet, nullus ei homo suorum temporum
coaequetur <note>(Job I; Ezech. XIV, 20)</note>. Quae tempora ejus
<pb n="0610"/>
quamvis non inveniamus in Chronicis, colligimus
tamen ex libro ejus, quem pro sui merito Israelitae
in auctoritatem canonicam receperunt, tertia generatione
posteriorem fuisse quam Israel. Divinitus
autem provisum fuisse non dubito, ut ex hoc uno
sciremus etiam per alias gentes esse potuisse qui
secundum Deum vixerunt eique placuerunt, pertinentes
ad spiritualem Jerusalem. Quod nemini concessum
fuisse credendum est, nisi cui divinitus revelatus
est unus mediator Dei et hominum homo
Christus Jesus: qui venturus in carne sic antiquis
sanctis praenuntiabatur, quemadmodum nobis venisse
nuntiatus est, ut una eademque per ipsum fides omnes
in Dei civitatem, Dei domum, Dei templum praedestinatos
perducat ad Deum. Sed quaecumque aliorum
prophetiae de Dei per Christum Jesum gratia
proferuntur, possunt putari a Christianis esse confictae.
Ideo nihil est firmius ad convincendos quoslibet
alienos, si de hac re contenderint, nostrosque
faciendos, si recte sapuerint, quam ut divina praedicta
de Christo ea proferantur, quae in Judaeorum
scripta sunt codicibus: quibus avulsis de sedibus
propriis, et propter hoc testimonium toto orbe dispersis,
Christi usquequaque crevit Ecclesia.</p>
</div2>

<div2>
          <head>CAPUT XLVIII.-- <hi>Prophetiam Aggaei, qua dixit majorem futuram gloriam domus Dei, quam primum fuisset, non in reaedificatione templi, sed in Ecclesia Christi esse completam.</hi> </head>
<p>Haec domus Dei majoris est gloriae, quam fuerat
illa prima lignis et lapidibus, caeterisque pretiosis
rebus metallisque constructa. Non itaque Aggaei prophetia
in templi illius instauratione completa est.
Ex quo enim instauratum est, nunquam ostenditur
habuisse tantam gloriam, quantam habuit tempore
Salomonis: imo potius ostenditur primum cessatione
prophetiae fuisse domus illius gloriam diminutam,
deinde ipsius gentis cladibus tantis usque ad ultimum
excidium, quod factum est a Romanis, sicut ea quae
supra sunt commemorata testantur. Haec autem
domus ad novum pertinens Testamentum, tanto utique
majoris est gloriae, quanto meliores sunt lapides
vivi, quibus credentibus renovatisque construitur.
Sed ideo per instaurationem templi illius significata
est, quia ipsa renovatio illius aedificii significat eloquio
prophetico alterum Testamentum, quod appellatur
novum. Quod ergo Deus dixit per memoratum
prophetam, <hi>Et dabo pacem in loco isto (Aggaei II, 10)</hi>;
per significantem locum, ille qui eo significatur, intelligendus
est: ut quia illo loco instaurato significata
est Ecclesia, quae fuerat aedificanda per Christum,
nihil aliud accipiatur, quod dictum est, <hi>Dabo pacem
in loco isto;</hi> nisi, Dabo pacem in loco, quem significat
<pb n="0611"/>
locus iste. Quoniam omnia significantia videntur
quodammodo earum rerum, quas significant, sustinere
personas: sicut dictum est ab Apostolo, <hi>Petra
erat Christus <note>(I Cor. X, 4)</note>
            </hi>; quoniam petra illa, de
qua hoc dictum est, significabat utique Christum.
Major est itaque gloria domus hujus novi Testamenti,
quam domus prioris veteris Testamenti: et tunc
apparebit major, cum dedicabitur. Tunc enim <hi>veniet
Desideratus cunctis gentibus (Aggaei II, 8)</hi>, sicut legitur
in Hebraeo. Nam prius ejus adventus nondum
erat desideratus omnibus gentibus. Non enim quem
deberent desiderare, sciebant, in quem non crediderant.
Tunc etiam secundum Septuaginta interpretes
(quia et ipse propheticus sensus est), <hi>venient quae
electa sunt Domini de cunctis gentibus.</hi>  Tunc enim
vere non venient nisi electa, de quibus dicit Apostolus, <hi>Sicut elegit nos in ipso ante mundi constitutionem <note>(Ephes. I, 4)</note>
            </hi>.
Ipse quippe architectus, qui dixit, <hi>Multi
vocati, pauci autem electi <note>(Matth. XXII, 14)</note>
            </hi>, non de
his qui vocati sic venerunt, ut de convivio projicerentur,
sed de electis demonstraturus est aedificatam
domum, quae nullam deinceps formidabit ruinam.
Nunc autem, quando et hi replent ecclesias, quos
tanquam in area ventilatio separabit, non apparet
tanta gloria domus hujus, quanta tunc apparebit,
quando quisquis ibi erit, semper erit.</p>
</div2>

<div2>
          <head>CAPUT XLIX.-- <hi>De indiscreta multiplicatione Ecclesiae, qua in hoc saeculo multi reprobi miscentur electis.</hi> </head>
<p>In hoc ergo maligno saeculo, in his diebus malis,
ubi per humilitatem praesentem futuram comparat
Ecclesia celsitudinem, et timorum stimulis, dolorum
tormentis, laborum molestiis, tentationum periculis
eruditur, sola spe gaudens, quando sanum gaudet,
multi reprobi miscentur bonis; et utrique tanquam
in sagenam evangelicam colliguntur <note>(Id. XIII, 47)</note>;
et in hoc mundo, tanquam in mari, utrique inclusi
retibus indiscrete natant, donec perveniatur ad littus,
ubi mali segregentur a bonis, et in bonis tanquam
in templo suo, sit Deus omnia in omnibus <note>(I Cor. XV,
28)</note>. Proinde vocem nunc agnoscimus ejus impleri,
qui loquebatur in Psalmo, atque dicebat, <hi>Annuntiavi,
et locutus sum, multiplicati sunt super numerum <note>(Psal.
XXXIX, 6)</note>
            </hi>. Hoc fit nunc, ex quo primum per os praecursoris
sui Joannis, deinde per os proprium annuntiavit,
et locutus est, dicens, <hi>Agite poenitentiam, appropinquavit
enim regnum coelorum <note>(Matth. III, 2;
IV, 17)</note>
            </hi>. Elegit discipulos, quos et Apostolos nominavit <note>(Luc. VI, 13)</note>,
humiliter natos, inhonoratos, illitteratos;
ut quidquid magnum essent et facerent,
ipse in eis esset et faceret. Habuit inter eos unum,
quo malo utens bene, et suae passionis dispositum
impleret, et Ecclesiae suae tolerandum malorum
praeberet exemplum. Seminato, quantum per ejus
oportebat praesentiam corporalem, sancto Evangelio,
passus est, mortuus est, resurrexit: passione ostendens
quid sustinere pro veritate, resurrectione quid
<pb n="0612"/>
sperare in aeternitate debeamus; excepta altitudine
sacramenti, qua sanguis ejus in remissionem peccatorum
fusus est. Conversatus est in terra quadraginta
dies cum discipulis suis, atque ipsis videntibus
ascendit in coelum, et post dies decem misit promissum
Spiritum sanctum: cujus venientis in eos qui
crediderant, tunc signum erat maximum et maxime
necessarium, ut unusquisque eorum linguis omnium
gentium loqueretur: ita significans unitatem catholicae
Ecclesiae per omnes gentes futuram, ac sic linguis
omnibus locuturam.</p>
</div2>

<div2>
          <head>CAPUT L.-- <hi>De praedicatione Evangelii, quae per passiones praedicantium clarior et potentior facta est.</hi> </head>
<p>Deinde secundum illam prophetiam, <hi>Ex Sion lex
prodiet, et verbum Domini ex Jerusalem <note>(Isai. II, 3)</note>
            </hi>:
et secundum ipsius Domini Christi praedicta, ubi post
resurrectionem stupentibus cum discipulis suis <hi>aperuit
sensum, ut intelligerent Scripturas, et dixit eis,
Quoniam sic scriptum est, et sic oportebat Christum
pati, et resurgere a mortuis tertio die, et praedicari in
nomine ejus poenitentiam et remissionem peccatorum per
omnes gentes, incipientibus ab Jerusalem <note>(Luc. XXIV,
46, 47)</note>
            </hi>; et ubi rursus eis de adventu ejus novissimo
requirentibus respondit, atque ait, <hi>Non est vestrum
scire tempora vel momenta</hi>, <hi>quae Pater posuit in sua
potestate: sed accipietis virtutem Spiritus sancti supervenientem
in vos, et eritis mihi testes in Jerusalem, et
in tota Judaea et Samaria, et usque in fines terrae <note>(Act.
I, 7, 8)</note>
            </hi>: primum se ab Jerusalem diffudit Ecclesia,
et cum in Judaea atque Samaria plurimi credidissent,
et in alias gentes itum est, eis annuntiantibus Evangelium,
quos ipse, sicut luminaria, et aptaverat
verbo, et accenderat Spiritu sancto. Dixerat enim
eis, <hi>Nolite timere eos qui corpus occidunt, animam
autem non possunt occidere <note>(Matth. X, 28)</note>
            </hi>. Qui ut frigidi
timore non essent, igne charitatis ardebant. Denique
per ipsos, non solum qui eum et ante passionem
et post resurrectionem viderant et audierant, verum
etiam post obitum eorum per posteros eorum, inter
horrendas persecutiones et varios cruciatus ac funera
martyrum praedicatum est toto orbe Evangelium,
contestante Deo signis, et ostentis, et variis virtutibus,
et Spiritus sancti muneribus: ut populi gentium
credentes in eum, qui pro eorum redemptione
crucifixus est, christiano amore venerarentur sanguinem
martyrum, quem diabolico furore fuderunt;
ipsique reges, quorum legibus vastabatur Ecclesia,
ei nomini salubriter subderentur, quod de terra crudeliter
auferre conati sunt, et falsos deos inciperent
persequi, quorum causa cultores Dei veri fuerant
antea persecuti.</p>
</div2>

<div2>
          <head>CAPUT LI.-- <hi>Quod etiam per haereticorum dissensiones fides catholica roboretur.</hi> </head>
<div3>
            <head>1.</head>
            <p>
 Videns autem diabolus templa daemonum deseri,
et in nomen liberantis Mediatoris currere genus humanum,
haereticos movit, qui sub vocabulo christiano
<pb n="0613"/>
doctrinae resisterent christianae, quasi possent
indifferenter sine ulla correptione haberi in civitate
Dei, sicut civitas confusionis indifferenter habuit
philosophos inter se diversa et adversa sentientes.
Qui ergo in Ecclesia Christi morbidum aliquid pravumque
sapiunt, si correpti ut sanum rectumque
sapiant, resistunt contumaciter, suaque pestifera et
mortifera dogmata emendare nolunt, sed defensare
persistunt; haeretici fiunt, et foras exeuntes habentur
in exercentibus inimicis. Etiam sic quippe veris illis
catholicis membris Christi malo suo prosunt, dum
Deus utitur et malis bene, et diligentibus eum omnia
cooperantur in bonum <note>(Rom. VIII, 28)</note>. Inimici enim
omnes Ecclesiae, quolibet errore caecentur vel malitia
depraventur, si accipiunt potestatem corporaliter
affligendi, exercent ejus patientiam; si tantummodo
male sentiendo adversantur, exercent ejus sapientiam;
ut autem etiam inimici diligantur, exercent ejus benevolentiam,
aut etiam beneficentiam, sive suadibili
doctrina cum eis agatur, sive terribili disciplina. Ac
per hoc diabolus princeps impiae civitatis, adversus
peregrinantem in hoc mundo civitatem Dei vasa propria
commovendo, nihil ei nocere permittitur. Cui
procul dubio et rebus prosperis consolatio, ut non
frangatur adversis; et rebus adversus exercitatio, ut
non corrumpatur prosperis, per divinam providentiam
procuratur: atque ita temperatur utrumque ab
alterutro, ut in Psalmo illam vocem non aliunde
agnoscamus exortam, <hi>Secundum multitudinem dolorum
meorum in corde meo, consolationes tuae jucundaverunt
animam meam <note>(Psal. XCIII, 19)</note>
            </hi>. Hinc est et
illud Apostoli, <hi>Spe gaudentes, in tribulatione patientes <note>(Rom. XII, 12)</note>
            </hi>.</p>
          </div3>
<div3>
            <head>2.</head>
            <p>
 Nam et id, quod ait idem doctor, <hi>Quicumque
volunt in Christo pie vivere, persecutionem patientur 
 <note>(II Tim. III, 12)</note>
            </hi>, nullis putandum est deesse
posse temporibus. Quia et cum ab eis qui foris sunt
non saevientibus, videtur esse tranquillitas, et revera
est, plurimumque consolationis affert, maxime
infirmis; non tamen desunt, imo multi sunt intus,
qui corda pie viventium suis perditis moribus cruciant:
quoniam per eos blasphematur christianum et
catholicum nomen: quod quanto est charius eis, qui
volunt pie vivere in Christo, tanto magis dolent,
quod per malos intus positos fit, ut minus quam piorum
mentes desiderant, diligatur. Ipsi quoque haeretici,
cum cogitantur habere nomen et sacramenta
christiana, et Scripturas, et professionem, magnum
dolorem faciunt in cordibus piorum: quia et multi
volentes esse Christiani, propter eorum dissensiones
haesitare coguntur, et multi maledici etiam in his
inveniunt materiam blasphemandi Christianum nomen;
<pb n="0614"/>
quia et ipsi quoquo modo Christiani appellantur.
His atque hujusmodi pravis moribus et erroribus
hominum persecutionem patiuntur qui volunt in
Christo pie vivere, etiam nullo infestante neque
vexante corpus illorum. Patiuntur quippe hanc persecutionem
non in corporibus, sed in cordibus. Unde
illa vox est: <hi>Secundum multitudinem dolorum meorum
in corde meo.</hi>  Non enim ait, In corpore meo. Sed
rursus quoniam cogitantur immutabilia divina promissa,
et quod ait Apostolus, <hi>Novit Dominus qui
sunt ejus <note>(II Tim. II, 19)</note>
            </hi>: <hi>Quos enim praescivit, et praedestinavit
conformes imaginis Filii sui <note>(Rom. VIII,
29)</note>
            </hi>; ex eis perire nullus potest; ideo sequitur in illo
psalmo, <hi>Consolationes tuae jucundaverunt animam
meam.</hi>  Dolor autem ipse, qui fit in cordibus piorum,
quos persequuntur mores Christianorum malorum
sive falsorum, prodest dolentibus; quoniam de
charitate descendit, qua eos perire nolunt, nec impedire
aliorum salutem. Denique magnae consolationes
fiunt etiam de correctionibus eorum, quae piorum
animas tanta jucunditate perfundunt, quantis
doloribus de sua perditione cruciaverunt. Sic in hoc
saeculo, in his diebus malis, non solum a tempore
corporalis praesentiae Christi et Apostolorum ejus,
sed ab ipso Abel, quem primum justum impius frater
occidit, et deinceps usque in hujus saeculi finem,
inter persecutiones mundi et consolationes Dei peregrinando
procurrit Ecclesia.
</p>
          </div3>
        </div2>

<div2>
          <head>CAPUT LII.-- <hi>An credendum sit, quod quidam putant, impletis decem persecutionibus quae fuerunt, nullam jam superesse praeter undecimam, quae in ipso Antechristi tempore sit futura.</hi> </head>
<div3>
            <head>1.</head>
            <p>
 Proinde ne illud quidem temere puto esse dicendum,
sive credendum, quod nonnullis visum est,
vel videtur, non amplius Ecclesiam passuram persecutiones
usque ad tempus Antichristi, quam quot
jam passa est, id est decem, ut undecima eademque
novissima sit ab Antichristo. Primam quippe computant
a Nerone quae facta est, secundam a Domitiano,
a Trajano tertiam, quartam ab Antonino, a
Severo quintam, sextam a Maximino, a Decio septimam,
octavam a Valeriano, ab Aureliano nonam,
decimam a Diocletiano et Maximiano. Plagas
enim Aegyptiorum, quoniam decem fuerunt, antequam
inde exire inciperet populus Dei; putant ad
hunc intellectum esse referendas, ut novissima Antichristi
persecutio, similis videatur undecimae plagae,
qua Aegyptii, dum hostiliter sequerentur Hebraeos,
in mari Rubro, populo Dei per siccum transeunte,
<pb n="0615"/>
perierunt. Sed ego illa re gesta in Aegypto, istas
persecutiones prophetice significatas esse non arbitror:
quamvis ab eis, qui hoc putant, exquisite et
ingeniose illa singula his singulis comparata videantur,
non prophetico Spiritu, sed conjectura mentis
humanae, quae aliquando ad verum pervenit, aliquando
fallitur.</p>
          </div3>
<div3>
            <head>2.</head>
            <p>
 Quid enim, qui hoc sentiunt, dicturi sunt de
persecutione, qua ipse Dominus crucifixus est? in quo
eam numero posituri? Si autem hac excepta existimant
computandum, tanquam illae numerandae sint,
quae ad corpus pertinent, non qua ipsum caput est
appetitum et occisum; quid agent de illa, quae, posteaquam
Christus ascendit ad coelum, Jerosolymis
facta est, ubi beatus Stephanus lapidatus est, ubi
Jacobus frater Joannis gladio trucidatus est, ubi apostolus
Petrus ut occideretur inclusus et per Angelum
liberatus, ubi fugati atque dispersi de Jerosolymis
fratres, ubi Saulus, qui postea Paulus apostolus
factus est, vastabat Ecclesiam; ubi ipse quoque jam
fidem, quam persequebatur, evangelizans, qualia
faciebat, est passus, sive per Judaeam, sive per alias
gentes, quacumque Christum ferventissimus praedicabat?
Cur ergo eis a Nerone videtur ordiendum,
cum ad Neronis tempora inter atrocissimas persecutiones,
de quibus nimis longum est cuncta dicere,
Ecclesia crescendo pervenerit? Quod si a regibus factas
persecutiones in numero existimant esse debere;
rex fuit Herodes, qui etiam post ascensum Domini
gravissimam fecit. Deinde quid respondent etiam de
Juliano, quem non numerant in decem? An ipse non
est Ecclesiam persecutus, qui Christianos liberales litteras
docere ac discere vetuit? Sub quo Valentinianus
major, qui post eum tertius imperator fuit, fidei christianae
confessor exstitit, militiaque privatus est.
Ut omittam quae apud Antiochiam facere coeperat,
nisi unius fidelissimi et constantissimi juvenis, qui
multis, ut torquerentur, apprehensis, per totum
diem primus est tortus, inter ungulas cruciatusque
psallentis libertatem atque hilaritatem miratus horruisset
et in caeteris deformius erubescere timuisset.
Postremo nostra memoria Valens supradicti
<pb n="0616"/>
Valentiniani frater Arianus, nonne magna persecutione
per Orientis partes catholicam vastavit Ecclesiam?
Quale est autem, non considerare, Ecclesiam
per totum mundum fructificantem atque crescentem
posse in aliquibus gentibus persecutionem pati
a regibus, et quando in aliis non patitur? Nisi forte
non est persecutio computanda, quando rex Gothorum
in ipsa Gothia persecutus est Christianos crudelitate
mirabili, cum ibi non essent nisi catholici, quorum
plurimi martyrio coronati sunt: sicut a quibusdam
fratribus, qui tunc illic pueri fuerant, et se ista vidisse
incunctanter recordabantur, audivimus?
Quid modo in Perside? nonne ita in Christianos
ferbuit persecutio (si tamen jam quievit), ut fugientes
inde nonnulli usque ad Romana oppida pervenerint?
Haec atque hujusmodi mihi cogitanti, non videtur
esse definiendus numerus persecutionum, quibus
exerceri oportet Ecclesiam. Sed rursus affirmare
aliquas futuras a regibus, praeter illam novissimam,
de qua nullus ambigit Christianus, non minoris est
temeritatis. Itaque hoc in medio relinquimus, neutram
partem quaestionis hujus astruentes, sive destruentes,
sed tantummodo ab affirmandi quodlibet horum audaci
praesumptione revocantes.
</p>
          </div3>
        </div2>

<div2>
          <head>CAPUT LIII.-- <hi>De tempore novissimae persecutionis occulto.</hi> </head>
<div3>
            <head>1.</head>
            <p>
 Illam sane novissimam persecutionem, quae ab
Antichristo futura est, praesentia sua ipse exstinguet
Jesus. Sic enim scriptum est, quod <hi>eum interficiet
spiritu oris sui, et evacuabit illuminatione praesentiae suae <note>(11 Thess. II, 8)</note>
            </hi>.
Hic quaeri solet, Quando istud erit?
Importune omnino. Si enim hoc nobis nosse prodesset,
a quo melius quam ab ipso Deo magistro interrogantibus
discipulis diceretur? Non enim siluerunt inde
apud eum; sed a praesente quaesierunt, dicentes: <hi>Domine,
si hoc tempore praesentaberis, et quando regnum
Israel</hi>? At ille: <hi>Non est,</hi> inquit, <hi>vestrum scire tempora,
quae Pater in sua posuit potestate <note>(Act. I, 6, 7)</note>
            </hi>.
Non utique illi de hora, vel die, vel annos, sed de tempore
interrogaverunt, quando istud accepere responsum.
Frustra igitur annos, qui huic saeculo remanent,
computare ac definire conamur, cum hoc scire non
<pb n="0617"/>
esse nostrum ex ore Veritatis audiamus. Quos tamen
alii quadringentos, alii quingentos, alii etiam mille
ab ascensione Domini usque ad ejus ultimum adventum
compleri posse dixerunt. Quemadmodum autem
quisque eorum astruat opinionem suam, longum est
demonstrare, et non necessarium. Conjecturis quippe
utuntur humanis, non ab eis certum aliquid de Scripturae
canonicae auctoritate profertur. Omnium vero
de hac re calculantium digitos resolvit et quiescere
jubet ille qui dicit: <hi>Non est vestrum scire tempora,
quae Pater in sua posuit potestate.</hi>  </p>
          </div3>
<div3>
            <head>2.</head>
            <p>
 Sed haec quia evangelica sententia est, mirum
non est non ea repressos fuisse deorum multorum
falsorumque cultores, quominus fingerent daemonum
responsis, quos tanquam deos colunt, definitum
esse quanto tempore mansura esset religio christiana.
Cum enim viderent, nec tot tantisque persecutionibus
eam potuisse consumi, sed his potius mira incrementa
sumpsisse, excogitaverunt nescio quos versus
graecos, tanquam consulenti cuidam, divino oraculo
effusos, ubi Christum quidem ab hujus tanquam sacrilegii
crimine faciunt innocentem; Petrum autem
maleficiis fecisse subjungunt, ut coleretur Christi
nomen per trecentos sexaginta quinque annos, deinde
completo memorato numero annorum, sine mora sumeret
finem. O hominum corda doctorum! o ingenia
litterata digna credere ista de Christo, quae
credere non vultis in Christum, quod ejus discipulus
Petrus ab eo magicas artes non didicerit, sed ipso innocente
tamen ejus maleficus fuerit nomenque illius,
quam suum, coli maluerit magicis artibus suis, magnis
laboribus et periculis suis, postremo etiam effusione
sanguinis sui! Si Petrus maleficus fecit, ut Christum
sic diligeret mundus: quid fecit innocens Christus, ut
eum sic diligeret Petrus? Respondeant igitur ipsi sibi,
et si possunt, intelligant illa superna gratia factum
esse, ut propter aeternam vitam Christum diligeret
mundus, qua gratia factum est, ut et propter aeternam
vitam ab illo accipiendam et usque ad temporariam
mortem pro illo patiendam Christum diligeret
Petrus. Deinde isti dii qui sunt, qui possunt
ista praedicere, nec possunt avertere, ita succumbentes
uni malefico, et uni sceleri magico, quo puer,
ut dicunt, anniculus occisus, et dilaniatus, et ritu
nefario sepultus est, ut sectam sibi adversariam
tam prolixo tempore convalescere, tot tantarumque
<pb n="0618"/>
persecutionum horrendas crudelitates, non resistendo
sed patiendo superare, et ad suorum simulacrorum,
templorum, sacrorum, oraculorum eversionem
pervenire permitterent? Quis postremo est deus,
non noster utique, sed ipsorum, qui vel illectus tanto
scelere vel impulsus est ista praestare? Non enim alicui
daemoni, sed deo dicunt illi versus haec Petrum arte
magica definisse. Talem deum habent, qui Christum
non habent.
</p>
          </div3>
        </div2>

<div2>
          <head>CAPUT LIV.-- <hi>De stultissimo mendacio Paganorum, quo christianam religionem non ultra trecentos sexaginta quinque annos mansuram esse finxerunt.</hi> </head>
<div3>
            <head>1.</head>
            <p>
 Haec atque hujusmodi multa colligerem, si nondum
annus ipse transisset, quem divinatio ficta promisit,
et decepta vanitas credidit. Cum vero ex quo
nominis Christi cultus per ejus in carne praesentiam
et per Apostolos institutus est, ante aliquot annos
anni trecenti sexaginta quinque completi sint
quid aliud quaerimus, unde ista falsitas refellatur? Ut
enim in Christi nativitate hujus rei non ponamus initium,
quia infans et puer discipulos non habebat,
tamen quando habere coepit, procul dubio tunc innotuit
per ejus corporalem praesentiam doctrina et
religio christiana, id est, posteaquam in fluvio Jordane
ministerio Joannis est baptizatus. Propter hoc
enim de illo prophetia illa praecesserat, <hi>Dominabitur
a mari usque ad mare, et a flumine usque ad terminos
orbis terrae <note>(Psal. LXXI, 8)</note>
            </hi>. Sed quoniam priusquam
passus esset et resurrexisset a mortuis, nondum fides
omnibus fuerat definita; in resurrectione quippe
Christi definita est <note>(nam sic apostolus Paulus Atheniensibus
loquitur dicens, <hi>Jam nunc annuntiat hominibus,
omnes ubique agere poenitentiam, eo quod
statuit diem, judicare orbem in aequitate, in viro, in quo
definivit fidem omnibus, resuscitans illum a mortuis [Act. XVII, 30 et 31]</hi> 
)</note>: melius in hac quaestione solvenda
inde initium sumimus; praesertim quia tunc
datus est etiam Spiritus sanctus, sicut cum dari post
resurrectionem Christi oportebat in ea civitate, ex
qua debuit incipere lex secunda, hoc est Testamentum
novum. Prima enim fuit ex monte Sina per Moysen,
quod Testamentum vocatur vetus. De hac autem
quae per Christum danda erat, praedictum est, <hi>Ex Sion prodiet lex, et verbum Domini ex Jerusalem <note>(Isai. II, 3)</note>
            </hi>.
Unde et ipse per omnes gentes dixit
praedicari oportere in nomine suo poenitentiam, sed
tamen incipientibus ab Jerusalem <note>(Luc. XXIV, 47)</note>.
Ibi ergo exorsus est hujus nominis cultus, ut in Christum
Jesum, qui crucifixus fuerat et resurrexerat,
crederetur: ibi haec fides tam insignibus initiis incanduit,
ut aliquot hominum millia in Christi nomen
mirabili alacritate conversa, venditis suis rebus ut
egenis distribuerentur, proposito sancto et ardentissima
charitate ad paupertatem voluntariam pervenirent,
atque inter frementes et sanguinem sitientes
Judaeos, se usque ad mortem pro veritate certare,
non armata potentia, sed potentiore patientia
praepararent. Hoc si nullis magicis artibus factum
<pb n="0619"/>
est, cur credere dubitant, eadem virtute divina per
totum mundum id fieri potuisse qua hoc factum est?
Si autem ut Jerosolymis sic ad cultum nominis Christi
accenderetur tanta hominum multitudo, quae illum
in cruce, vel fixerat prensum, vel riserat fixum,
jam maleficium illud fecerat Petrus, ex ipso anno
quaerendum est, quando trecenti sexaginta quinque
completi sint. Mortuus est ergo Christus duobus Geminis
consulibus, octavo kalendas aprilis. Resurrexit
tertia die, sicut Apostoli suis etiam sensibus
probaverunt. Deinde post quadraginta dies ascendit
in coelum: post decem dies, id est quinquagesimo
post suam resurrectionem die, misit Spiritum sanctum.
Tunc tria millia hominum Apostolis eum praedicantibus
crediderunt. Tunc itaque nominis illius
cultus exorsus est, sicut nos credimus, et veritas
habet, efficacia Spiritus sancti; sicut autem finxit vanitas
impia vel putavit, magicis artibus Petri. Paulo
post etiam signo mirabili facto, quando ad verbum
ipsius Petri quidam mendicus ab utero matris ita
<pb n="0620"/>
claudus, ut ab aliis portaretur, et ad portam templi,
ubi stipem peteret, poneretur, in nomine Jesu Christi
salvus exsilivit, quinque millia hominum crediderunt:
ac deinde aliis atque aliis accessibus credentium
crevit Ecclesia. Ac per hoc colligitur etiam dies, ex
quo annus ipse sumpsit initium, scilicet quando missus
est Spiritus sanctus, id est, per idus maias. Numeratis
proinde consulibus, trecenti sexaginta quinque
anni reperiuntur impleti per easdem idus, consulatu
Honorii et Eutychiani. Porro sequenti anno,
consule Mallio Theodoro, quando jam secundum illud
oraculum daemonum aut figmentum hominum
nulla esse debuit religio christiana, quid per alias terrarum
partes forsitan factum sit, non fuit necesse
perquirere. Interim quod scimus in civitate notissima
et eminentissima Carthagine Africae Gaudentius et Jovius
comites imperatoris Honorii, quarto decimo kalendas
aprilis falsorum deorum templa everterunt,
et simulacra fregerunt. Ex quo usque ad hoc tempus
per triginta ferme annos quis non videat quantum
creverit cultus nominis Christi, praesertim posteaquam
multi eorum Christiani facti sunt, qui tanquam
vera illa divinatione revocabantur a fide, eamque
completo eodem annorum numero inanem ridendamque
viderunt? Nos ergo qui sumus vocamurque
Christiani, non in Petrum credimus, sed in quem
credidit Petrus; Petri de Christo aedificati sermonibus,
non carminibus venenati; nec decepti maleficiis,
sed beneficiis ejus adjuti. Ille Petri magister Christus
in doctrina, quae ad vitam ducit aeternam, ipse est
et magister noster.</p>
          </div3>
<div3>
            <head>2.</head>
            <p>
 Sed aliquando jam concludamus hunc librum,
huc usque disserentes, et quantum satis visum est
demonstrantes, quisnam sit duarum civitatum, coelestis
atque terrenae, ab initio usque in finem permixtarum
mortalis excursus. Quarum illa quae terrena
est, fecit sibi quos voluit, vel undecumque, vel
etiam ex hominibus falsos deos, quibus sacrificando
serviret: illa autem quae coelestis peregrinatur in terra,
falsos deos non facit, sed a vero Deo ipsa fit,
cujus verum sacrificium ipsa sit. Ambae tamen temporalibus
vel bonis pariter utuntur, vel malis pariter
affliguntur, diversa fide, diversa spe, diverso amore,
donec ultimo judicio separentur, et percipiat unaquaeque
suum finem, cujus nullus est finis: de quibus
ambarum finibus deinceps disserendum est.
</p>
          </div3>
        </div2>
      </div1>

<div1>
        <head> <hi>LIBER DECIMUS NONUS.</hi> In quo de finibus utriusque civitatis, terrenae ac coelestis, disputatur. Recensentur de bonorum et malorum finibus opiniones philosophorum, qui beatitudinem in hac vita facere ipsi sibi frustra conati sunt: qui dum operosius refelluntur, ipsius civitatis coelestis, seu populi christiani beatitudo et pax quaenam sit, qualisve hic haberi, vel in futurum sperari possit, demonstratur.</head>
<div2>
          <head>CAPUT PRIMUM.-- <hi>Quod in quaestione, quam de finibus bonorum et malorum philosophica disputatio ventilavit, ducentas octoginta et octo sectas esse posse Varro perspexerit.</hi> </head>
<div3>
            <head>1.</head>
            <p>
 Quoniam de civitatis utriusque, terrenae scilicet
<pb n="0621"/>et coelestis, debitis finibus deinceps mihi video disputandum;
prius exponenda sunt, quantum operis hujus
terminandi ratio patitur, argumenta mortalium, quibus
sibi ipsi beatitudinem facere in hujus vitae infelicitate
moliti sunt, ut ab eorum rebus vanis spes nostra
quid differat, quam Deus nobis dedit, et res ipsa,
hoc est vera beatitudo quam dabit, non tantum auctoritate
divina, sed adhibita etiam ratione, qualem
propter infideles possumus adhibere, clarescat. De
finibus enim bonorum et malorum multa et multipliciter
inter se philosophi disputarunt: quam quaestionem
maxima intentione versantes, invenire conati
sunt quid efficiat hominem beatum. Illud enim est
finis boni nostri, propter quod appetenda sunt caetera,
ipsum autem propter seipsum: et illud finis mali,
propter quod vitanda sunt caetera, ipsum autem propter
se ipsum. Finem ergo boni nunc dicimus, non
quo consumatur, ut non sit, sed quo perficiatur, ut
plenum sit; et finem mali, non quo esse desinat, sed
quo usque nocendo perducat. Fines itaque isti sunt,
summum bonum, et summum malum. De quibus inveniendis,
atque in hac vita summo bono adipiscendo,
vitando autem summo malo, multum, sicut dixi, laboraverunt,
qui studium sapientiae in hujus saeculi
vanitate professi sunt: nec tamen eos, quamvis diversis
errantes modis naturae limes in tantum ab itinere
veritatis deviare permisit, ut non alii in animo,
alii in corpore, alii in utroque fines bonorum ponerent
et malorum. Ex qua tripartita velut generalium
distributione sectarum, Marcus Varro in libro de
Philosophia tam multam dogmatum varietatem diligenter
et subtiliter scrutatus advertit, ut ad ducentas
octoginta octo sectas, non quae jam essent, sed quae
esse possent, adhibens quasdam differentias, facillime
perveniret.</p>
          </div3>
<div3>
            <head>2.</head>
            <p>
 Quod ut breviter ostendam, inde oportet incipiam,
quod ipse advertit, et posuit in libro memorato:
quatuor esse quaedam, quae homines sine magistro,
sine ullo doctrinae adminiculo, sine industria
vel arte vivendi, quae virtus dicitur, et procul dubio
discitur, velut naturaliter appetunt; aut voluptatem,
qua delectabiliter movetur corporis sensus; aut quietem,
qua fit ut nullam molestiam quisque corporis
patiatur; aut utramque, quam tamen uno nomine
voluptatis Epicurus appellat; aut universaliter prima
naturae, in quibus et haec sunt, et alia, vel in corpore,
<pb n="0622"/>
ut membrorum integritas, et salus atque incolumitas
ejus; vel in animo, ut sunt ea quae vel parva,
vel magna in hominum reperiuntur ingeniis. Haec
igitur quatuor, id est, voluptas, quies, utrumque,
prima naturae, ita sunt in nobis, ut vel virtus, quam
postea doctrina inserit, propter haec appetenda sit,
aut ista propter virtutem, aut utraque propter se
ipsa: ac per hoc fiunt hinc duodecim sectae: per
hanc enim rationem singulae triplicantur; quod cum
in una demonstravero, difficile non erit id in caeteris
invenire. Cum ergo voluptas corporis animi virtuti
aut subditur, aut praefertur, aut jungitur, tripartita
variatur diversitate sectarum. Subditur autem virtuti,
quando in usum virtutis assumitur. Pertinet
quippe ad virtutis officium, et vivere patriae, et propter
patriam filios procreare: quorum neutrum fieri
potest sine corporis voluptate. Nam sine illa nec
cibus potusque sumitur, ut vivatur; nec concumbitur,
ut generatio propagetur. Cum vero praefertur
virtuti, ipsa appetitur propter se ipsam, virtus autem
assumenda creditur propter illam, id est, ut nihil
virtus agat, nisi ad consequendam vel conservandam
corporis voluptatem: quae vita deformis est quidem,
quippe ubi virtus servit dominae voluptati; quamvis
nullo modo haec dicenda sit virtus: sed tamen etiam
ista horribilis turpitudo quosdam philosophos patronos
et defensores suos habuit. Virtuti porro voluptas
jungitur, quando neutra earum propter alteram, sed
propter se ipsas ambae appetuntur. Quapropter sicut
voluptas vel subdita, vel praelata, vel juncta virtuti,
tres sectas facit; ita quies, ita utrumque, ita prima
naturae alias ternas inveniuntur efficere. Pro varietate
quippe humanarum opinionum virtuti aliquando
subduntur, aliquando praeferuntur, aliquando junguntur,
ac sic ad duodenarium sectarum numerum pervenitur.
Sed iste quoque numerus duplicatur adhibita
una differentia, socialis videlicet vitae: quoniam
quisquis sectatur aliquam istarum duodecim sectarum,
profecto aut propter se tantum id agit, aut etiam
propter socium, cui debet hoc velle quod sibi. Quocirca
duodecim sunt eorum, qui propter se tantum
unamquamque tenendam putant; et aliae duodecim
eorum, qui non solum propter se sic vel sic philosophandum
esse decernunt, sed etiam propter alios,
quorum bonum appetunt sicut suum. Hae autem sectae
viginti quatuor iterum geminantur, addita differentia
ex Academicis novis, et fiunt quadraginta
octo. Illarum quippe viginti quatuor unamquamque
sectarum potest quisque sic tenere ac defendere ut
<pb n="0623"/>
certam, quemadmodum defenderunt Stoici, quod hominis
bonum, quo beatus esset, in animi tantummodo
virtute consisteret: potest alius ut incertam,
sicut defenderunt Academici novi, quod eis etsi non
certum, tamen verisimile videbatur. Viginti quatuor
ergo fiunt per eos, qui eas velut certas propter veritatem,
et aliae viginti quatuor per eos, qui easdem
quamvis incertas propter verisimilitudinem sequendas
putant. Rursus, quia unamquamque istarum quadraginta
octo sectarum potest quisque sequi habitu
caeterorum philosophorum, itemque potest alius habitu
Cynicorum, ex hac etiam differentia duplicantur,
et nonaginta sex fiunt. Deinde quia earum singulas
quasque ita tueri homines possunt atque sectari, ut
aut otiosam diligant vitam, sicut hi qui tantummodo
studiis doctrinae vacare voluerunt atque valuerunt;
aut negotiosam, sicut hi qui cum philosopharentur,
tamen administratione reipublicae regendisque rebus
humanis occupatissimi fuerunt; aut ex utroque genere
temperatam, sicut hi qui partim erudito otio,
partim necessario negotio, alternantia vitae suae tempora
tribuerunt: propter has differentias potest etiam
triplicari numerus iste sectarum, et ad ducentas
octoginta octo perduci.</p>
          </div3>
<div3>
            <head>3.</head>
            <p>
 Haec de Varronis libro, quantum potui, breviter
ac dilucide posui, sententias ejus meis explicans verbis.
Quomodo autem refutatis caeteris unam eligat,
quam vult esse Academicorum veterum, quos a Platone
institutos usque ad Polemonem, qui ab illo
quartus ejus scholam tenuit, quae Academia dicta
est, habuisse certa dogmata vult videri; et ob hoc
distinguit ab Academicis novis, quibus incerta sunt
omnia, quod philosophiae genus ab Arcesila coepit
successore Polemonis; eamque sectam, id est veterum
Academicorum, sicut dubitatione ita omni
errore carere arbitretur, longum est per omnia demonstrare:
nec tamen omni ex parte res omittenda
est. Removet ergo prius illas omnes differentias, quae
numerum multiplicavere sectarum: quas ideo removendas
putat, quia non in eis est finis boni. Neque
enim existimat ullam philosophiae sectam esse dicendam,
quae non eo distet a caeteris, quod diversos habeat
fines bonorum et malorum. Quandoquidem nulla
est homini causa philosophandi, nisi ut beatus sit:
quod autem beatum facit, ipse est finis boni: nulla
est igitur causa philosophandi, nisi finis boni: quamobrem
quae nullum boni finem sectatur, nulla philosophiae
secta dicenda est. Cum ergo quaeritur de sociali
vita, utrum sit tenenda sapienti, ut summum
bonum, quo fit homo beatus, ita velit et curet amici
sui, quemadmodum suum, an suae tantummodo beatitudinis
causa faciat quidquid facit; non de ipso
summo bono quaestio est, sed de assumendo vel non
assumendo socio ad hujus participationem boni, non
propter se ipsum, sed propter eumdem socium, ut
ejus bono ita gaudeat, sicut gaudet suo. Item cum
quaeritur de Academicis novis, quibus incerta sunt
<pb n="0624"/>
omnia, utrum ita sint res habendae, in quibus philosophandum
est, an, sicut aliis philosophis placuit
certas eas habere debeamus; non quaeritur quid in
boni fine sectandum sit, sed de ipsius boni veritate,
quod sectandum videtur, utrum sit, necne, dubitandum:
hoc est, ut id planius eloquar, utrum ita sectandum
sit, ut qui sectatur, dicat esse verum; an
ita, ut qui sectatur, dicat verum sibi videri, etiamsi
forte sit falsum; tamen uterque sectetur unum atque
idem bonum. In illa etiam differentia quae adhibetur
ex habitu et consuetudine Cynicorum, non quaeritur
quisnam sit finis boni, sed utrum in illo habitu et
consuetudine sit vivendum ei, qui verum sectatur
bonum, quodlibet ei verum videatur esse atque sectandum.
Denique fuerunt, qui cum diversa sequerentur
bona finalia, alii virtutem, alii voluptatem,
eumdem tamen habitum et consuetudinem tenebant,
ex qua Cynici appellabantur. Ita illud quidquid est,
unde philosophi Cynici discernuntur a caeteris, ad
eligendum ac tenendum bonum, quo beati fierent,
utique nil valebat. Nam si aliquid ad hoc interesset,
profecto idem habitus eumdem finem sequi cogeret,
et diversus habitus eumdem sequi finem non sineret.
</p>
          </div3>
        </div2>

<div2>
          <head>CAPUT II.-- <hi>Quomodo, remotis omnibus differentiis, quae non sectae, sed quaestiones sunt, ad tripartitam summi boni definitionem Varro perveniat, quarum tamen una sit eligenda.</hi> </head>
<p>In tribus quoque illis vitae generibus, uno scilicet
non segniter, sed in contemplatione vel inquisitione
veritatis otioso, altero in gerendis rebus humanis negotioso,
tertio ex utroque genere temperato, cum
quaeritur quid horum sit potius eligendum, non finis
boni habet controversiam; sed quid horum trium difficultatem
vel facilitatem afferat ad consequendum
vel retinendum finem boni, id in ista quaestione versatur.
Finis enim boni, cum ad eum quisque pervenerit,
protinus beatum facit. In otio autem litterato,
vel in negotio publico, vel quando utrumque vicibus
agitur, non continuo quisque beatus est. Multi quippe
in quolibet horum trium possunt vivere, et in appetendo
boni fine quo fit homo beatus, errare. Alia est
igitur quaestio de finibus bonorum et malorum, quae
unamquamque philosophorum sectam facit: et aliae
sunt quaestiones de sociali vita, de cunctatione Academicorum,
de vestitu et victu Cynicorum, de tribus
vitae generibus, otioso, actuoso, et ex utroque modificato;
quarum nulla est, in qua de bonorum et malorum
finibus disputatur. Proinde quoniam Marcus
Varro has quatuor adhibens differentias, id est, ex
vita sociali, ex Academicis novis, ex Cynicis, ex isto
vitae genere tripartito ad sectas ducentas octoginta
octo pervenit, et si quae aliae possunt similiter adjici;
remotis eis omnibus, quoniam de sectando summo
bono nullam inferunt quaestionem, et ideo sectae nec
sunt, nec vocandae sunt, ad illas duodecim, in quibus
quaeritur quid sit bonum hominis, quo assecuto fit
beatus, ut ex eis unam veram, caeteras falsas ostendat
<pb n="0625"/>
esse, revertitur. Nam remoto illo tripartito genere
vitae, duae partes hujus numeri detrahuntur, et
sectae nonaginta sex remanent. Remota vero differentia
ex Cynicis addita, ad dimidium rediguntur, et
quadraginta octo fiunt. Auferamus etiam quod ex
Academicis novis adhibitum est, rursus dimidia pars
remanet, id est viginti quatuor. De sociali quoque
vita quod accesserat, similiter auferatur, duodecim
sunt reliquae, quas ista differentia, ut viginti quatuor
fierent, duplicaverat. De his ergo duodecim nihil dici
potest, cur sectae non sint habendae. Nihil quippe
aliud in eis quaeritur, quam fines bonorum et malorum.
Inventis autem bonorum finibus, profecto e contrario
sunt malorum. Hae autem ut fiant duodecim
sectae, illa quatuor triplicantur, voluptas, quies,
utrumque, et prima naturae, quae primigenia Varro
vocat. Haec quippe quatuor dum singillatim virtuti
aliquando subduntur, ut non propter se ipsa, sed
propter officium virtutis appetenda videantur, aliquando
praeferuntur, ut non propter se ipsa, sed
propter haec adipiscenda vel conservanda necessaria
virtus putetur, aliquando jungitur, ut propter se ipsa
et virtus, et ista appetenda credantur; quaternarium
numerum triplum reddunt, et ad duodecim sectas
perveniunt. Ex illis autem quatuor rebus Varro tres
tollit, voluptatem scilicet, et quietem, et utrumque:
non quod eas improbet, sed quod primigenia illa naturae
et voluptatem in se habeant, et quietem. Quid
ergo opus est ex his duabus tria quaedam facere, duo
scilicet, dum singillatim appetuntur voluptas aut
quies, et tertium, cum ambae simul; quandoquidem
prima naturae et ipsas, et praeter ipsas alia multa
contineant? De tribus ergo sectis ei placet diligenter
esse tractandum, quaenam sit potius eligenda. Non
enim veram plus quam unam vera ratio esse permittit,
sive in his tribus sit, sive alicubi alibi, quod post
videbimus. Interim de his tribus quomodo unam Varro
eligat, quantum breviter aperteque possumus, disseramus.
Istae nempe tres sectae ita fiunt, cum vel prima
naturae propter virtutem, vel virtus propter prima
naturae, vel utraque, id est, et virtus et prima naturae,
propter se ipsa sunt expetenda.</p>
</div2>

<div2>
          <head>CAPUT III.-- <hi>De tribus sectis summum hominis bonum quaerentibus, quam eligendam Varro definiat, sequens veteris Academiae, Antiocho auctore, sententiam.</hi> </head>
<div3>
            <head>1.</head>
            <p>
 Quid ergo istorum trium sit verum atque sectandum,
isto modo persuadere conatur. Primum,
quia summum bonum in philosophia non arboris, non
pecoris, non dei, sed hominis quaeritur, quid sit ipse
homo, quaerendum putat. Sentit quippe in ejus natura
duo esse quaedam, corpus et animam: et horum quidem
duorum melius esse animam longeque praestabilius
omnino non dubitat; sed utrum anima sola sit
homo, ut ita sit ei corpus tanquam equus equiti.
Eques enim non homo et equus, sed solus homo est:
<pb n="0626"/>
ideo tamen eques dicitur, quod aliquo modo se habeat
ad equum. An corpus solum sit homo, aliquo
modo se habens ad animam, sicut poculum ad potionem:
non enim calix et potio, quam continet calix,
simul dicitur poculum, sed calix solus; ideo tamen
quod potioni continendae sit accommodatus. An vero
nec anima sola, nec solum corpus, sed simul utrumque
sit homo, cujus pars sit una sive anima sive corpus,
ille autem totus ex utroque constet, ut homo
sit: sicut duos equos junctos bigas vocamus, quorum
sive dexter, sive sinister, pars est bigarum, unum
vero eorum quoquo modo se habeat ad alterum, bigas
non dicimus, sed ambos simul. Horum autem trium
hoc eligit tertium, hominemque nec animam solam,
nec solum corpus, sed animam simul et corpus esse
arbitratur. Proinde summum bonum hominis, quo fit
beatus, ex utriusque rei bonis constare dicit, et animae
scilicet et corporis. Ac per hoc prima illa naturae propter
se ipsa existimat expetenda, ipsamque virtutem
quam doctrina inserit velut artem vivendi, quae in
animae bonis est excellentissimum bonum. Quapropter
eadem virtus, id est ars agendae vitae, cum acceperit
prima naturae, quae sine illa erant, sed tamen erant
etiam quando eis doctrina adhuc deerat, omnia propter
se ipsam appetit, simulque etiam se ipsam: omnibus
que simul et se ipsa utitur, eo fine ut omnibus delectetur
atque perfruatur, magis minusque, ut quaeque
inter se majora atque minora sunt, tamen omnibus
gaudens, et quaedam minora, si necessitas postulat,
propter majora vel adipiscenda vel tenenda, contemnens.
Omnium autem bonorum vel animi vel corporis,
nihil sibi virtus omnino praeponit. Haec enim bene
utitur et se ipsa, et caeteris, quae hominem faciunt
beatum, bonis. Ubi vero ipsa non est, quamlibet
multa sint bona, non bono ejus sunt, cujus sunt;
ac per hoc jam nec ejus bona dicenda sunt, cui male
utenti utilia esse non possunt. Haec ergo vita hominis,
quae virtute et aliis animi et corporis bonis, sine
quibus virtus esse non potest, fruitur, beata esse dicitur:
si vero et aliis, sine quibus esse virtus potest,
vel ullis, vel pluribus, beatior: si autem prorsus omnibus,
ut nullum omnino bonum desit, vel animi vel
corporis, beatissima. Non enim hoc est vita, quod
virtus; quoniam non omnis vita, sed sapiens vita
virtus est: et tamen qualiscumque vita sine ulla virtute
potest esse; virtus vero sine ulla vita non potest
esse. Hoc et de memoria dixerim atque ratione, et si
quid aliud tale est in homine. Sunt enim haec et ante
doctrinam, sine his autem non potest esse ulla doctrina:
ac per hoc nec virtus, quae utique discitur.
Bene autem currere, pulchrum esse corpore, viribus
ingentibus praevalere, et caetera hujusmodi talia sunt,
ut et virtus sine his esse possit, et ipsa sine virtute:
bona sunt tamen; et secundum istos etiam ipsa propter
se ipsam diligit virtus, utiturque illis et fruitur,
sicut virtutem decet.
<pb n="0627"/>
</p>
          </div3>
<div3>
            <head>2. </head>
            <p>
Hanc vitam beatam etiam socialem perhibent
esse, quae amicorum bona propter se ipsa diligat
sicut sua, eisque propter ipsos hoc velit quod sibi;
sive in domo sint, sicut conjux et liberi et quicumque
domestici; sive in loco, ubi domus ejus est, sicuti
est urbs, ut sunt hi qui cives vocantur; sive in toto
orbe, ut sunt gentes, quas ei societas humana conjungit;
sive in ipso mundo, qui censetur nomine coeli
et terrae, sicut esse dicunt deos, quos volunt amicos
esse homini sapienti, quos nos familiarius Angelos dicimus.
De bonorum autem et e contrario malorum finibus
negant ullo modo esse dubitandum, et hanc inter
se et novos Academicos affirmant esse distantiam, nec
eorum interest quidquam, sive cynico, sive alio quolibet
habitu et victu in his finibus, quos veros putant,
quisque philosophetur. Ex tribus porro illis vitae generibus,
otioso, aetuoso, et quod ex utroque compositum
est, hoc tertium sibi placere asseverant. Haec
sensisse atque docuisse Academicos veteres, Varro
asserit, auctore Antiocho, magistro Ciceronis et suo,
quem sane Cicero in pluribus fuisse Stoicum, quam
veterem Academicum vult videri. Sed quid ad
nos, qui potius de rebus ipsis judicare debemus, quam
pro magno de hominibus quid quisque senserit scire?</p>
          </div3> </div2> 

<div2>
          <head>CAPUT IV.-- <hi>De summo bono et summo malo quid Christiani sentiant contra philosophos, qui summum bonum in se sibi esse dixerunt.</hi> </head>
<div3>
            <head>1.</head>
            <p>
 Si ergo quaeratur a nobis, quid civitas Dei de his
singulis interrogata respondeat, ac primum de finibus
bonorum malorumque quid sentiat, respondebit aeternam
vitam esse summum bonum, aeternam vero
mortem summum malum: propter illam proinde adipiscendam,
istamque vitandam, recte nobis esse vivendum.
Propter quod scriptum est, <hi>Justus ex fide vivit <note>(Habacuc II, 4; Galat. III, 11)</note>
            </hi>:
quoniam neque bonum
nostrum jam videmus, unde oportet ut credendo
quaeramus; neque ipsum recte vivere nobis ex nobis
est, nisi credentes adjuvet et orantes, qui et ipsam
fidem dedit, qua nos ab illo adjuvandos esse credamus.
Illi autem qui in ista vita fines bonorum et malorum
esse putaverunt, sive in corpore, sive in animo,
sive in utroque ponentes summum bonum; atque, ut
id explicatius eloquar, sive in voluptate, sive in virtute,
sive in utraque; sive in quiete, sive in virtute,
sive in utraque; sive in voluptate simul et quiete,
sive in virtute, sive in utrisque; sive in primis naturae,
sive in virtute, sive in utrisque: hic beati esse, et a
se ipsis beati fieri mira vanitate voluerunt. Irrisit hos
Veritas per prophetam dicentem, <hi>Novit Dominus cogitationes
hominum;</hi> vel, sicut hoc testimonium posuit
apostolus Paulus, <hi>Dominus novit cogitationes sapientium,
quoniam vanae sunt <note>(Psal. XCIII, 11; I Cor. III, 20)</note>
            </hi>.
<pb n="0628"/>
</p>
          </div3>
<div3>
            <head>2. </head>
            <p>
Quis enim sufficit, quantovis eloquentiae flumine,
vitae hujus miserias explicare? Quam lamentatus est
Cicero in Consolatione de morte filiae, sicut potuit:
sed quantum est quod potuit? Ea quippe quae dicuntur
prima naturae, quando, ubi, quomodo tam bene
se habere in hac vita possunt, ut non sub incertis
casibus fluctuent? Quis enim dolor contrarius voluptati,
quae inquietudo contraria quieti, in corpus
cadere sapientis non potest? Membrorum certe amputatio
vel debilitas hominis expugnat incolumitatem,
deformitas pulchritudinem, imbecillitas sanitatem,
vires lassitudo, mobilitatem torpor, aut tarditas:
ecquid horum est, quod nequeat in carnem sapientis
irruere? Status quoque corporis atque motus, cum
decentes atque congruentes sunt, inter naturae prima
numerantur: sed quid si aliqua mala valetudo membra
tremore concutiat? quid si usque ad ponendas in
terram manus dorsi spina curvetur, et hominem
quodammodo quadrupedem faciat? nonne omnem
statuendi corporis et movendi speciem decusque pervertet?
Quid ipsius animi primigenia quae appellantur
bona, ubi duo prima ponunt propter comprehensionem
perceptionemque veritatis, sensum et
intellectum? Sed qualis quantusque remanet sensus,
si, ut alia taceam, fiat homo surdus et caecus? Ratio
vero et intelligentia quo recedet, ubi sopietur, si
aliquo morbo efficiatur insanus? Phrenetici multa
absurda cum dicunt, vel faciunt, plerumque a bono
suo proposito et moribus aliena, imo suo bono proposito
moribusque contraria, sive illa cogitemus, sive
videamus, si digne consideremus, lacrymas tenere
vix possumus, aut forte nec possumus. Quid dicam
de his, qui daemonum patiuntur incursus? ubi habent
absconditam vel obrutam intelligentiam suam, quando
secundum suam voluntatem et anima eorum et corpore
malignus utitur spiritus? Et quis confidit hoc
malum in hac vita evenire non posse sapienti? Deinde
perceptio veritatis in hac carne qualis aut quanta est,
quando, sicut legimus in veraci libro Sapientiae, <hi>Corpus corruptibile aggravat animam, et deprimit terrena
inhabitatio sensum multa cogitantem 
 <note>(Sap. IX, 15)</note>
            </hi>?
Impetus porro vel actionis appetitus, si hoc modo
recte latine appellatur ea quam Graeci vocant <foreign xml:lang="greek">ὁρμήν,</foreign>
quia et ipsam primis naturae deputant bonis, nonne
ipse est, quo geruntur etiam insanorum illi miserabiles
motus, et facta quae horremus, quando pervertitur
sensus ratioque sopitur?</p>
          </div3> 
<div3>
            <head>3.</head>
            <p>
 Porro ipsa virtus, quae non est inter prima naturae,
quoniam eis postea doctrina introducente supervenit,
cum sibi bonorum culmen vindicet humanorum,
quid hic agit nisi perpetua bella cum vitiis,
nec exterioribus, sed interioribus; nec alienis, sed
plane nostris et propriis; maxime illa, quae graece <foreign xml:lang="greek">σωφροσύνη,</foreign>
 latine temperantia nominatur, qua carnales
frenantur libidines, ne in quaeque flagitia mentem
<pb n="0629"/>
consentientem trahant? Neque enim nullum est
vitium, cum, sicut dicit Apostolus, <hi>Caro concupiscit
adversus spiritum:</hi> cui vitio contraria virtus est, cum,
sicut idem dicit, <hi>Spiritus concupiscit adversus carnem.
Haec enim,</hi> inquit, <hi>invicem adversantur; ut non ea quae
vultis faciatis <note>(Galat. V, 17)</note>
            </hi>. Quid autem facere volumus,
cum perfici volumus finem summi boni, nisi ut
caro adversus spiritum non concupiscat, nec sit in
nobis hoc vitium, contra quod spiritus concupiscat?
Quod in hac vita quamvis velimus, quoniam facere
non valemus, id saltem in adjutorio Dei faciamus, ne
carni concupiscenti adversus spiritum, spiritu succumbente
cedamus, et ad perpetrandum peccatum
nostra consensione pertrahamur. Absit ergo ut, quamdiu
in hoc bello intestino sumus, jam nos beatitudinem,
ad quam vincendo volumus pervenire, adeptos
esse credamus. Et quis est usque adeo sapiens, ut
contra libidines nullum habeat omnino conflictum?</p>
          </div3>
<div3>
            <head>4.</head>
            <p>
 Quid illa virtus, quae prudentia dicitur? nonne
tota vigilantia sua bona discernit a malis, ut in illis
appetendis istisque vitandis nullus error obrepat?
Ac per hoc et ipsa nos in malis, vel mala in nobis
esse testatur. Ipsa enim docet nos, malum esse ad
peccandum consentire, bonumque esse ad peccandum
non consentire libidini. Illud tamen malum, cui
nos non consentire docet prudentia, facit temperantia,
nec prudentia, nec temperantia tollit huic
vitae. Quid justitia, cujus munus est sua cuique tribuere
 (unde fit in ipso homine quidam justus ordo
naturae, ut anima subdatur Deo et animae caro, ac
per hoc Deo et anima et caro), nonne demonstrat in
eo se adhuc opere laborare potius, quam in hujus
operis jam fine requiescere? Tanto quippe minus
anima subditur Deo, quanto minus Deum in ipsis suis
cogitationibus concipit; et tanto minus animae subditur
caro, quanto magis adversus spiritum concupiscit.
Quamdiu ergo nobis inest haec infirmitas, haec
pestis, hic languor, quomodo nos jam salvos; et si
nondum salvos, quomodo jam beatos illa finali beatitudine
dicere audebimus? Jam vero illa virtus, cujus
nomen est fortitudo, in quantacumque sapientia evidentissima
testis est humanorum malorum, quae compellitur
patientia tolerare. Quae mala Stoici philosophi
miror qua fronte mala non esse contendant, quibus
fatentur, si tanta fuerint, ut ea sapiens vel non possit,
vel non debeat sustinere, cogi eum mortem sibimet
inferre, atque ex hac vita emigrare. Tantus
autem superbiae stupor est in his hominibus, hic se
habere finem boni et a se ipsis fieri beatos putantibus;
ut sapiens eorum, hoc est, qualem mirabili
vanitate describunt, etiamsi excaecetur, obsurdescat,
obmutescat, membris debilitetur, doloribus crucietur,
et si quid aliud talium malorum dici aut cogitari potest,
incidat in eum, quo sibi mortem cogatur inferre,
<pb n="0630"/>
hanc in his malis vitam constitutam, eos non pudeat
beatam vocare. O vitam beatam, quae ut finiatur,
mortis quaerit auxilium! Si beata est, maneatur in
ea: si vero propter ista mala fugitur ab ea, quomodo
est beata? Aut quomodo ista non sunt mala, quae
vincunt fortitudinis bonum, eamdemque fortitudinem
non solum sibi cedere, verum etiam delirare compellunt,
ut eamdem vitam et dicat beatam, et persuadeat
esse fugiendam? Quis usque adeo caecus est,
ut non videat quod, si beata esset, fugienda non
esset? Sed si propter infirmitatis pondus, qua premitur,
hanc fugiendam fatentur; quid igitur causae
est, cur non etiam miseram fracta superbiae cervice
fateantur? Utrum, obsecro, Cato ille patientia, an
potius impatientia se peremit? Non enim hoc fecisset,
nisi victoriam Caesaris impatienter tulisset. Ubi est
fortitudo? Nempe cessit, nempe succubuit, nempe
usque adeo superata est, ut vitam beatam derelinqueret,
desereret, fugeret. An non erat jam beata?
Misera ergo erat. Quomodo igitur mala non erant
quae vitam miseram fugiendamque faciebant?</p>
          </div3>
<div3>
            <head>5.</head>
            <p>
 Quapropter etiam ipsi, qui mala ista esse confessi
sunt, sicut Peripatetici, sicut veteres Academici,
quorum sectam Varro defendit, tolerabilius quidem
lequuntur: sed eorum quoque mirus est error, quod
in his malis, etsi tam gravia sint, ut morte fugienda
sint, ab ipso sibimet illata, qui haec patitur, vitam
beatam tamen esse contendunt. <hi>Mala sunt,</hi> inquit, <hi>tormenta
atque cruciatus corporis; et tanto sunt pejora,
quanto potuerint esse majora; quibus ut careas, ex hac vita
fugiendum est.</hi>  Qua vita, obsecro? Hac, inquit, quae tantis
aggravatur malis. Certe ergo beata est in eisdem ipsis
malis, propter quae dicis esse fugiendam? An ideo
beatam dicis, quia licet tibi ab his malis morte discedere?
Quid si ergo in eis aliquo judicio divino tenereris,
nec permittereris mori, nec unquam sine illis
esse sinereris? Nempe tunc saltem miseram talem
diceres vitam. Non igitur propterea misera non est,
quia cito relinquitur: quandoquidem si sempiterna
sit, etiam abs te ipso misera judicatur. Non itaque
propterea, quoniam brevis est, nulla miseria debet
videri; aut, quod est absurdius, quia brevis miseria
est, ideo etiam beatitudo appellari. Magna vis est in
eis malis, quae cogunt hominem, secundum ipsos etiam
sapientem, sibimet auferre quod homo est: cum dicant,
et verum dicant, hanc esse naturae primam
quodammodo et maximam vocem, ut homo concilietur
sibi, et propterea mortem naturaliter fugiat; ita
sibi amicus, ut esse se animal, et in hac conjunctione
corporis atque animae vivere velit, vehementerque
appetat . Magna vis est in eis malis, quibus iste
<pb n="0631"/>
naturae vincitur sensus, quo mors omni modo omnibus
viribus conatibusque vitatur; et ita vincitur,
ut quae vitabatur, optetur, appetatur, et, si non potuerit
aliunde contingere, ab ipso homine sibimet inferatur.
Magna vis est in eis malis, quae fortitudinem
faciunt homicidam: si tamen adhuc dicenda est fortitudo,
quae ita his malis vincitur, ut hominem, quem,
sicut virtus, regendum tuendumque suscepit, non
modo non possit per patientiam custodire, sed ipsa
insuper cogatur occidere. Debet quidem etiam mortem
sapiens ferre patienter, sed quae accidit aliunde:
secundum istos autem si eam sibi ipse inferre compellitur,
profecto fatendum est eis, non solum mala,
sed intolerabilia etiam mala esse, quae hoc eum perpetrare
compellunt. Vita igitur, quae istorum tam
magnorum tamque gravium malorum aut premitur
oneribus, aut subjacet casibus, nullo modo beata diceretur,
si homines qui hoc dicunt, sicut victi malis
ingravescentibus, cum sibi ingerunt mortem, cedunt
infelicitati, ita victi certis rationibus, cum quaerunt
beatam vitam, dignarentur cedere veritati, et non sibi
putarent in ista mortalitate fine summi boni esse
gaudendum; ubi virtutes ipsae, quibus hic certe nihil
melius atque utilius in homine reperitur, quanto majora
sunt adjutoria contra vim periculorum, laborum,
dolorum, tanto fideliora testimonia miseriarum. Si
enim verae virtutes sunt, quae nisi in eis, quibus vera
inest pietas, esse non possunt; non se profitentur
hoc posse ut nullas miserias patiantur homines, in
quibus sunt: neque enim mendaces sunt verae virtutes,
ut hoc profiteantur; sed ut vita humana, quae
tot et tantis hujus saeculi malis esse cogitur misera,
spe futuri saeculi sit beata, sicut et salva. Quomodo
enim beata est, quae nondum salva est? Unde et apostolus
Paulus non de hominibus imprudentibus, impatientibus,
intemperantibus et iniquis, sed de his qui
secundum veram pietatem viverent, et ideo virtutes
quas haberent, veras haberent, ait, <hi>Spe enim
salvi facti sumus.</hi> Spes autem quae videtur, non est spes:
quod enim quis videt, quid sperat? <hi>Si autem quod
non videmus speramus, per patientiam exspectamus <note>(Rom. VIII, 24 et 25)</note>
            </hi>.
Sicut ergo spe salvi, ita spe beati
facti sumus: et sicut salutem, ita beatitudinem, non
jam tenemus praesentem, sed exspectamus futuram:
et hoc <hi>per patientiam;</hi> quia in malis sumus, quae patienter
tolerare debemus, donec ad illa veniamus
bona ubi omnia erunt, quibus ineffabiliter delectemur;
nihil erit autem, quod jam tolerare debeamus.
Talis salus, quae in futuro erit saeculo, ipsa erit etiam
finalis beatitudo. Quam beatitudinem isti philosophi,
quoniam non videntes nolunt credere, hic sibi conantur
falsissimam fabricare, quanto superbiore, tanto
mendaciore virtute.
</p>
          </div3>
        </div2>

<div2>
          <head>CAPUT V.-- <hi>De sociali vita, quae cum maxime expetenda sit, multis offensionibus saepe subvertitur.</hi> </head>
<p>Quod autem socialem vitam volunt esse sapientis,
nos multo amplius approbamus. Nam unde ista Dei
civitas, de qua hujus operis ecce jam undevicesimum
librum versamus in manibus, vel inchoaretur exortu,
<pb n="0632"/>
vel progrederetur excursu, vel apprehenderet debitos
fines, si non esset socialis vita sanctorum? Sed in
hujus mortalitatis aerumna quot et quantis abundet malis
societas humana, quis enumerare valeat? quis aestimare
sufficiat? Audiant apud comicos suos hominem
cum sensu atque consensu omnium hominum dicere:
<l>Duxi uxorem, quam ibi miseriam vidi!</l> <l>Nati filii,</l>
<l>Alia cura.</l>  <note>(Terent Adelphorum actu 5, scen. 4, vers. 13, 14.)</note> 
Quid itidem illa, quae in amore vitia commemorat
idem Terentius, injuriae, suspiciones, inimicitiae,
bellum, pax rursum <note>(Eunuch. act. 1, scen I, v. 14-16)</note>:
nonne res humanas ubique impleverunt? nonne et in
amicorum honestis amoribus plerumque contingunt?
nonne his usquequaque plenae sunt res humanae, ubi
injurias, suspiciones, inimicitias, bellum, mala certa
sentimus; pacem vero incertum bonum, quoniam
corda eorum, cum quibus eam tenere volumus, ignoramus;
et si nosse hodie possemus, qualia eras futura
essent utique nesciremus? Qui porro inter se amiciores
solent esse, vel debent, quam qui una etiam continentur
domo? Et tamen quis inde securus est, cum
tanta saepe mala ex eorum occultis insidiis exstiterint;
tanto amariora, quanto pax dulcior fuit; quae vera
putata est, cum astutissime fingeretur? Propter quod
omnium pectora sic attingit, ut cogat in gemitum,
quod ait Tullius: <hi>Nullae sunt occultiores insidiae, quam
hae quae latent in simulatione officii, aut in aliquo necessitudinis
nomine. Nam eum qui palam est adversarius,
facile cavendo vitare possis: hoc vero occultum, intestinum
ac domesticum malum non solum existit</hi>, <hi>verum
etiam opprimit, antequam prospicere atque explorare
potueris <note>(Cicer. in Verrem act. 2, lib. 1, cap. 15)</note>
            </hi>. Propter
quod etiam divina vox illa, <hi>Et inimici hominis, domestici
ejus <note>(Matth. X, 36)</note>
            </hi>, cum magno dolore cordis
auditur: quia etsi quisque tam fortis sit, ut aequo animo
perferat; vel tam vigilans, ut provido consilio caveat,
quae adversus eum molitur amicitia simulata:
eorum tamen hominum perfidorum malo, cum eos
esse pessimos experitur, si ipse bonus est, graviter
excrucietur necesse est; sive semper mali fuerint, et
se bonos finxerint, sive in istam malitiam ex bonitate
mutati sint. Si ergo domus commune perfugium in
his malis humani generis tuta non est, quid civitas,
quae quanto major est, tanto forum ejus litibus et civilibus
et criminalibus plenius, etiamsi quiescant, non
solum turbulentae, verum saepius et cruentae seditiones,
ac bella civilia, a quorum eventis sunt aliquando
liberae civitates, a periculis nunquam?</p>
</div2>

<div2>
          <head>CAPUT VI.-- <hi>De errore humanorum judiciorum, cum veritas latet.</hi> </head>
<p>Quid ipsa judicia hominum de hominibus, quae civitatibus
in quantalibet pace manentibus deesse non
possunt, qualia putamus esse, quam misera, quam
dolenda? quandoquidem hi judicant, qui conscientias
eorum, de quibus judicant, cernere nequeunt. Unde
saepe coguntur tormentis innocentium testium ad alienam
causam pertinentem quaerere veritatem. Quid
<pb n="0633"/>
cum in sua causa quisque torquetur; et cum quaeritur
utrum sit nocens, cruciatur, et innocens luit pro
incerto scelere certissimas poenas; non quia illud
commisisse detegitur, sed quia non commisisse nescitur?
Ac per hoc ignorantia judicis plerumque est calamitas
innocentis. Et quod est intolerabilius, magisque
plangendum, rigandumque, si fieri possit, fontibus
lacrymarum; cum propterea judex torqueat
accusatum, ne occidat nesciens innocentem, fit per
ignorantiae miseriam, ut et tortum et innocentem
occidat, quem ne innocentem occideret torserat. Si
enim secundum istorum sapientiam delegerit ex hac
vita fugere, quam diutius illa sustinere tormenta;
quod non commisit, commisisse se dicit. Quo damnato
et occiso, utrum nocentem an innocentem judex
occiderit, adhuc nescit, quem ne innocentem nesciens
occideret torsit: ac per hoc innocentem et ut sciret
torsit, et dum nesciret occidit. In his tenebris vitae
socialis, sedebit judex ille sapiens, an non sedebit?
Sedebit plane. Constringit enim eum, et ad hoc officium
pertrahit humana societas, quam deserere nefas
ducit. Hoc enim nefas esse non ducit, quod testes
innocentes in causis torquentur alienis: quod hi qui
arguuntur, vi doloris plerumque superati, et de se
falsa confessi, etiam puniuntur innocentes, cum jam
torti fuerint innocentes: quod etsi non morte puniantur,
in ipsis vel ex ipsis tormentis plerumque moriuntur:
quod aliquando et ipsi qui arguunt, humanae
societati fortasse, ne crimina impunita sint, prodesse
cupientes, et mentientibus testibus, reoque ipso contra
tormenta durante immaniter, nec fatente, probare
quod objiciunt non valentes, quamvis vera objecerint,
a judice nesciente damnantur. Haec tot et tanta
mala non deputat esse peccata: non enim haec facit
sapiens judex nocendi voluntate, sed necessitate
nesciendi; et tamen quia cogit humana societas,
necessitate etiam judicandi. Haec est ergo quam dicimus,
miseria certe hominis, etsi non malitia sapientis.
An vero necessitate nesciendi atque judicandi
torquet insontes, punit insontes, et parum est illi
quod non est reus, si non sit insuper et beatus?
Quanto consideratius et homine dignius agnoscit in
ista necessitate miseriam, eamque in se odit; et,
si pie sapit, clamat ad Deum, <hi>De necessitatibus meis
erue me <note>(Psal. XXIV, 17)</note>
            </hi>?</p>
</div2>

<div2>
          <head>CAPUT VII.-- <hi>De diversitate linguarum, qua societas hominum dirimitur; et de miseria bellorum, etiam quae justa dicuntur.</hi> </head>
<p>Post civitatem vel urbem sequitur orbis terrae, in
quo tertium gradum ponunt societatis humanae, incipientes
a domo, atque inde ad urbem, deinde ad
orbem progrediendo venientes: qui utique, sicut
aquarum congeries, quanto major est, tanto periculis
plenior. In quo primum linguarum diversitas hominem
<pb n="0634"/>
alienat ab homine. Nam si duo sibimet invicem fiant
obviam, neque praeterire, sed simul esse aliqua necessitate
cogantur, quorum neuter norit linguam alterius;
facilius sibi animalia muta, etiam diversi generis,
quam illi, cum sint homines ambo, sociantur.
Quando enim quae sentiunt, inter se communicare
non possunt, propter solam linguae diversitatem, nihil
prodest ad consociandos homines tanta similitudo
naturae: ita ut libentius homo sit cum cane suo,
quam cum homine alieno. At enim opera data est,
ut imperiosa civitas non solum jugum, verum etiam
linguam suam domitis gentibus per pacem societatis
imponeret; per quam non deesset, imo et abundaret
etiam interpretum copia. Verum est: sed hoc quam
multis et quam grandibus bellis, quanta strage hominum,
quanta effusione humani sanguinis comparatum
est? Quibus transactis, non est tamen eorumdem malorum
finita miseria. Quamvis enim non defuerint,
neque desint hostes exterae nationes, contra quas
semper bella gesta sunt, et geruntur: tamen etiam
ipsa imperii latitudo peperit pejoris generis bella,
socialia scilicet et civilia; quibus miserabilius quatitur
genus humanum, sive cum belligeratur, ut aliquando
conquiescant; sive cum timetur, ne rursus
exsurgant. Quorum malorum multas et multiplices
clades, duras et diras necessitates, si ut dignum est
eloqui velim, quanquam nequaquam sicut res postulat
possim; quis erit prolixae disputationis modus? Sed
sapiens, inquiunt, justa bella gesturus est. Quasi non,
si se hominem meminit, multo magis dolebit justorum
necessitatem sibi exstitisse bellorum; quia nisi
justa essent, ei gerenda non essent, ac per hoc sapienti
nulla bella essent. Iniquitas enim partis adversae
justa bella ingerit gerenda sapienti: quae iniquitas
utique homini est dolenda, quia hominum est,
etsi nulla ex ea bellandi necessitas nasceretur. Haec
itaque mala tam magna, tam horrenda, tam saeva,
quisquis cum dolore considerat, miseriam fateatur.
Quisquis autem vel patitur ea sine animi dolore, vel
cogitat, multo utique miserius ideo se putat beatum,
quia et humanum perdidit sensum.</p>
</div2>

<div2>
          <head>CAPUT VIII.-- <hi>Quod amicitia bonorum secura esse non possit, dum a periculis quae in hac vita sunt, trepidari necesse sit.</hi> </head>
<p>Si autem non contingat quaedam ignorantia similis
dementiae, quae tamen in hujus vitae misera conditione
saepe contingit, ut credatur vel amicus esse qui
inimicus est, vel inimicus qui amicus est; quid nos
consolatur in hac humana societate erroribus aerumnisque
plenissima, nisi fides non ficta, et mutua dilectio
verorum et bonorum amicorum? Quos quanto plures
et in locis pluribus habemus, tanto longius latiusque
metuimus, ne quid eis contingat mali de tantis malorum
aggeribus hujus saeculi. Non enim tantummodo
solliciti sumus, ne fame, ne bellis, ne morbis, ne captivitatibus
affligantur, ne in eadem servitute talia
<pb n="0635"/>
patiantur, qualia nec cogitare sufficimus: verum
etiam, ubi timor est multo amarior, ne in perfidiam,
malitiam nequitiamque mutentur. Et quando ista
contingunt (tanto utique plura, quanto illi sunt plures,
et in pluribus locis) et in nostram notitiam
perferuntur, quibus cor nostrum flagris uratur, quis
potest, nisi qui talia sentit, advertere? Mortuos quippe
audire mallemus: quamvis et hoc sine dolore non
possimus audire. Quorum enim nos vita propter
amicitiae solatia delectabat, unde fieri potest ut
eorum mors nullam nobis ingerat moestitudinem?
Quam qui prohibet, prohibeat, si potest, amica colloquia,
interdicat amicalem vel intercidat affectum,
omnium humanarum necessitudinum vincula mentis
immiti stupore disrumpat; aut sic eis utendum censeat,
ut nulla ex eis animum dulcedo perfundat. Quod
si fieri nullo modo potest, etiam hoc quo pacto futurum
est, ut ejus nobis amara mors non sit, cujus dulcis
est vita? Hinc est enim et luctus, quoddam non
inhumani cordis quasi vulnus, aut ulcus, cui sanando
adhibentur officiosae consolationes. Non enim propterea
non est quod sanetur, quoniam quanto est
animus melior, tanto in eo citius faciliusque sanatur.
Cum igitur etiam de charissimorum mortibus, maxime
quorum sunt humanae societati officia necessaria,
nunc mitius, nunc asperius affligatur vita mortalium;
mortuos tamen eos, quos diligimus, quam vel a fide,
vel a bonis moribus lapsos, hoc est, in ipsa anima
mortuos audire seu videre mallemus: qua ingenti
materia malorum plena est terra; propter quod scriptum
est, <hi>Numquid non tentatio est vita humana
super terram <note>(Job VII, 1)</note>
            </hi>? Et propter quod ipse Dominus
ait, <hi>Vae mundo ab scandalis <note>(Matth. XVIII, 7)</note>
            </hi>:
et iterum, <hi>Quoniam abundavit,</hi> inquit, <hi>iniquitas, refrigescet
charitas multorum <note>(Id. XXIV, 12)</note>
            </hi>. Ex quo fit,
ut bonis amicis mortuis gratulemur, et cum mors
eorum nos contristet, ipsa nos certius consoletur:
quoniam malis caruerunt, quibus in hac vita etiam
boni homines vel conteruntur, vel depravantur, vel
in utroque periclitantur.</p>
</div2>

<div2>
          <head>CAPUT IX.-- <hi>De amicitia sanctorum Angelorum, quae homini in hoc mundo non potest esse manifesta, propter fallaciam daemonum, in quos inciderunt qui multos sibi deos colendos putarunt.</hi> </head>
<p>In societate vero sanctorum Angelorum, quam
philosophi illi, qui nobis deos amicos esse voluerunt,
quarto constituerunt loco, velut ad mundum venientes
ab orbe terrarum, ut sic quodammodo complecterentur
et coelum; nullo modo quidem metuimus,
ne tales amici vel morte nos sua, vel depravatione
contristent. Sed quia nobis non ea qua homines familiaritate
<pb n="0636"/>
miscentur (quod etiam ipsum ad aerumnas
hujus pertinet vitae) et aliquando satanas, sicut legimus
transfigurat se velut angelum lucis <note>(II Cor. XI,
14)</note>, ad tentandos eos quos ita vel erudiri opus est, vel
decipi justum est; magna Dei misericordia necessaria
est, ne quisquam, cum bonos Angelos amicos se
habere putat, habeat malos daemones amicos fictos,
eosque tanto nocentiores, quanto astutiores ac fallaciores
patiatur inimicos. Et cui magna ista Dei misericordia
necessaria est, nisi magnae humanae miseriae,
quae ignorantia tanta premitur, ut facile istorum simulatione
fallatur? Et illos quidem philosophos in
impia civitate, qui deos sibi amicos esse dixerunt,
in daemones malignos incidisse certissimum est, quibus
tota ipsa civitas subditur, aeternum cum eis habitura
supplicium. Ex eorum quippe sacris, vel potius
sacrilegiis, quibus eos colendos, et ex ludis, immundissimis,
ubi eorum crimina celebrantur, quibus eos
placandos putaverunt, eisdem ipsis auctoribus et
exactoribus talium tantorumque dedecorum, satis ab
eis qui colantur apertum est.</p>
</div2>

<div2>
          <head>CAPUT X.-- <hi>Quis fructus sanctis de superata hujus vitae tentatione paratus sit</hi>.</head>
<p>Sed neque sancti et fideles unius veri Dei summique
cultores, ab eorum fallaciis et multiformi tentatione
securi sunt. In hoc enim loco infirmitatis et
diebus malignis etiam ista sollicitudo non est inutilis,
ut illa securitas, ubi pax plenissima atque certissima
est, desiderio ferventiore quaeratur. Ibi enim erunt
naturae munera, hoc est, quae naturae nostrae ab
omnium naturarum Creatore donantur, non solum
bona, verum etiam sempiterna; non solum in animo,
qui sanatur per sapientiam, verum etiam in corpore,
quod resurrectione renovabitur. Ibi virtutes, non
contra ulla vitia vel mala quaecumque certantes, sed
habentes victoriae praemium aeternam pacem, quam
nullus adversarius inquietet. Ipsa est enim beatitudo
finalis, ipse perfectionis finis, qui consumentem
non habet finem. Hic autem dicimur quidem beati,
quando pacem habemus, quantulacumque hic haberi
potest in vita bona: sed haec beatitudo illi, quam finalem
dicimus, beatitudini comparata, prorsus miseria
reperitur. Hanc ergo pacem, qualis hic potest
esse, mortales homines in rebus mortalibus quando
habemus, si recte vivimus, bonis ejus recte utitur
virtus: quando vero eam non habemus, etiam malis,
quae homo patitur, bene utitur virtus. Sed tunc est
vera virtus, quando et omnia bona quibus bene utitur,
et quidquid in bono usu bonorum et malorum
facit, et se ipsam ad eum finem refert, ubi nobis
talis et tanta pax erit, qua melior et major esse non
possit.</p>
</div2>

<div2>
          <head>CAPUT XI.-- <hi>De beatitudine pacis aeternae, in qua sanctis finis est, id est vera perfectio.</hi> </head>

<pb n="0637"/>
<p>Quapropter possumus dicere, fines bonorum nostrorum
esse pacem, sicut aeternam esse diximus
vitam: praesertim quia ipsi civitati Dei, de qua nobis
est ista operosissima disputatio, in sancto dicitur
Psalmo, <hi>Lauda, Jerusalem, Dominum; collauda
Deum tuum, Sion. Quoniam confirmavit seras portarum
tuarum, benedixit filios tuos in te, qui posuit fines
tuos pacem <note>(Psal. CXLVII, 12-14)</note>
            </hi>. Quando enim confirmatae
fuerint serae portarum ejus, jam in illam nullus
intrabit, nec ab illa ullus exibit. Ac per hoc fines
ejus eam debemus hic intelligere pacem, quam volumus
demonstrare finalem. Nam et ipsius civitatis
mysticum nomen, id est Jerusalem, quod et ante
jam diximus, Visio pacis interpretatur. Sed quoniam
pacis nomen etiam in his rebus mortalibus frequentatur,
ubi utique non est vita aeterna; propterea finem
civitatis hujus, ubi erit summum bonum ejus, aeternam
vitam maluimus commemorare quam pacem.
De quo fine Apostolus ait, <hi>Nunc vero liberati a peccato,
servi autem facti Deo, habetis fructum vestrum in
sanctificationem, finem vero vitam aeternam <note>(Rom. VI,
22)</note>
            </hi>. Sed rursus quia vita aeterna ab his qui familiaritatem
non habent cum Scripturis sanctis, potest
accipi etiam malorum vita; vel secundum quosdam
etiam philosophos, propter animae immortalitatem;
vel etiam secundum fidem nostram, propter poenas
interminabiles impiorum, qui utique in aeternum
cruciari non poterunt, nisi etiam vixerint in aeternum:
profecto finis civitatis hujus, in quo summum habebit
bonum, vel pax in vita aeterna, vel vita aeterna in pace
dicendus est, ut facilius ab omnibus possit intelligi.
Tantum est enim pacis bonum, ut etiam in rebus terrenis
atque mortalibus nihil gratius soleat audiri, nihil
desiderabilius concupisci, nihil postremo possit melius
inveniri. De quo si aliquanto diutius loqui voluerimus,
non erimus, quantum arbitror, onerosi legentibus,
et propter finem civitatis hujus, de qua nobis
sermo est, et propter ipsam dulcedinem pacis quae
omnibus chara est.</p>
</div2>

<div2>
          <head>CAPUT XII.-- <hi>Quod etiam bellantium saevitia omnesque hominum inquietudines ad pacis finem cupiant pervenire, sine cujus appetitu nulla natura sit.</hi> </head>
<div3>
            <head>1.</head>
            <p>
 Quod enim mecum quisquis res humanas naturamque
communem utcumque intuetur agnoscit,
sicut nemo est qui gaudere nolit, ita nemo est qui
pacem habere nolit. Quandoquidem et ipsi qui bella
volunt, nihil aliud quam vincere volunt: ad gloriosam
ergo pacem bellando cupiunt pervenire. Nam quid est
aliud victoria, nisi subjectio repugnantium? quod
cum factum fuerit, pax erit. Pacis igitur intentione
geruntur et bella, ab his etiam qui virtutem bellicam
student exercere imperando atque pugnando. Unde
pacem constat belli esse optabilem finem. Omnis
<pb n="0638"/>
enim homo etiam belligerando pacem requirit: nemo
autem bellum pacificando. Nam et illi qui pacem, in
qua sunt, perturbari volunt, non pacem oderunt, sed
eam pro arbitrio suo cupiunt commutari. Non ergo ut sit
pax nolunt, sed ut ea sit quam volunt. Denique etsi per
seditionem se ab aliis separaverint, cum eis ipsis conspiratis
vel conjuratis suis nisi qualemcumque pacis
speciem teneant, non efficiunt quod intendunt.
Proinde latrones ipsi, ut vehementius et tutius infesti
sint paci caeterorum, pacem volunt habere sociorum.
Sed etsi unus sit tam praepollens viribus, et
conscios ita cavens, ut nulli socio se committat,
solusque insidians et praevalens, quibus potuerit
oppressis et exstinctis praedas agat, cum eis certe
quos occidere non potest, et quos vult latere quod
facit, qualemcumque umbram pacis tenet. In domo
autem sua cum uxore et cum filiis, et si quos alios
illic habet, studet profecto esse pacatus: eis quippe
ad nutum obtemperantibus sine dubio delectatur,
Nam si non fiat, indignatur, corripit, vindicat: et
domus suae pacem, si ita necesse sit, etiam saeviendo
componit; quam sentit esse non posse, nisi cuidam
principio, quod ipse in domo sua est, caetera in
eadem domestica societate subjecta sint. Ideoque si
offerretur ei servitus plurium, vel civitatis vel gentis,
ita ut sic ei servirent, quemadmodum sibi domi
suae serviri volebat; non se jam latronem latebris
conderet, sed regem conspicuum sublimaret, cum
eadem in illo cupiditas et malitia permaneret. Pacem
itaque cum suis omnes habere cupiunt, quos ad suum
arbitrium volunt vivere. Nam et cum quibus bellum gerunt,
suos facere, si possint, volunt, eisque subjectis
leges suae pacis imponere.</p>
          </div3>
<div3>
            <head>2.</head>
            <p>
 Sed faciamus aliquem, qualem canit poetica et
fabulosa narratio; quem fortasse, propter ipsam insociabilem
feritatem, semihominem quam hominem
dicere maluerunt. Quamvis ergo hujus regnum
dirae speluncae fuerit solitudo, tamque malitia singularis,
ut ex hac ei nomen inventum sit; nam malus
graece <foreign xml:lang="greek">κακός</foreign> dicitur, quod ille vocabatur: nulla
conjux ei blandum ferret referretque sermonem, nullis
filiis vel alluderet parvulis, vel grandiusculis imperaret,
nullo amici colloquio frueretur, nec Vulcani
patris, quo vel hinc tantum non parum felicior
fuit, quia tale monstrum ipse non genuit: nihil cuiquam
daret, sed a quo posset quidquid vellet, et
quando posset, et quantum vellet auferret: tamen
in ipsa sua spelunca solitaria, cujus, ut describitur,
semper recenti caede tepebat humus <note>(Virgil. Aeneid.
lib. 8, vers. 195, 196)</note>, nihil aliud quam pacem volebat,
in qua nemo illi molestus esset, nec ejus quietem
vis ullius terrorve turbaret. Cum corpore suo
denique pacem habere cupiebat: et quantum habebat,
<pb n="0639"/>
tantum illi bene erat. Quandoquidem membris
obtemperantibus imperabat; et ut suam mortalitatem
adversum se ex indigentia rebellantem, ac seditionem
famis ad dissociandam atque excludendam de corpore
animam concitantem, quanta posset festinatione pacaret,
rapiebat, necabat, vorabat; et quamvis immanis
ac ferus, paci tamen suae vitae ac salutis immaniter
et ferociter consulebat: ac per hoc si pacem,
quam in sua spelunca atque in se ipso habere
satis agebat, cum aliis etiam habere vellet, nec
malus, nec monstrum, nec semihomo vocaretur.
Aut si ejus corporis forma, et atrorum ignium vomitus
ab eo deterrebat hominum societatem; forte non
nocendi cupiditate, sed vivendi necessitate saeviebat.
Verum iste non fuerit, vel, quod magis credendum
est, talis non fuerit, qualis vanitate poetica describitur:
nisi enim nimis accusaretur Cacus, parum Hercules
laudaretur. Talis ergo homo, sive semihomo,
melius, ut dixi, creditur non fuisse, sicut multa figmenta
poetarum. Ipsae enim saevissimae ferae, unde
ille partem habuit feritatis (nam et semiferus dictus est) <note>(Virgil., Aeneid. lib. 8, v. 267)</note>,
genus proprium quadam
pace custodiunt, coeundo, gignendo, pariendo, fetus
fovendo atque nutriendo, cum sint pleraeque insociabiles
et solivagae: non scilicet ut oves, cervi, columbae,
sturni apes; sed ut leones, vulpes, aquilae,
noctuae. Quae enim tigris non filiis suis mitis immurmurat,
et pacata feritate blanditur? quis milvus,
quantumlibet solitarius rapinis circumvolet, non conjugium
copulat, nidum congerit, ova confovet, pullos
alit, et quasi cum sua matrefamilias societatem domesticam
quanta potest pace conservat? Quanto magis
homo fertur quodammodo naturae suae legibus ad
ineundam societatem pacemque cum hominibus,
quantum in ipso est, omnibus obtinendam: cum
etiam mali pro pace suorum belligerent, omnesque,
si possint, suos facere velint, ut uni cuncti et cuncta
deserviant; quo pacto, nisi in ejus pacem, vel
amando, vel timendo consentiant? Sic enim superbia
perverse imitatur Deum. Odit namque cum sociis
aequalitatem sub illo: sed imponere vult sociis dominationem
suam pro illo. Odit ergo justam pacem
Dei et amat iniquam pacem suam: non amare tamen
qualemcumque pacem nullo modo potest. Nullum
quippe vitium ita contra naturam est, ut naturae deleat
etiam extrema vestigia.</p>
          </div3>
<div3>
            <head>3.</head>
            <p>
 Itaque pacem iniquorum in pacis comparatione
justorum ille videt, nec pacem esse dicendam, qui novit
praeponere recta pravis et ordinata perversis.
Quod autem perversum est, hoc etiam necesse est ut
in aliqua et ex aliqua et cum aliqua rerum parte pacatum
sit, in quibus est, vel ex quibus constat; alioquin
nihil esset omnino. Velut si quisquam capite
deorsum pendeat, perversus est utique situs corporis
et ordo membrorum; quia id quod desuper esse natura
postulat, subter est, et quod illa subter vult esse,
desuper factum est; conturbavit carnis pacem ista
<pb n="0640"/>
perversitas, et ideo est molesta: verumtamen anima
corpori suo pacata est, et pro ejus salute satagit, et
ideo est qui doleat; quae si molestiis ejus exclusa discesserit,
quandiu membrorum manet compago, non
est sine quadam partium pace quod remanet, et ideo
adhuc est qui pendeat. Et quod terrenum corpus in
terram nititur, et vinculo quo suspensum est renititur,
in suae pacis ordinem tendit, et locum quo requiescat
quodammodo ponderis voce poscit, jamque exanime
ac sine ullo sensu, a pace tamen naturali sui ordinis
non recedit, vel cum tenet eam, vel cum fertur ad
eam. Si enim adhibeantur medicamenta, atque curatio,
quae formam cadaveris dissolvi dilabique non sinat,
adhuc pax quaedam partes partibus jungit, totamque
molem applicat terreno et convenienti, ac per
hoc loco pacato. Si autem nulla adhibeatur cura
condiendi, sed naturali cursui relinquatur, tamdiu
quasi tumultuatur dissidentibus exaltationibus et
nostro inconvenientibus sensui: id enim est quod
in putore sentitur, donec mundi conveniat elementis,
et in eorum pacem particulatim paulatimque
discedat. Nullo modo tamen inde aliquid legibus
summi illius Creatoris Ordinatorisque subtrahitur, a
quo pax universitatis administratur: quia etsi de
cadavere majoris animantis animalia minuta nascantur,
eadem lege Creatoris quaeque corpuscula in salutis
pace suis animulis serviunt: etsi mortuorum
carnes ab aliis animalibus devorentur, easdem leges
per cuncta diffusas ad salutem generis cujusque mortalium,
congrua congruis pacificantes, quaquaversum
trahantur, et rebus quibuscumque jungantur, et in res
quaslibet convertantur et commutentur, inveniunt.
</p>
          </div3>
        </div2>

<div2>
          <head>CAPUT XIII.-- <hi>De pace universali, quae inter quaslibet perturbationes privari non potest lege naturae, dum sub justo judice ad id quisque pervenit ordinatione, quod meruit voluntate.</hi> </head>
<div3>
            <head>1.</head>
            <p>
 Pax itaque corporis, est ordinata temperatura
partium. Pax animae irrationalis, ordinata requies
appetitionum. Pax animae rationalis, ordinata cognitionis
actionisque consensio. Pax corporis et animae,
ordinata vita et salus animantis. Pax hominis mortalis
et Dei, ordinata in fide sub aeterna lege obedientia.
Pax hominum, ordinata concordia. Pax domus,
ordinata imperandi atque obediendi concordia cohabitantium.
Pax civitatis, ordinata imperandi atque
obediendi concordia civium. Pax coelestis civitatis,
ordinatissima et concordissima societas fruendi Deo
et invicem in Deo. Pax omnium rerum, tranquillitas
ordinis. Ordo est parium dispariumque rerum sua
cuique loca tribuens dispositio. Proinde miseri, quia,
in quantum miseri sunt, utique in pace non sunt,
tranquillitate quidem ordinis carent, ubi perturbatio
nulla est: verumtamen quia merito justeque miseri
sunt, in ea quoque ipsa sua miseria praeter ordinem
<pb n="0641"/>
esse non possunt; non quidem conjuncti beatis, sed
ab eis tamen ordinis lege sejuncti. Qui cum sine perturbatione
sunt, rebus in quibus sunt, quantacumque
congruentia coaptantur: ac per hoc est in eis
ordinis nonnulla tranquillitas: inest ergo nonnulla
pax. Verum ideo miseri sunt, quia, etsi in aliqua
securitate non dolent, non tamen ibi sunt, ubi securi
esse ac dolere non debeant: miseriores autem, si pax
eis cum ipsa lege non est, qua naturalis ordo administratur.
Cum autem dolent, ex qua parte dolent, pacis
perturbatio facta est: in illa vero adhuc pax est, in
qua nec dolor urit, nec compago ipsa dissolvitur. Sicut
ergo est quaedam vita sine dolore, dolor autem
sine aliqua vita esse non potest: sic est pax quaedam
sine ullo bello, bellum vero esse sine aliqua pace
non potest; non secundum id quod bellum est, sed
secundum id quod ab eis vel in eis geritur, quae aliquae
naturae sunt: quod nullo modo essent, si non qualicumque
pace subsisterent.</p>
          </div3>
<div3>
            <head>2.</head>
            <p>
 Quapropter natura est, in qua nullum malum
est, vel etiam in qua nullum potest esse malum: esse
autem natura, in qua nullum bonum sit, non potest.
Proinde nec ipsius diaboli natura, in quantum natura
est, malum est: sed perversitas eam malam facit.
Itaque in veritate non stetit <note>(Joan. VIII, 44)</note>, sed veritatis
judicium non evasit: in ordinis tranquillitate
non mansit, nec ideo tamen a potestate Ordinatoris
effugit. Bonum Dei, quod illi est in natura, non eum
subtrahit justitiae Dei, qua ordinatur in poena: nec ibi
Deus bonum insequitur quod creavit, sed malum
quod ille commisit. Neque enim totum aufert quod
naturae dedit; sed aliquid adimit, aliquid relinquit,
ut sit qui doleat quod adimit. Et ipse dolor testimonium
est boni adempti et boni relicti. Nisi enim
bonum relictum esset, bonum amissum dolere non
posset. Nam qui peccat, pejor est, si laetatur in damno
aequitatis. Qui vero cruciatur, si nihil inde acquirat
boni, dolet damnum salutis. Et quoniam aequitas
ac salus utrumque bonum est, bonique amissione
dolendum est potius quam laetandum (si tamen non
sit compensatio melioris, melior est autem animi
aequitas, quam corporis sanitas), profecto convenientius
injustus dolet in supplicio, quam laetatus est in
delicto. Sicut ergo laetitia deserti boni in peccato
testis est voluntatis malae; ita dolor amissi boni in
supplicio testis est naturae bonae. Qui enim dolet
amissam naturae suae pacem, ex aliquibus reliquiis
pacis id dolet, quibus fit, ut sibi amica natura sit.
Hoc autem in extremo supplicio recte fit, ut iniqui
et impii naturalium bonorum damna in cruciatibus
defleant, sentientes eorum ablatorem justissimum
Deum, quem contempserunt benignissimum largitorem.
Deus ergo naturarum omnium sapientissimus
conditor et justissimus ordinator, qui terrenorum
ornamentorum maximum instituit mortale genus humanum,
dedit hominibus quaedam bona huic vitae
congrua, id est, pacem temporalem pro modulo
<pb n="0642"/>
mortalis vitae in ipsa salute et incolumitate ac societate
sui generis, et quaeque huic paci vel tuendae
vel recuperandae necessaria sunt, sicut ea quae apte
ac convenienter adjacent sensibus, lux, nox, aurae
spirabiles, aquae potabiles, et quidquid ad alendum,
tegendum, curandum ornandumque corpus congruit:
eo pacto aequissimo, ut qui mortalis talibus bonis paci
mortalium accommodatis recte usus fuerit, accipiat
ampliora atque meliora, ipsam scilicet immortalitatis
pacem, eique convenientem gloriam et honorem
in vita aeterna ad fruendum Deo, et proximo in
Deo: qui autem perperam, nec illa accipiat, et haec
amittat.
</p>
          </div3>
        </div2>

<div2>
          <head>CAPUT XIV.-- <hi>De ordine ac lege, sive coelesti, sive terrena, per quam societati humanae etiam dominando consulitur, cui et consulendo servitur.</hi> </head>
<p>Omnis igitur usus rerum temporalium refertur ad
fructum terrenae pacis in civitate terrena: in coelesti
autem civitate refertur ad fructum pacis aeternae.
Quapropter si irrationalia essemus animantia, nihil
appeteremus praeter ordinatam temperaturam partium
corporis et requiem appetitionum: nihil ergo praeter
quietem carnis et copiam voluptatum, ut pax corporis
prodesset paci animae. Si enim desit pax corporis,
impeditur etiam irrationalis pax animae; quia requiem
appetitionum consequi non potest. Utrumque autem
simul ei paci prodest, quam inter se habent anima et
corpus, id est, ordinatae vitae ac salutis. Sicut enim
pacem corporis amare se ostendunt animantia, cum
fugiunt dolorem; et pacem animae, cum propter explendas
indigentias appetitionum voluptatem sequuntur:
ita mortem fugiendo satis indicant quantum diligant
pacem, qua sibi conciliantur anima et corpus. Sed
quia homini rationalis anima inest, totum hoc quod
habet commune cum bestiis, subdit paci animae rationalis,
ut mente aliquid contempletur, et secundum
hoc aliquid agat, ut sit ei ordinata cognitionis actionisque
consensio, quam pacem rationalis animae dixeramus.
Ad hoc enim velle debet nec dolore molestari,
nec desiderio perturbari, nec morte dissolvi, ut
aliquid utile cognoscat, et secundum eam cognitionem
vitam moresque componat. Sed ne ipso studio cognitionis
propter humanae mentis infirmitatem in
pestem alicujus erroris incurrat, opus habet magisterio
divino, cui certus obtemperet, et adjutorio, ut liber
obtemperet. Et quoniam, quamdiu est in isto mortali
corpore, peregrinatur a Domino; ambulat per fidem,
non per speciem <note>(II Cor. V, 6 et 7)</note>: ac per hoc omnem
pacem vel corporis, vel animae, vel simul corporis
et animae, refert ad illam pacem, quae homini mortali
est cum immortali Deo; ut ei sit ordinata in fide sub
aeterna lege obedientia. Jam vero quia duo praecipua
praecepta, hoc est, dilectionem Dei et dilectionem
proximi, docet magister Deus; in quibus tria invenit
homo quae diligat, Deum, se ipsum, et proximum;
<pb n="0643"/>
atque ille in se diligendo non errat qui diligit Deum:
consequens est, ut etiam proximo ad diligendum
Deum consulat, quem jubetur sicut se ipsum diligere.
Sic uxori, sic filiis, sic domesticis, sic caeteris quibus
potuerit hominibus; et ad hoc sibi a proximo, si
forte indiget, consuli velit: ac per hoc erit pacatus,
quantum in ipso est, omni homini, pace hominum,
id est ordinata concordia: cujus hic ordo est, primum
ut nulli noceat, deinde ut etiam prosit cui potuerit.
Primitus ergo inest ei suorum cura: ad eos quippe
habet opportuniorem facilioremque aditum consulendi,
vel naturae ordine, vel ipsius societatis humanae.
Unde Apostolus dicit: <hi>Quisquis autem suis, et maxime
domesticis non providet, fidem denegat, et est infideli
deterior <note>(I Tim. V, 8)</note>
            </hi>. Hinc itaque etiam pax domestica
oritur, id est, ordinata imperandi obediendique concordia
cohabitantium. Imperant enim qui consulunt:
sicut vir uxori, parentes filiis, domini servis. Obediunt
autem quibus consulitur: sicut mulieres maritis,
filii parentibus, servi dominis. Sed in domo
justi viventis ex fide, et adhuc ab illa coelesti civitate
peregrinantis, etiam qui imperant, serviunt
eis, quibus videntur imperare. Neque enim dominandi
cupiditate imperant, sed officio consulendi;
nec principandi superbia, sed providendi misericordia.</p>
</div2>

<div2>
          <head>CAPUT XV.-- <hi>De libertate naturali, et de servitute, cujus prima causa peccatum est, qua homo malae voluntatis etiamsi non est mancipium alterius hominis, servus est propriae libidinis.</hi> </head>
<p>Hoc naturalis ordo praescribit; ita Deus hominem
condidit. Nam, <hi>Dominetur,</hi> inquit, <hi>piscium maris,
et volatilium coeli, et omnium repentium quae repunt
super terram <note>(Gen. I, 26)</note>
            </hi>. Rationalem factum ad
imaginem suam noluit nisi irrationabilibus dominari:
non hominem homini, sed hominem pecori. Inde
primi justi, pastores pecorum magis quam reges
hominum constituti sunt: ut etiam sic insinuaret Deus,
quid postulet ordo creaturarum, quid exigat meritum
peccatorum. Conditio quippe servitutis jure intelligitur
imposita peccatori. Proinde nusquam Scripturarum
legimus servum, antequam hoc vocabulo Noe justus
peccatum filii vindicaret <note>(Id. IX, 25)</note>. Nomen itaque
istud culpa meruit, non natura. Origo autem vocabuli
servorum in latina lingua inde creditur ducta, quod
hi qui jure belli possent occidi, a victoribus cum
servabantur, servi fiebant, a servando appellati; quod
etiam ipsum sine peccati merito non est. Nam et cum
justum geritur bellum, pro peccato et a contrario
dimicatur: et omnis victoria, cum etiam malis provenit,
divino judicio victos humiliat, vel emendans
peccata, vel puniens. Testis est homo Dei Daniel,
cum in captivitate positus, peccata sua et peccata
populi sui confitetur Deo, et hanc esse causam illius
captivitatis pio dolore testatur <note>(Dan. IX, 5-19)</note>. Prima
ergo servitutis causa peccatum est; ut homo homini
<pb n="0644"/>
conditionis vinculo subderetur: quod non fit nisi Deo
judicante, apud quem non est iniquitas, et novit
diversas poenas meritis distribuere delinquentium.
Sicut autem supernus Dominus dicit, <hi>Omnis qui facit
peccatum, servus est peccati <note>(Joan. VIII, 34)</note>
            </hi>: ac per
hoc multi quidem religiosi dominis iniquis, non tamen
liberis serviunt: <hi>A quo enim quis devictus est, huic et
servus addictus est <note>(II Petr. II, 19)</note>
            </hi>. Et utique felicius
servitur homini, quam libidini; cum saevissimo dominatu
vastet corda mortalium, ut alias omittam,
libido ipsa dominandi. Hominibus autem illo pacis
ordine, quo aliis alii subjecti sunt, sicut prodest
humilitas servientibus, ita nocet superbia dominantibus.
Nullus autem natura, in qua prius Deus
hominem condidit, servus est hominis, aut peccati.
Verum et poenalis servitus ea lege ordinatur, quae
naturalem ordinem conservari jubet, perturbari vetat:
quia si contra eam legem non esset factum, nihil esset
poenali servitute coercendum. Ideoque Apostolus
etiam servos monet subditos esse dominis suis, et ex
animo eis cum bona voluntate servire <note>(Ephes. VI, 5)</note>:
ut scilicet, si non possunt a dominis liberi fieri,
suam servitutem ipsi quodammodo liberam faciant;
non timore subdolo, sed fideli dilectione serviendo,
donec transeat iniquitas, et evacuetur omnis principatus,
et potestas humana, et sit Deus omnia in
omnibus.</p>
</div2>

<div2>
          <head>CAPUT XVI.-- <hi>De aequo jure dominandi</hi> </head>
<p>Quocirca etiamsi habuerunt servos justi patres nostri,
sic quidem administrabant domesticam pacem,
ut secundum haec temporalia bona, filiorum sortem a
servorum conditione distinguerent; ad Deum autem
colendum, in quo aeterna bona speranda sunt, omnibus
domus suae membris pari dilectione consulerent.
Quod naturalis ordo ita praescribit, ut nomen patrumfamilias
hinc exortum sit, et tam late vulgatum, ut
inique etiam dominantes hoc se gaudeant appellari.
Qui autem veri patresfamilias sunt, omnibus in familia
sua tanquam filiis ad colendum et promerendum
Deum consulunt; desiderantes atque optantes venire
ad coelestem domum, ubi necessarium non sit officium
imperandi mortalibus, quia necessarium non erit officium
consulendi jam in illa immortalitate felicibus:
quo donec veniatur, magis debent patres quod dominantur,
quam servi tolerare quod serviunt. Si quis
autem in domo per inobedientiam domesticae paci
adversatur, corripitur, seu verbo, seu verbere, seu
quolibet alio genere poenae justo atque licito, quantum
societas humana concedit, pro ejus qui corripitur
utilitate, ut paci unde dissiluerat coaptetur. Sicut
enim non est beneficentiae, adjuvando efficere ut bonum
quod majus est amittatur; ita non est innocentiae,
parcendo sinere ut in malum gravius incidatur.
Pertinet ergo ad innocentis officium, non solum nemini
malum inferre, verum etiam cohibere a peccato,
vel punire peccatum; ut aut ipse qui plectitur, corrigatur
experimento, aut alii terreantur exemplo. Quia
igitur hominis domus initium sive particula debet esse
<pb n="0645"/>
civitatis, omne autem initium ad aliquem sui generis
finem, et omnis pars ad universi, cujus pars est, integritatem
refertur: satis apparet esse consequens,
ut ad pacem civicam pax domestica referatur, id est,
ut ordinata imperandi obediendique concordia cohabitantium
referatur ad ordinatam imperandi obediendique
concordiam civium. Ita fit, ut ex lege civitatis
praecepta sumere patremfamilias oporteat, quibus domum
suam sic regat, ut sit paci accommodata civitatis.</p>
</div2>

<div2>
          <head>CAPUT XVII.-- <hi>Unde coelestis societas cum terrena civitate pacem habeat, et unde discordiam.</hi> </head>
<p>Sed domus hominum qui non vivunt ex fide, pacem
terrenam ex hujus temporalis vitae rebus commodisque
sectatur. Domus autem hominum ex fide viventium,
exspectat ea quae in futurum aeterna promissa
sunt, terrenisque rebus ac temporalibus tanquam peregrina
utitur, non quibus capiatur et avertatur quo
tendit in Deum, sed quibus sustentetur ad facilius toleranda
minimeque augenda onera corporis corruptibilis,
quod aggravat animam <note>(Sap. IX, 15)</note>. Idcirco
rerum vitae huic mortali necessariarum utrisque hominibus
 et utrique domui communis est usus; sed
finis utendi cuique suus proprius, multumque diversus.
Ita etiam terrena civitas, quae non vivit ex fide,
terrenam pacem appetit; in eoque defigit imperandi
obediendique concordiam civium, ut sit eis de rebus
ad mortalem vitam pertinentibus humanarum quaedam
compositio voluntatum. Civitas autem coelestis,
vel potius pars ejus, quae in hac mortalitate peregrinatur,
et vivit ex fide, etiam ista pace necesse est
utatur, donec ipsa cui talis pax necessaria est, mortalitas
transeat. Ac per hoc dum apud terrenam civitatem,
velut captivam vitam suae peregrinationis agit,
jam promissione redemptionis et dono spirituali tanquam
pignore accepto, legibus terrenae civitatis, quibus
haec administrantur, quae sustentandae mortali
vitae accommodata sunt, obtemperare non dubitat: ut,
quoniam communis est ipsa mortalitas, servetur in
rebus ad eam pertinentibus inter civitatem utramque
concordia. Verum quia terrena civitas habuit quosdam
suos sapientes, quos divina improbat disciplina, qui
vel suspicati vel decepti a daemonibus crederent multos
deos conciliandos esse rebus humanis, ad quorum
diversa quodammodo officia diversa subdita pertinerent,
ad alium corpus, ad alium animus, inque ipso
corpore ad alium caput, ad alium cervix, et caetera
singula ad singulos; similiter in animo ad alium ingenium,
ad alium doctrina, ad alium ira, ad alium
concupiscentia; inque ipsis rebus vitae adjacentibus,
ad alium pecus, ad alium triticum, ad alium vinum,
ad alium oleum, ad alium silvae, ad alium nummi, ad
<pb n="0646"/>
alium navigatio, ad alium bella atque victoriae, ad
alium conjugia, ad alium partus ac fecunditas, et ad
alios alia caetera; coelestis autem civitas unum Deum
solum colendum nosset, eique tantummodo serviendum
servitute illa, quae graece <foreign xml:lang="greek">λατρεία</foreign> dicitur, et non
nisi Deo debetur, fideli pietate censeret: factum
est, ut religionis leges cum terrena civitate non posset
habere communes, proque his ab ea dissentire
haberet necesse, atque oneri esse diversa sentientibus,
eorumque iras et odia et persecutionum impetus sustinere,
nisi cum animos adversantium aliquando terrore
suae multitudinis, et semper divino adjutorio
propulsaret. Haec ergo coelestis civitas dum peregrinatur
in terra, ex omnibus gentibus cives evocat, atque
in omnibus linguis peregrinam colligit societatem;
non curans quidquid in moribus, legibus, institutisque
diversum est, quibus pax terrena vel conquiritur,
vel tenetur; nihil eorum rescindens, nec destruens,
imo etiam servans ac sequens: quod licet
diversum in diversis nationibus, ad unum tamen
eumdemque finem terrenae pacis intenditur, si religionem
qua unus summus et verus Deus colendus
docetur, non impedit. Utitur ergo etiam coelestis civitas
in hac sua peregrinatione pace terrena, et de
rebus ad mortalem hominum naturam pertinentibus,
humanarum voluntatum compositionem, quantum
salva pietate ac religione conceditur, tuetur atque
appetit, eamque terrenam pacem refert ad coelestem
pacem: quae vere ita pax est, ut rationalis duntaxat
creaturae sola pax habenda atque dicenda sit, ordinatissima
scilicet et concordissima societas fruendi
Deo, et invicem in Deo; quo cum ventum fuerit, non
erit vita mortalis, sed plane certeque vitalis; nec
corpus animale, quod dum corrumpitur, aggravat animam,
sed spirituale sine ulla indigentia, ex omni
parte subditum voluntati. Hanc pacem, dum peregrinatur
in fide, habet; atque ex hac fide juste vivit, cum
ad illam pacem adipiscendam refert quidquid bonarum
actionum gerit erga Deum et proximum, quoniam
vita civitatis utique socialis est.</p>
</div2>

<div2>
          <head>CAPUT XVIII.-- <hi>Quam diversa sit Academiae novae ambiguitas a constantia fidei christianae.</hi> </head>
<p>Quod autem attinet ad illam differentiam, quam de
Academicis novis Varro adhibuit, quibus incerta sunt
omnia, omnino civitas Dei talem dubitationem tanquam
dementiam detestatur, habens de rebus, quas
mente atque ratione comprehendit, etiamsi parvam
propter corpus corruptibile, quod aggravat animam,
quoniam sicut dicit Apostolus, <hi>Ex parte scimus <note>(I Cor.
XIII, 9)</note>
            </hi>, tamen certissimam scientiam: creditque sensibus
in rei cujusque evidentia, quibus per corpus
animus utitur: quoniam miserabilius fallitur, qui nunquam
putat eis esse credendum. Credit etiam Scripturis
sanctis et veteribus et novis, quas Canonicas appellamus,
unde fides ipsa concepta est, ex qua justus
vivit <hi>(Habacuc II, 4)</hi>; per quam sine dubitatione ambulamus,
quamdiu peregrinamur a Domino <hi>(II Cor. V,
<pb n="0647"/>
6)</hi>: qua salva atque certa, de quibusdam rebus, quas
neque sensu, neque ratione percepimus, neque nobis
per Scripturam canonicam claruerunt, nec per testes
quibus non credere absurdum est, in nostram notitiam
pervenerunt, sine justa reprehensione dubitamus
.</p>
</div2>

<div2>
          <head>CAPUT XIX.-- <hi>De habitu et moribus populi christiani.</hi> </head>
<p>Nihil sane ad istam pertinet civitatem quo habitu
vel more vivendi, si non est contra divina praecepta,
istam fidem, qua pervenitur ad Deum, quisque sectetur:
unde ipsos quoque philosophos, quando Christiani
fiunt, non habitum vel consuetudinem victus,
quae nihil impedit religionem, sed falsa dogmata mutare
compellit. Unde illam quam Varro adhibuit ex
Cynicis differentiam, si nihil turpiter atque intemperanter
agat, omnino non curat. Ex tribus vero illis
vitae generibus, otioso, actuoso, et ex utroque composito,
quamvis salva fide quisque possit in quolibet
eorum vitam ducere, et ad sempiterna praemia pervenire;
interest tamen quid amore teneat veritatis, quid
officio charitatis impendat. Nec sic quisque debet esse
otiosus, ut in eodem otio utilitatem non cogitet
proximi; nec sic actuosus, ut contemplationem non
requirat Dei. In otio non iners vacatio delectare debet;
sed aut inquisitio, aut inventio veritatis: ut in ea
quisque proficiat, et quod invenerit teneat, et alteri
non invideat. In actione vero non amandus est honor
in hac vita, sive potentia; quoniam omnia vana
sub sole: sed opus ipsum, quod per eumdem honorem
vel potentiam fit, si recte atque utiliter fit, id
est, ut valeat ad eam salutem subditorum, quae secundum
Deum est; unde jam superius disputavimus <note>(Cap. 6)</note>.
Propter quod ait Apostolus, <hi>Qui episcopatum
desiderat, bonum opus desiderat <note>(I Tim. III, 1)</note>
            </hi>. Exponere
voluit quid sit episcopatus; quia nomen est operis,
non honoris. Graecum est enim, atque inde
ductum vocabulum, quod ille qui praeficitur, eis quibus
praeficitur superintendit, curam eorum scilicet gerens: <foreign xml:lang="greek">ἐπί</foreign>
 quippe, Super; <foreign xml:lang="greek">σκοπός</foreign> vero, Intentio est:
ergo <foreign xml:lang="greek">ἐπισκοπεῖν,</foreign> si velimus, latine Superintendere possumus
dicere; ut intelligat non se esse episcopum,
qui praeesse dilexerit, non prodesse. Itaque a studio
cognoscendae veritatis nemo prohibetur, quod ad laudabile
pertinet otium: locus vero superior, sine quo
regi populus non potest, etsi ita teneatur atque administretur
ut decet, tamen indecenter appetitur.
Quamobrem otium sanctum quaerit charitas veritatis:
negotium justum suscipit necessitas charitatis. Quam
<pb n="0648"/>
sarcinam si nullus imponit, percipiendae atque intuendae
vacandum est veritati: si autem imponitur,
suscipienda est propter charitatis necessitatem:
sed nec sic omni modo veritatis delectatio deserenda
est, ne subtrahatur illa suavitas, et opprimat ista necessitas.</p>
</div2>

<div2>
          <head>CAPUT XX.-- <hi>Quod cives sanctorum in vitae hujus tempore spe beati sint.</hi> </head>
<p>Quamobrem summum bonum civitatis Dei cum sit
aeterna pax atque perfecta, non per quam mortales
transeant nascendo atque moriendo, sed in qua immortales
maneant nihil adversi omnino patiendo; quis
est qui illam vitam vel beatissimam neget, vel in ejus
comparatione istam, quae hic agitur, quantislibet animi
et corporis externarumque rerum bonis plena sit,
non miserrimam judicet? Quam tamen quicumque sic
habet, ut ejus usum referat ad illius finem, quam diligit
ardentissime, ac fidelissime sperat, non absurde
dici etiam nunc beatus potest, spe illa potius, quam
re ista. Res vero ista sine spe illa, beatitudo falsa et
magna miseria est: non enim veris animi bonis utitur.
Quoniam non est vera sapientia, quae intentionem
suam in his quae prudenter discernit, gerit fortiter,
cohibet temperanter, justeque distribuit, non in illum
dirigit finem, ubi erit Deus omnia in omnibus <note>(I Cor. XV, 28)</note>,
aeternitate certa et pace perfecta.</p>
</div2>

<div2>
          <head>CAPUT XXI.-- <hi>An secundum definitiones Scipionis, quae in dialogo Ciceronis sunt, unquam fuerit Romana respublica.</hi> </head>
<div3>
            <head>1.</head>
            <p>
 Quapropter nunc est locus, ut quam potero breviter
ac dilucide expediam, quod in secundo hujus
operis libro me demonstraturum esse promisi <note>(Cap.
21, n. 4)</note>, secundum definitiones, quibus apud Ciceronem
utitur Scipio in libris de Republica, nunquam
rempublicam fuisse Romanam. Breviter enim rempublicam
definit esse rem populi. Quae definitio, si vera
est, nunquam fuit Romana respublica: quia nunquam
fuit res populi; quam definitionem voluit esse reipublicae.
Populum enim esse definivit coetum multitudinis,
juris consensu et utilitatis communione sociatum.
Quid autem dicat juris consensum, disputando
explicat; per hoc ostendens geri sine justitia non
posse rempublicam: ubi ergo justitia vera non est,
nec jus potest esse. Quod enim jure fit, profecto juste
fit: quod autem fit injuste, nec jure fieri potest.
Non enim jura dicenda sunt vel putanda iniqua hominum
constituta: cum illud etiam ipsi jus esse dicant,
quod de justitiae fonte manaverit; falsumque
esse, quod a quibusdam non recte sentientibus dici
solet, id esse jus, quod ei qui plus potest, utile
est. Quocirca ubi non est vera justitia, juris consensu
sociatus coetus hominum non potest esse, et
ideo nec populus, juxta illam Scipionis vel Ciceronis
definitionem: et si non populus, nec res populi; sed
<pb n="0649"/>
qualiscumque multitudinis, quae populi nomine digna
non est. Ac per hoc, si respublica res populi est, et
populus non est qui consensu non sociatus est juris,
non est autem jus, ubi nulla justitia est: procul dubio
colligitur, ubi justitia non est, non esse rempublicam.
Justitia porro ea virtus est, quae sua cuique
distribuit. Quae igitur justitia est hominis, quae ipsum
hominem Deo vero tollit, et immundis daemonibus
subdit? Hoccine est sua cuique distribuere? An qui
fundum aufert ei a quo emptus est, et tradit ei qui
nihil in eo habet juris, injustus est; et qui se ipsum
aufert dominanti Deo, a quo factus est, et malignis
servit spiritibus, justus est?</p>
          </div3>
<div3>
            <head>2.</head>
            <p>
 Disputatur certe acerrime atque fortissime in
eisdem ipsis de Republica libris adversus injustitiam
pro justitia. Et quoniam, cum prius ageretur pro injustitiae
partibus contra justitiam, et diceretur nisi
per injustitiam rempublicam stare augerique non
posse; hoc veluti validissimum positum erat, injustum
esse, ut homines hominibus dominantibus serviant;
quam tamen injustitiam nisi sequatur imperiosa
civitas, cujus est magna respublica, non eam posse
provinciis imperare: responsum est a parte justitiae,
ideo justum esse, quod talibus hominibus sit utilis
servitus, et pro utilitate eorum fieri cum recte fit, id
est, cum improbis aufertur injuriarum licentia; et
domiti se melius habebunt, quia indomiti deterius se
habuerunt: subditumque est, ut ista ratio firmaretur,
veluti a natura sumptum nobile exemplum, atque dictum
est, <hi>Cur igitur Deus homini, animus imperat corpori,
ratio libidini caeterisque vitiosis animi partibus?</hi>  
Plane hoc exemplo satis edoctum est, quibusdam esse
utilem servitutem; et Deo quidem ut serviatur, utile
esse omnibus. Serviens autem Deo animus, recte imperat
corpori, inque ipso animo ratio Domino Deo
subdita, recte imperat libidini vitiisque caeteris. Quapropter
ubi homo Deo non servit, quid in eo putandum
est esse justitiae; quandoquidem Deo non serviens,
nullo modo potest juste animus corpori, aut humana
ratio vitiis imperare? Et si in homine tali non est
ulla justitia, procul dubio nec in hominum coetu, qui
ex hominibus talibus constat. Non est hic ergo juris
ille consensus, qui hominum multitudinem populum
facit, cujus res dicitur esse respublica. Nam de utilitate
quid dicam, cujus etiam communione sociatus
coetus hominum, sicut se habet ista definitio, populus
nuncupatur? Quamvis enim, si diligenter attendas,
nec utilitas sit ulla viventium, qui vivunt impie; sicut
vivit omnis qui non servit Deo, servitque daemonibus,
tanto magis impiis, quanto magis sibi, cum sint immundissimi
spiritus, tanquam diis sacrificari volunt:
tamen quod de juris consensu diximus, satis esse arbitror,
unde appareat per hanc definitionem non esse
populum, cujus respublica esse dicatur, in quo justitia
non est. Si enim dicunt non spiritibus immundis, sed
diis bonis atque sanctis in sua republica servisse Romanos;
numquid eadem toties repetenda sunt, quae
jam satis, imo ultra quam satis est, diximus? Quis
<pb n="0650"/>
enim ad hunc locum per superiores hujus operis libros
pervenit, qui dubitare adhuc possit, malis et
impuris daemonibus servisse Romanos, nisi vel nimium
stolidus, vel impudentissime contentiosus? Sed
ut taceam quales sint, quos sacrificiis colebant; in
lege veri Dei scriptum est, <hi>Sacrificans diis eradicabitur,
nisi Domino tantum <note>(Exod. XXII, 20)</note>
            </hi>. Nec bonis
igitur, nec malis diis sacrificari voluit, qui hoc cum
tanta comminatione praecepit.
</p>
          </div3>
        </div2>

<div2>
          <head>CAPUT XXII.-- <hi>An verus sit Deus, cui Christiani serviunt, cui soli debeat sacrificari.</hi> </head>
<p>Sed responderi potest: Quis iste Deus est, aut
unde dignus probatur, cui deberent obtemperare Romani,
ut nullum deorum praeter ipsum colerent sacrificiis?
Magnae caecitatis est, adhuc quaerere quis
iste sit Deus. Ipse est Deus, cujus Prophetae praedixerunt
ista quae cernimus. Ipse est Deus, a quo
responsum accepit Abraham, <hi>In semine tuo benedicentur
omnes gentes <note>(Gen. XXII, 18)</note>
            </hi>. Quod in Christo
fieri, qui secundum carnem de illo semine exortus
est, iidem ipsi qui remanserunt hujus nominis inimici,
velint nolintve, cognoscunt. Ipse est Deus,
cujus divinus Spiritus per eos locutus est, quorum
praedicta atque completa per Ecclesiam, quam videmus
toto orbe diffusam, in libris superioribus posui.
Ipse est Deus, quem Varro doctissimus Romanorum
Jovem putat, quamvis nesciens quid loquatur:
quod tamen ideo commemorandum putavi, quoniam
vir tantae scientiae nec nullum istum deum potuit
existimare, nec vilem. Hunc enim eum esse credidit,
quem summum putavit Deum. Postremo ipse est
Deus, quem doctissimus philosophorum, quamvis
Christianorum acerrimus inimicus, etiam per eorum
oracula, quos deos putat, Deum magnum Porphyrius
confitetur.</p>
</div2>

<div2>
          <head>CAPUT XXIII.-- <hi>Quae Porphyrius dicat oraculis deorum responsa esse de Christo.</hi> </head>
<div3>
            <head>1.</head>
            <p>
 Nam in libris quos <foreign xml:lang="greek">ἐκ λογίων φιλοσοφίας</foreign> appellat,
in quibus exsequitur atque conscribit rerum ad philosophiam
pertinentium velut divina responsa, ut
ipsa verba ejus, quemadmodum ex lingua graeca in
latinam interpretata sunt, ponam: <hi>Interroganti,</hi> inquit, <hi>quem deum placando revocare possit uxorem
suam a Christianismo, haec ait versibus Apollo.</hi>  
 Deinde
verba velut Apollinis ista sunt: <hi>Forte magis poteris
in aqua impressis litteris scribere, aut adinflans pennas
<pb n="0651"/>
leves per aera ut avis volare, quam pollutae revoces
impiae uxoris sensum. Pergat quomodo vult inanibus
fallaciis perseverans, et lamentationibus fallacissimis
mortuum Deum cantans</hi>, <hi>quem a judicibus recta
sentientibus perditum, pessima in speciosis ferro vincta
mors interfecit.</hi>  Deinde post hos versus Apollinis, qui
non stante metro latine interpretati sunt, subjunxit atque
ait: <hi>In his quidem tergiversationem irremediabilis
sententiae eorum manifestavit, dicens quoniam Judaei suscipiunt
Deum magis quam isti.</hi>  Ecce ubi decolorans Christum,
Judaeos praeposuit Christianis, confitens quod Judaei
suscipiant Deum. Sic enim exposuit versus Apollinis,
ubi a judicibus recta sentientibus Christum dicit occisum,
tanquam illis juste judicantibus, merito sit ille
punitus. Viderit quid de Christo vates mendax Apollinis
 dixerit, atque iste crediderit, aut fortasse
vatem, quod non dixit, dixisse iste ipse confinxerit:
quam vero sibi constet, vel ipsa oracula inter se faciat
convenire, postea videbimus. Hic tamen Judaeos,
tanquam Dei susceptores, recte dicit judicasse de
Christo, quod eum morte pessima excruciandum esse
censuerint. Deus itaque Judaeorum, cui perhibet testimonium,
audiendus fuit, dicens: <hi>Sacrificans diis
eradicabitur, nisi Domino tantum <note>(Exod. XXII, 20)</note>
            </hi>.
Sed ad manifestiora veniamus, et audiamus quam
magnum Deum dicat esse Judaeorum. Item ad ea quae
interrogavit Apollinem, quid melius, verbum sive
ratio, an lex; <hi>respondit,</hi> inquit, <hi>versibus haec dicens.</hi>  
Ac deinde subjicit Apollinis versus, in quibus et isti
sunt, ut quantum satis est inde decerpam: <hi>In Deum
vero,</hi> inquit, <hi>generatorem, et in regem ante omnia</hi> 
 , <hi>quem tremit et coelum, et terra, atque mare,
et infernorum abdita, et ipsa numina perhorrescunt:
quorum lex est Pater, quem valde sancti honorant Hebraei</hi>.
Tali oraculo dei sui Apollinis, Porphyrius
tam magnum Deum dixit Hebraeorum, ut eum et ipsa
numina perhorrescant. Cum ergo Deus iste dixerit, <hi>Sacrificans diis eradicabitur,</hi> 
 miror quod ipse Porphyrius
non perhorruerit, et sacrificans diis eradicari
non formidaverit.</p>
          </div3>
<div3>
            <head>2.</head>
            <p>
 Dicit etiam bona philosophus iste de Christo,
quasi oblitus illius, de qua paulo ante locuti sumus,
contumeliae suae; aut quasi in somnis dii ejus maledixerint
<pb n="0652"/>
Christo, et evigilantes eum bonum esse
cognoverint, digneque laudaverint. Denique tanquam
mirabile aliquid atque incredibile prolaturus, <hi>Praeter
opinionem,</hi> inquit, <hi>profecto quibusdam videatur esse
quod dicturi sumus. Christum enim dii piissimum pronuntiaverunt
et immortalem factum, et cum bona praedicatione
ejus meminerunt: Christianos vero pollutos,</hi> 
inquit, <hi>et contaminatos, et errore implicatos esse dicunt;
et multis talibus adversus eos blasphemiis utuntur.</hi>  
Deinde subjicit velut deorum oracula blasphemantium
Christianos. Et post haec, <hi>De Christo autem,</hi> 
inquit, <hi>interrogantibus si est Deus, ait Hecate: Quoniam
quidem immortalis anima post corpus ut incedit,
nosti, a sapientia autem abscissa semper errat, viri
pietate praestantissimi est illa anima, hanc colunt aliena
a se veritate.</hi>  Deinde post verba hujus quasi oraculi
sua ipse contexens, <hi>Piissimum igitur virum,</hi> inquit, <hi>eum dixit, et ejus animam, sicut et aliorum piorum,
post obitum immortalitate donatam</hi>,
 <hi>et hanc colere
Christianos ignorantes</hi>. <hi>Interrogantibus autem,</hi> inquit, <hi>Cur ergo damnatus est? oraculo respondit dea, Corpus
quidem debilitantibus tormentis semper oppositum est:
anima autem piorum coelesti sedi insidet.</hi> Illa vero
anima aliis animabus fataliter dedit, quibus fata non
annuerunt deorum obtinere dona, neque habere Jovis
immortalis agnitionem, errore implicari. Propterea
ergo diis exosi: quia quibus fato non fuit nosse Deum,
nec dona a diis accipere, his fataliter dedit iste errore
implicari. Ipse vero pius, et in coelum, sicut pii, concessit.
<hi>Itaque hunc quidem non blasphemabis, misereberis
autem hominum dementiam: ex eo in eis facile
praecepsque periculum</hi>.</p>
          </div3>
<div3>
            <head>3.</head>
            <p>
 Quis ita stultus est, ut non intelligat aut ab
homine callido, eoque Christianis inimicissimo haec
oracula fuisse conficta, aut consilio simili ab impuris
daemonibus ista fuisse responsa; ut scilicet, quoniam
laudant Christum, propterea credantur veraciter
vituperare Christianos; atque ita, si possint, intercludant
viam salutis aeternae, in qua fit quisque
christianus? Suae quippe nocendi astutiae milleformi
sentiunt non esse contrarium, si credatur eis laudantibus
Christum, dum tamen credatur etiam vituperantibus
Christianos; ut eum qui utrumque crediderit,
talem Christi faciant laudatorem, ne velit esse
christianus: ac sic quamvis ab illo laudatus, ab istorum
tamen daemonum dominatu eum non liberet
Christus. Praesertim quia ita laudant Christum, ut
quisquis in eum talem crediderit, qualis ab eis praedicatur,
Christianus verus non sit, sed Photinianus
haereticus, qui tantummodo hominem, non etiam
Deum noverit Christum: et ideo per eum salvus
esse non possit, nec istorum mendaciloquorum daemonum
laqueos vitare vel solvere. Nos autem neque
<pb n="0653"/>
Apollinem vituperantem Christum, neque Hecaten
possumus approbare laudantem. Ille quippe tanquam
iniquum Christum vult credi, quem a judicibus recta
sentientibus dicit occisum; ista, hominem piissimum,
sed hominem tantum. Una est tamen et illius et hujus
intentio, ut nolint homines esse Christianos; quia
nisi Christiani erunt, ab eorum erui potestate non
poterunt. Iste vero philosophus, vel potius qui talibus
adversus Christianos quasi oraculis credunt,
prius faciant, si possunt, ut inter se de ipso Christo
Hecate atque Apollo concordent, eumque aut ambo
condemnent, aut ambo collaudent. Quod si facere
potuissent, nihilominus nos et vituperatores et laudatores
Christi fallaces daemones vitaremus. Cum vero
eorum deus et dea inter se de Christo, ille vituperando,
ista laudando dissentiant; profecto eis blasphemantibus
Christianos non credunt homines, si
recte ipsi sentiant.</p>
          </div3>
<div3>
            <head>4.</head>
            <p>
 Sane Christum laudans, vel Porphyrius, vel
Hecate, cum dicat eum ipsum dedisse fataliter Christianis,
ut implicarentur errore, causas tamen ejusdem,
sicut putat, pandit erroris. Quas antequam ex
verbis ejus exponam, prius quaero, Si fataliter dedit
Christus Christianis erroris implicationem, utrum
volens, an nolens dederit. Si volens, quomodo justus?
si nolens, quomodo beatus? Sed jam causas
ipsius audiamus erroris. <hi>Sunt,</hi> inquit, <hi>spiritus terreni
minimi loco quodam malorum daemonum potestati subjecti.
Ab his sapientes Hebraeorum, quorum unus iste
etiam Jesus fuit, sicut audisti divina Apollinis</hi>, <hi>quae
superius dicta sunt; ab his ergo Hebraei daemonibus pessimis
et minoribus spiritibus vetabant religiosos, et ipsis
vacare prohibebant: venerari autem magis coelestes deos,
amplius autem venerari Deum Patrem. Hoc autem,</hi> inquit, <hi>et dii praecipiunt, et in superioribus ostendimus,
quemadmodum animum advertere ad Deum monent, et
illum colere ubique imperant.</hi> Verum indocti et impiae
naturae, quibus vere fatum non concessit a diis dona
obtinere, neque habere Jovis immortalis notionem, non
audientes et deos et divinos viros, deos quidem omnes
recusaverunt, prohibitos autem daemones et hos non
odisse, sed revereri. <hi>Deum autem simulantes colere</hi>,
<hi>ea sola per quae Deus adoratur, non agunt.</hi> Nam Deus
quidem, utpote omnium Pater, nullius indiget: sed
nobis est bene, cum eum per justitiam et castitatem
aliasque virtutes adoramus, ipsam vitam precem ad ipsum
facientes, per imitationem et inquisitionem de ipso.
<hi>Inquisitio enim purgat,</hi> 
 inquit: <hi>imitatio deificat affectionem
ad ipsum operando.</hi>  Bene quidem praedicavit
Deum Patrem, et quibus sit colendus moribus dixit.
Quibus praeceptis prophetici Libri pleni sunt Hebraeorum,
quando sanctorum vita sive vituperatur, sive
<pb n="0654"/>
laudatur. Sed in Christianis tantum errat, aut tantum
calumniatur, quantum volunt daemones, quos opinatur
deos, quasi cuiquam difficile sit recolere, quae
turpia, quae dedecora erga deorum obsequium in
theatris agebantur et templis; et attendere quae legantur,
dicantur, audiantur in ecclesiis, vel Deo vero
quid offeratur; et hinc intelligere ubi aedificium, et
ubi ruina sit morum. Quis autem huic dixit vel inspiravit,
nisi diabolicus spiritus, tam vanum apertumque
mendacium, quod daemones ab Hebraeis coli prohibitos
revereantur potius, quam oderint Christiani?
Sed Deus ille quem coluerunt sapientes Hebraeorum,
etiam coelestibus sanctis Angelis et Virtutibus Dei,
quos beatissimos tanquam cives in hac nostra peregrinatione
mortali veneramur et amamus, sacrificari
vetat, intonans in lege sua, quam dedit populo suo
Hebraeo, et valde minaciter dicens, <hi>Sacrificans diis
eradicabitur.</hi>  Et ne quisquam putaret daemonibus pessimis
terrenisque spiritibus, quos iste dicit minimos
vel minores, ne sacrificetur esse praeceptum; quia
et ipsi in Scripturis sanctis dicti sunt dii, non Hebraeorum,
sed gentium; quod evidenter in Psalmo
Septuaginta interpretes posuerunt, dicentes, <hi>Quo
niam omnes dii gentium daemonia <note>(Psal. XCV, 5)</note>
            </hi>: ne
quis ergo putaret istis quidem daemoniis prohibitum,
coelestibus autem vel omnibus, vel aliquibus sacrificari
esse permissum, mox addidit, <hi>nisi Domino soli,</hi> 
id est, nisi Domino tantum: ne forte in eo quod ait, <hi>nisi Domino soli,</hi> 
 Dominum solem credat esse quispiam,
cui sacrificandum putat: quod non ita esse
intelligendum, in Scripturis graecis facillime reperitur.</p>
          </div3>
<div3>
            <head>5.</head>
            <p>
 Deus igitur Hebraeorum, cui tam magnum tantus
etiam iste philosophus perhibet testimonium,
legem dedit Hebraeo populo suo, hebraeo sermone
conscriptam, non obscuram et incognitam, sed omnibus
jam gentibus diffamatam, in qua lege scriptum
est, <hi>Sacrificans diis eradicabitur, nisi Domino tantum.</hi>  
Quid opus est in hac ejus lege, ejusque Prophetis de
hac re multa perquirere? Imo non perquirere, non
enim abstrusa vel rara sunt; sed aperta et crebra
colligere, et in hac disputatione mea ponere: quibus
luce clarius apparet, nulli omnino nisi tantum sibi
Deum verum et summum voluisse sacrificari. Ecce
hoc unum breviter, imo granditer, minaciter, sed
veraciter dictum ab illo Deo, quem tam excellenter
eorum doctissimi praedicant, audiatur, timeatur,
impleatur, ne inobedientes eradicatio consequatur. <hi>Sacrificans,</hi> 
 inquit, <hi>diis eradicabitur, nisi Domino
tantum:</hi> non quo rei egeat alicujus, sed quia nobis
expedit ut res ejus simus. Hinc enim canitur in sacris
<pb n="0655"/>
Litteris Hebraeorum: <hi>Dixi Domino, Deus meus
es tu, quoniam bonorum meorum non eges <note>(Psal. XV,
2)</note>
            </hi>. Hujus autem praeclarissimum atque optimum sacrificium
nos ipsi sumus, hoc est civitas ejus, cujus
rei mysterium celebramus oblationibus nostris, quae
fidelibus notae sunt, sicut in libris praecedentibus
disputavimus <note>(Lib. 10, cap. 6, et alibi)</note>. Cessaturas
enim victimas, quas in umbra futuri offerebant Judaei,
et unum sacrificium gentes a solis ortu usque
ad occasum, sicut jam fieri cernimus oblaturas, per
Prophetas Hebraeos oracula increpuere divina: ex
quibus quantum satis visum est, nonnulla protulimus,
et huic jam operi aspersimus. Quapropter ubi
non est ista justitia, ut secundum suam gratiam civitati
obedienti Deus imperet unus et summus, ne cuiquam
sacrificet, nisi tantum sibi; et per hoc in omnibus
hominibus ad eamdem civitatem pertinentibus
atque obedientibus Deo, animus etiam corpori, atque
ratio vitiis, ordine legitimo fideliter imperet; ut quemadmodum
justus unus, ita coetus populusque justorum
vivat ex fide, quae operatur per dilectionem,
qua homo diligit Deum, sicut diligendus est Deus,
et proximum sicut semetipsum: ubi ergo non est ista
justitia, profecto non est coetus hominum juris consensu
et utilitatis communione sociatus. Quod si non
est, utique populus non est, si vera est haec populi
definitio. Ergo nec respublica est: quia res populi
non est, ubi ipse populus non est.
</p>
          </div3>
        </div2>

<div2>
          <head>CAPUT XXIV.-- <hi>Qua definitione constet populi et reipublicae nuncupationem recte sibi non solum Romanos, sed etiam regna alia vindicare.</hi> </head>
<p>Si autem populus non isto, sed alio definiatur modo,
velut si dicatur, Populus est coetus multitudinis
rationalis, rerum quas diligit concordi communione
sociatus: profecto ut videatur qualis quisque populus
sit, illa sunt intuenda quae diligit. Quaecumque tamen
diligat, si coetus est multitudinis, non pecorum, sed
rationalium creaturarum, et eorum quae diligit concordi
communione sociatus est, non absurde populus
nuncupatur; tanto utique melior, quanto in melioribus;
tantoque deterior, quanto est in deterioribus
concors. Secundum istam definitionem nostram Romanus
populus, populus est; et res ejus sine dubitatione
respublica. Quid autem primis temporibus
suis, quidve sequentibus populus ille dilexerit, et quibus
moribus ad cruentissimas seditiones, atque inde
ad socialia atque civilia bella perveniens, ipsam concordiam,
quae salus quodammodo est populi, ruperit
atque corruperit, testatur historia: de qua in praecedentibus
libris multa posuimus. Nec ideo tamen vel
ipsum non esse populum, vel ejus rem dixerim non
esse rempublicam, quamdiu manet qualiscumque rationalis
multitudinis coetus, rerum quas diligit concordi
communione sociatus. Quod autem de isto populo
et de ista republica dixi, hoc de Atheniensium
vel quorumcumque Graecorum, hoc de Aegyptiorum,
noc de illa priore Babylone Assyriorum, quando in
<pb n="0656"/>
rebus suis publicis imperia vel parva vel magna tenuerunt,
et de alia quacumque aliarum gentium intelligar
dixisse atque sensisse. Generaliter quippe
civitas impiorum, cui non imperat Deus obedienti
sibi, ut sacrificium non offerat, nisi tantummodo
sibi, et per hoc in illa et animus corpori, ratioque
vitiis recte ac fideliter imperet, caret justitiae veritate.</p>
</div2>

<div2>
          <head>CAPUT XXV.-- <hi>Quod non possint ibi verae esse virtutes, ubi non est vera religio.</hi> </head>
<p>Quamlibet enim videatur animus corpori, et ratio
vitiis laudabiliter imperare; si Deo animus et ratio
ipsa non servit, sicut sibi serviendum esse ipse Deus
praecepit, nullo modo corpori vitiisque recte imperat.
Nam qualis corporis atque vitiorum potest esse mens
domina, veri Dei nescia, nec ejus imperio subjugata,
sed vitiosissimis daemonibus corrumpentibus prostituta?
Proinde virtutes, quas sibi habere videtur, per
quas imperat corpori et vitiis ad quodlibet adipiscendum
vel tenendum, nisi ad Deum retulerit, etiam ipsae
vitia sunt potius quam virtutes. Nam licet a quibusdam
tunc verae et honestae putentur esse virtutes,
cum ad se ipsas referuntur, nec propter aliud expetuntur;
etiam tunc inflatae ac superbae sunt: et ideo
non virtutes, sed vitia judicanda sunt. Sicut
enim non est a carne, sed super carnem, quod carnem
facit vivere: sic non est ab homine, sed super
hominem, quod hominem facit beate vivere; nec solum
hominem, sed etiam quamlibet Potestatem Virtutemque
coelestem.</p>
</div2>

<div2>
          <head>CAPUT XXVI.-- <hi>De pace populi alienati a Deo, qua utitur ad pietatem populus Dei, dum in hoc peregrinus est mundo.</hi> </head>
<p>Quocirca ut vita carnis anima est, ita beata vita
hominis Deus est, de quo dicunt sacrae Litterae Hebraeorum, <hi>Beatus populus, cujus est Dominus Deus ipsius <note>(Psal. CXLIII, 15)</note>
            </hi>.
Miser igitur populus ab isto
alienatus Deo. Diligit tamen ipse etiam quamdam pacem
suam non improbandam, quam quidem non habebit
in fine, quia non ea bene utitur ante finem. Hanc
autem ut interim habeat in hac vita, nostra etiam
interest: quoniam quamdiu permixtae sunt ambae
civitates, utimur et nos pace Babylonis: ex qua ita
per fidem populus Dei liberatur, ut apud hanc interim
peregrinetur. Propter quod et Apostolus admonuit
Ecclesiam, ut oraret pro regibus ejus atque sublimibus,
addens et dicens, <hi>ut quietam et tranquillam
vitam agamus cum omni pietate et charitate <note>(I Tim. II,
2)</note>
            </hi>. Et propheta Jeremias cum populo Dei veteri
venturam praenuntiaret captivitatem, et divinitus
imperaret ut obedienter in Babyloniam irent, Deo suo
etiam ista patientia servientes, monuit et ipse ut oraretur
<pb n="0657"/>
pro illa, dicens, <hi>quia in ejus est pace pax vestra <note>(Jerem. XXIX, 7)</note>
            </hi>,
utique interim temporalis, quae bonis
malisque communis est.</p>
</div2>

<div2>
          <head>CAPUT XXVII.-- <hi>De pace servientium Deo, cujus perfecta tranquillitas in hac temporali vita non potest apprehendi.</hi> </head>
<p>Pax autem nostra propria, et hic est cum Deo per
fidem, et in aeternum erit cum illo per speciem. Sed
hic sive illa communis, sive nostra propria, talis est
pax, ut solatium miseriae sit potius quam beatitudinis
gaudium. Ipsa quoque nostra justitia, quamvis vera
sit propter veri boni finem, ad quem refertur, tamen
tanta est in hac vita, ut potius peccatorum remissione
constet, quam perfectione virtutum. Testis est
oratio totius civitatis Dei, quae peregrinatur in terris.
Per omnia quippe membra sua clamat ad Deum, <hi>Dimitte
nobis debita nostra, sicut et nos dimittimus debitoribus
nostris <note>(Matth. VI, 12)</note>
            </hi>. Nec pro eis est efficax
haec oratio, quorum fides sine operibus mortua est <note>(Jacobi II, 17, 26)</note>:
sed pro eis quorum fides per
dilectionem operatur <note>(Galat. V, 6)</note>. Quia enim Deo
quidem subdita, in hac tamen conditione mortali, et
corpore corruptibili quod aggravat animam <note>(Sap. IX,
15)</note>, non perfecte vitiis imperat ratio, ideo necessaria
est justis talis oratio. Nam profecto quanquam
imperetur, nequaquam sine conflictu vitiis imperatur.
Et utique subrepit aliquid in hoc loco infirmitatis
etiam bene confligenti, sive hostibus talibus victis
subditisque dominanti, unde, si non facili operatione,
certe labili locutione aut volatili cogitatione peccetur.
Et ideo quamdiu vitiis imperatur, plena pax non est:
quia et illa quae resistunt, periculoso debellantur
praelio; et illa quae victa sunt, nondum securo triumphantur
otio, sed adhuc sollicito premuntur imperio.
In his ergo tentationibus, de quibus omnibus in divinis
eloquiis breviter dictum est, <hi>Numquid non tentatio
est vita humana super terram <note>(Job VII, 1, sec. LXX)</note>
            </hi>?
quis ita vivere se praesumat, ut dicere Deo, <hi>Dimitte
nobis debita nostra,</hi> non necesse habeat, nisi homo elatus?
Nec vero magnus, sed inflatus ac tumidus, cui
per justitiam resistit qui gratiam largitur humilibus.
Propter quod scriptum est: <hi>Deus superbis resistit,
<pb n="0658"/>
humilibus autem dat gratiam <note>(Jacobi IV, 6; I Petr. V,
5)</note>
            </hi>. Hic itaque in unoquoque justitia est, ut obedienti
Deus homini, animus corpori, ratio autem vitiis etiam
repugnantibus imperet, vel subigendo, vel resistendo;
atque ut ab ipso Deo petatur et meritorum gratia, et
venia delictorum, ac de acceptis bonis gratiarum actio
persolvatur. In illa vero pace finali, quo referenda,
et cujus adipiscendae causa habenda est ista justitia,
quoniam sanata immortalitate atque incorruptione
natura vitia non habebit, nec unicuique nostrum vel
ab alio vel a se ipso quidquam repugnabit, non opus
erit ut ratio vitiis, quae nulla erunt, imperet: sed
imperabit Deus homini, animus corpori; tantaque
obediendi ibi erit suavitas et facilitas, quanta vivendi
regnandique felicitas. Et hoc illic in omnibus atque
in singulis aeternum erit, aeternumque esse certum
erit: et ideo pax beatitudinis hujus, vel beatitudo pacis
hujus, summum bonum erit.</p>
</div2>

<div2>
          <head>CAPUT XXVIII.-- <hi>In quem finem venturus sit exitus impiorum.</hi> </head>
<p>Eorum autem qui non pertinent ad istam civitatem
Dei, erit et contrario miseria sempiterna, quae etiam
secunda mors dicitur <note>(Apoc. II, 11; XX, 6; XXI, 8)</note>:
quia nec anima ibi vivere dicenda est, quae a vita
Dei alienata erit; nec corpus, quod aeternis doloribus
subjacebit. Ac per hoc ideo durior ista secunda mors
erit, quia finiri morte non poterit. Sed quoniam sicut
miseria beatitudini, et mors vitae, ita bellum paci videtur
esse contrarium; merito quaeritur, sicut pax in
bonorum finibus praedicata est atque laudata, quod
vel quale bellum in finibus malorum e contrario possit
intelligi. Verum qui hoc quaerit, attendat quid in
bello noxium perniciosumque sit, et videbit nihil aliud
esse, quam inter se rerum adversitatem atque conflictum.
Quod igitur bellum gravius et amarius cogitari
potest, quam ubi voluntas sic adversa est passioni,
et passio voluntati, ut nullius earum victoria tales
inimicitiae finiantur; et ubi sic confligit cum ipsa natura
corporis vis doloris, ut neutrum alteri cedat? Hic
enim quando contingit iste conflictus, aut dolor vincit,
et sensum mors adimit; aut natura vincit, et dolorem
sanitas tollit. Ibi autem et dolor permanet,
ut affligat; et natura perdurat, ut sentiat: quia utrumque
ideo non deficit, ne poena deficiat. Ad hos autem
fines bonorum et malorum, illos expetendos, istos
cavendos, quoniam per judicium transibunt ad illos
boni, ad istos mali; de hoc judicio, quantum Deus
donaverit, in consequenti volumine disputabo.</p>
</div2>
      </div1>

<div1>
        <head> <hi>LIBER VIGESIMUS.</hi> De judicio novissimo, deque testimoniis cum Novi, tum Veteris Instrumenti, quibus denuntiatur futurum.</head>
<div2>
          <head>CAPUT PRIMUM.-- <hi>Quod quamvis omni tempore Deus judicet, in hoc tamen libro de novissimo ejus judicio sit proprie disputandum.</hi> </head>
<div3>
            <head>1.</head>
            <p>
 De die ultimi judicii Dei, quod ipse donaverit,
<pb n="0657"/>
            <pb n="0658"/>
locuturi, eumque asserturi adversus impios et incredulos,
tanquam in aedificii fundamento prius ponere
testimonia divina debemus. Quibus qui nolunt credere,
humanis ratiunculis falsis atque fallacibus contravenire
<pb n="0659"/>
conantur, ad hoc ut aut aliud significare
contendant quod adhibetur testimonium de Litteris
sacris, aut omnino divinitus esse dictum negent. Nam
nullum existimo esse mortalium, qui cum ea, sicut
dicta sunt, intellexerit, et a summo ac vero Deo per
animas sanctas dicta esse crediderit, non eis cedat
atque consentiat: sive id etiam ore fateatur, sive aliquo
vitio fateri erubescat, aut metuat; vel etiam pervicacia
simillima insaniae, id quod falsum esse novit
aut credit, contra id quod verum esse novit aut credit,
etiam contentiosissime defendere moliatur.</p>
          </div3>
<div3>
            <head>2.</head>
            <p>
 Quod ergo in confessione ac professione tenet
omnis Ecclesia Dei veri, Christum de coelo esse venturum
ad vivos ac mortuos judicandos, hunc divini
judicii ultimum diem dicimus, id est, novissimum
tempus. Nam per quot dies hoc judicium tendatur,
incertum est: sed Scripturarum more sanctarum
diem poni solere pro tempore, nemo qui illas litteras
quamlibet negligenter legerit, nescit. Ideo autem cum
diem judicii Dei dicimus, addimus ultimum vel novissimum;
quia et nunc judicat, et ab humani generis
initio judicavit, dimittens de paradiso, et a ligno
vitae separans primos homines peccati magni perpetratores:
imo etiam quando angelis peccantibus non
pepercit <note>(II Petr. II, 4)</note>, quorum princeps homines a
se ipso subversus invidendo subvertit, procul dubio
judicavit. Nec sine illius alto justoque judicio, et in
hoc aerio coelo, et in terris, et daemonum et hominum
miserrima est vita, erroribus aerumnisque plenissima.
Verum etsi nemo peccasset, non sine bono rectoque
judicio universam rationalem creaturam perseverantissime
sibi Domino suo cohaerentem in aeterna beatitudine
retineret. Judicat etiam, non solum universaliter
de genere daemonum atque hominum, ut miseri
sint propter primorum meritum peccatorum; sed
etiam de singulorum operibus propriis, quae gerunt
arbitrio voluntatis. Nam et daemones ne torqueantur,
precantur <note>(Matth. VIII, 29)</note>: nec utique injuste vel
parcitur eis, vel pro sua quique improbitate torquentur.
Et homines plerumque aperte, semper occulte,
luunt pro suis factis divinitus poenas, sive in hac vita,
sive post mortem: quamvis nullus hominum agat recte,
nisi divino adjuvetur auxilio; nullus daemonum
aut hominum agat inique, nisi divino eodemque justissimo
judicio permittatur. Sicut enim ait Apostolus, <hi>Non est iniquitas apud Deum 
 <note>(Rom. IX, 14)</note>
            </hi>; et, sicut
ipse alibi dicit, <hi>Inscrutabilia sunt judicia Dei, et investigabiles
viae ejus <note>(Id. XI, 33)</note>
            </hi>. Non igitur in hoc libro
de illis primis, nec de istis mediis Dei judiciis, sed de
ipso novissimo judicio, quantum ipse tribuerit, disputabo,
quando Christus de coelo venturus est vivos judicaturus
et mortuos. Iste quippe dies judicii proprie
jam vocatur, eo quod nullus ibi erit imperitae querelae
locus, cur injustus ille sit felix, et cur ille justus infelix.
Omnium namque tunc nonnisi bonorum vera et
plena felicitas, et omnium nonnisi malorum digna et
summa infelicitas apparebit.
</p>
          </div3>
        </div2>

<div2>
          <head>CAPUT II.-- <hi>De varietate rerum humanarum, cui non potest dici deesse judicium Dei, quamvis nequeat vestigari.</hi> </head>

<pb n="0660"/>
<p>Nunc autem et mala aequo animo ferre discimus,
quae patiuntur et boni; et bona non magnipendere,
quae adipiscuntur et mali. Ac per hoc etiam in his rebus,
in quibus non apparet divina justitia, salutaris
est divina doctrina. Nescimus enim quo judicio Dei
bonus ille sit pauper, malus ille sit dives: iste gaudeat,
quem pro suis perditis moribus cruciari debuisse
moeroribus arbitramur; contristetur ille, quem vita
laudabilis gaudere debuisse persuadet: exeat de judicio
non solum inultus, verum etiam damnatus innocens,
aut iniquitate judicis pressus, aut falsis obrutus
testimoniis; e contrario scelestus adversarius ejus
non solum impunitus, verum etiam vindicatus insultet:
impius optime valeat, pius languore tabescat:
latrocinentur sanissimi juvenes; et qui nec verbo
quemquam laedere potuerunt, diversa morborum atrocitate
affligantur infantes: utilis rebus humanis immatura
morte rapiatur; et qui videntur nec nasci debuisse,
diutissime insuper vivant: plenus criminibus
sublimetur honoribus, et hominem sine querela tenebrae
ignobilitatis abscondant: et caetera hujusmodi,
quae quis colligit, quis enumerat? Quae si haberent in
ipsa velut absurditate constantiam, ut in hac vita, in
qua <hi>homo,</hi> sicut sacer Psalmus eloquitur, <hi>vanitati similis
factus est, et dies ejus velut umbra praetereunt <note>(Psal.
CXLIII, 4)</note>
            </hi>, nonnisi mali adipiscerentur transitoria
bona ista atque terrena, nec nisi boni talia paterentur
mala, posset hoc referri ad judicium justum Dei, vel
etiam benignum; ut qui non erant assecuturi bona
aeterna, quae faciunt beatos, temporalibus vel deciperentur
pro malitia sua, vel pro Dei misericordia consolarentur
bonis; et qui non erant passuri aeterna
tormenta, temporalibus vel pro suis quibuscumque et
quantuliscumque peccatis affligerentur, vel propter
implendas virtutes exercerentur malis. Nunc vero
quando non solum in malo sunt boni, et in bono mali,
quod videtur injustum; verum etiam plerumque et malis
mala eveniunt, et bonis bona proveniunt: magis inscrutabilia
fiunt judicia Dei <note>(Rom. XI, 33)</note>, et investigabiles
viae illius. Quamvis ergo nesciamus quo judicio Deus ista
vel faciat, vel fieri sinat, apud quem summa virtus est
et summa sapientia, summa justitia, nulla infirmitas,
nulla temeritas, nulla iniquitas: salubriter tamen
discimus non magnipendere seu bona, seu mala, quae
videmus esse bonis malisque communia; et illa bona
quaerere, quae bonorum, atque illa mala maxime fugere,
quae propria sunt malorum. Cum vero ad illud
Dei judicium venerimus, cujus tempus jam proprie
dies judicii, et aliquando dies Domini nuncupatur;
non solum quaecumque tunc judicabuntur, verum
etiam quaecumque ab initio judicata, et quaecumque
usque ad illud tempus adhuc judicanda sunt, apparebunt
esse justissima. Ubi hoc quoque manifestabitur,
quam justo judicio Dei fiat, ut nunc tam multa ac
pene omnia justa judicia Dei sensus mentesque mortalium
<pb n="0661"/>
lateant; cum tamen in hac re piorum fidem
non lateat, justum esse quod latet.</p>
</div2>

<div2>
          <head>CAPUT III.-- <hi>Quid in libro Ecclesiaste Salomon de his quae in hac vita et bonis et malis sunt communia, disputarit.</hi> </head>
<p>Nempe Salomon, sapientissimus rex Israel, qui regnavit
in Jerusalem, librum qui vocatur Ecclesiastes,
et a Judaeis quoque habetur in sacrarum canone Litterarum,
sic exorsus est: <hi>Vanitas vanitantium</hi>, <hi>dixit
Ecclesiastes; vanitas vanitantium, et omnia vanitas. Quae
homini abundantia in omni labore suo, quo laborat sub
sole <note>(Eccle. I, 2 et 3)</note>
            </hi>? Et cum ex hac sententia connecteret
caetera, commemorans aerumnas erroresque
vitae hujus, et vanescentes interea temporum lapsus,
ubi nihil solidum, nihil stabile retinetur; in ea rerum
vanitate sub sole, illud etiam deplorat quodammodo,
quod cum sit abundantia sapientiae super insipientiam,
sicut abundantia lucis super tenebras, sapientisque
oculi sint in capite ipsius, et stultus in tenebris ambulet;
unus tamen incursus incurrat omnibus <note>(Id. II,
13, 14)</note>, utique in hac vita quae sub sole agitur: significans
videlicet ea mala, quae bonis et malis videmus
esse communia. Dicit etiam illud, quod et boni patiantur
mala, tanquam mali sint, et mali tanquam
boni sint, adipiscantur bona, ita loquens: <hi>Est,</hi> inquit, <hi>vanitas, quae facta est super terram; quia sunt justi, super
quos venit sicut factum impiorum; et sunt impii, super
quos venit sicut factum justorum. Dixi quoniam hoc
quoque vanitas 
 <note>(Id. VIII, 14)</note>
            </hi>. In hac vanitate, cui,
quantum satis visum est, intimandae totum istum librum
vir sapientissimus deputavit, non utique ob
aliud, nisi ut eam vitam desideremus, quae vanitatem
non habet sub hoc sole, sed veritatem sub illo qui
fecit hunc solem: in hac ergo vanitate, numquid nisi
justo Dei rectoque judicio similis eidem vanitati factus
vanesceret homo? In diebus tamen vanitatis suae interest
plurimum, utrum resistat, an obtemperet veritati,
et utrum sit expers verae pietatis, an particeps:
non propter vitae hujus vel bona acquirenda, vel mala
vitanda vanescendo transeuntia; sed propter futurum
judicium, per quod erunt et bonis bona, et malis mala,
sine fine mansura. Denique iste sapiens hunc librum
sic conclusit, ut diceret, <hi>Deum time, et mandata
ejus custodi; quia hoc est omnis homo: quia omne hoc
opus Deus adducet in judicium in omni despecto, sive
bonum, sive malum <note>(Id. XII, 13, 14)</note>
            </hi>. Quid brevius,
verius, salubrius dici potuit? <hi>Deum,</hi> inquit, <hi>time, et
mandata ejus custodi; quia hoc est omnis homo.</hi>  Quicumque
enim est, hoc est, custos utique mandatorum
Dei: quoniam qui hoc non est, nihil est. Non enim
ad veritatis imaginem reformatur, remanens in similitudine
vanitatis. <hi>Quia omne hoc opus,</hi> id est, quod
ab homine fit in hac vita, <hi>sive bonum, sive malum,
Deus adducet in judicium, in omni despecto,</hi> id est, in
omni etiam qui contemptibilis hic videtur, et ideo
nec videtur: quoniam Deus et ipsum videt, nec eum
<pb n="0662"/>
despicit, nec cum judicat praeterit.</p>
</div2>

<div2>
          <head>CAPUT IV.-- <hi>Quod ad disserendum de novissimo judicio Dei, Novi primum Testamenti, ac deinde Veteris testimonia prolaturus sit.</hi> </head>
<p>Hujus itaque ultimi judicii Dei testimonia de Scripturis
sanctis quae ponere institui, prius eligenda sunt
de libris Instrumenti Novi, postea de Veteris. Quamvis
enim vetera priora sint tempore, nova tamen anteponenda
sunt dignitate; quoniam illa vetera praeconia
sunt novorum. Nova igitur ponentur prius, quae
ut firmius probemus, assumentur et vetera. In veteribus
habentur Lex et Prophetae, in novis Evangelium
et apostolicae Litterae. Ait autem Apostolus, <hi>Per legem
enim cognitio peccati. Nunc autem sine lege justitia Dei
manifestata est, testificata per Legem et Prophetas: justitia
autem Dei, per fidem Jesu Christi in omnes qui
credunt <note>(Rom. III, 20-22)</note>
            </hi>. Haec justitia Dei ad novum
pertinet Testamentum, et testimonium habet a veteribus
Libris, hoc est, a Lege et Prophetis. Prius ergo
ipsa causa ponenda est, et postea testes introducendi.
Hunc et ipse Jesus Christus ordinem servandum esse
demonstrans, <hi>Scriba,</hi> inquit, <hi>eruditus in regno Dei, similis
est viro patrifamilias, proferenti de thesauro suo
nova et vetera <note>(Matth. XIII, 52)</note>
            </hi>. Non dixit, Vetera et
nova: quod utique dixisset, nisi maluisset meritorum
ordinem servare quam temporum.</p>
</div2>

<div2>
          <head>CAPUT V.-- <hi>Quibus sententiis Domini Salvatoris divinum judicium futurum in fine saeculi declaretur.</hi> </head>
<div3>
            <head>1.</head>
            <p>
 Ergo ipse Salvator cum objurgaret civitates, in
quibus virtutes magnas fecerat, neque crediderant, et
eis alienigenas anteponeret, <hi>Verumtamen,</hi> inquit, <hi>dico
vobis, Tyro et Sidoni remissius erit in die judicii quam
vobis.</hi>  Et paulo post alteri civitati, <hi>Amen,</hi> inquit, <hi>dico
vobis, quia terrae Sodomorum remissius erit in die judicii
quam tibi <note>(Matth. XI, 22, 24)</note>
            </hi>. Hic evidentissime
praedicat diem judicii esse venturum. Et alio loco, <hi>Viri Ninivitae,</hi> 
 inquit, <hi>surgent in judicio cum generatione
ista, et condemnabunt eam; quia poenitentiam egerunt
in praedicatione Jonae, et ecce plus quam Jona hic.
Regina Austri surget in judicio cum generatione ista, et
condemnabit eam; quia venit a finibus terrae audire sapientiam
Salomonis, et ecce plus quam Salomon hic <note>(Id. XII, 41, 42)</note>
            </hi>.
Duas hoc loco res discimus, et venturum
esse judicium, et cum mortuorum resurrectione
venturum. De Ninivitis enim et regina Austri quando
ista dicebat, de mortuis sine dubio loquebatur, quos
tamen in die judicii resurrecturos esse praedixit. Nec
ideo dixit, <hi>condemnabunt,</hi> quia ipsi judicabunt: sed
quia ex ipsorum comparatione isti merito damnabuntur.</p>
          </div3>
<div3>
            <head>2.</head>
            <p>
 Rursus alio loco, cum de hominum bonorum et
malorum nunc permixtione, postea separatione, quae
utique die judicii futura est, loqueretur, adhibuit similitudinem
de tritico seminato et superseminatis zizaniis,
eamque suis exponens discipulis: <hi>Qui seminat,</hi> 
<pb n="0663"/>
inquit, <hi>bonum semen, est Filius hominis: ager autem
est mundus</hi>: <hi>bonum vero semen hi sunt filii regni; zizania
autem filii sunt nequam: inimicus autem qui seminavit
ea, est diabolus: messis autem consummatio saeculi
est, messores vero Angeli sunt.</hi> Sicut ergo colliguntur
zizania, et igni comburuntur; sic erit in consummatione
saeculi. Mittet Filius hominis Angelos suos, et colligent
de regno ejus omnia scandala, et eos qui faciunt iniquitatem,
et mittent eos in caminum ignis: ibi erit fletus et
stridor dentium. Tunc justi fulgebunt sicut sol in regno
Patris eorum. <hi>Qui habet aures audiendi, audiat <note>(Matth.
XIII, 37-43)</note>
            </hi>. Hic quidem judicium vel diem judicii non
nominavit, sed multo eum clarius ipsis rebus expressit,
et in fine saeculi futurum esse praedixit.</p>
          </div3>
<div3>
            <head>3.</head>
            <p>
 Item discipulis suis: <hi>Amen,</hi> inquit, <hi>dico vobis,
quod vos qui secuti estis me, in regeneratione, cum sederit
Filius hominis in sede majestatis suae, sedebitis et
vos super sedes duodecim, judicantes duodecim tribus
Israel <note>(Id. XIX, 28)</note>
            </hi>. Hic discimus cum suis discipulis
judicaturum Jesum. Unde et alibi Judaeis dixit: <hi>Si
ego in Beelzebub ejicio daemonia, filii vestri in quo ejiciunt?
Ideo ipsi judices vestri erunt <note>(Id. XII, 27)</note>
            </hi>. Nec
quoniam super duodecim sedes sessuros esse ait, duodecim
solos homines cum illo judicaturos putare debemus.
Duodenario quippe numero, universa quaedam
significata est judicantium multitudo, propter duas
partes numeri septenarii, quo significatur plerumque
universitas: quae duae partes, id est tria et quatuor, altera
per alteram multiplicatae duodecim faciunt. Nam et
quatuor ter, et tria quater duodecim sunt: et si qua alia
hujus duodenarii numeri, quae ad hoc valeat, ratio
reperitur. Alioquin quoniam in locum Judae traditoris
apostolum Matthiam legimus ordinatum <note>(Act. I,
26)</note>; apostolus Paulus, qui plus illis omnibus laboravit <note>(I Cor. XV, 10)</note>,
ubi ad judicandum sedeat non habebit:
qui profecto cum aliis sanctis ad numerum judicum
se pertinere demonstrat, cum dicit, <hi>Nescitis quia
angelos judicabimus <note>(Id. VI, 3)</note>
            </hi>? De ipsis quoque judicandis
in hoc numero duodenario similis causa est.
Non enim quia dictum est, <hi>judicantes duodecim tribus
Israel,</hi> tribus Levi, quae tertia decima est, ab eis judicanda
non erit, aut solum illum populum, non etiam
caeteras gentes judicabunt. Quod autem ait, <hi>in regeneratione,</hi> 
procul dubio mortuorum resurrectionem nomine
voluit regenerationis intelligi. Sic enim caro
nostra regenerabitur per incorruptionem, quemadmodum
est anima nostra regenerata per fidem.</p>
          </div3>
<div3>
            <head>4.</head>
            <p>
 Multa praetereo, quae de ultimo judicio ita dici
videntur, ut diligenter considerata reperiantur ambigua,
vel magis ad aliud pertinentia; sive scilicet ad
eum Salvatoris adventum, quo per totum hoc tempus
in Ecclesia sua venit, hoc est, in membris suis, particulatim
atque paulatim, quoniam tota corpus est
ejus; sive ad excidium terrenae Jerusalem: quia et
de illo cum loquitur, plerumque sic loquitur, tanquam
de fine saeculi atque de illo die judicii novissimo et
<pb n="0664"/>
magno loquatur; ita ut dignosci non possit omnino,
nisi ea quae apud tres evangelistas, Matthaeum, Marcum,
et Lucam de hac re similiter dicta sunt, inter
se omnia conferantur. Quaedam quippe alter obscurius,
alter explicat planius; ut ea quae ad unam rem
pertinentia dicuntur, appareat unde dicantur. Quod
facere utcumque curavi in quadam epistola, quam
rescripsi ad beatae memoriae virum Hesychium, Salonitanae
urbis episcopum, cujus epistolae titulus est,
de Fine saeculi <note>(Epist. 199)</note>.</p>
          </div3>
<div3>
            <head>5.</head>
            <p>
 Proinde jam illud hic dicam, quod in Evangelio
secundum Matthaeum de separatione bonorum et malorum
legitur per judicium praesentissimum atque
novissimum Christi. <hi>Cum autem venerit,</hi> inquit, <hi>Filius
hominis in majestate sua, et omnes Angeli cum eo, tunc
sedebit super sedem majestatis suae, et congregabuntur
ante eum omnes gentes, et separabit eos ab invicem,
sicut pastor segregat oves ab haedis: et statuet oves
quidem a dextris suis, haedos autem a sinistris.</hi> Tunc
dicet Rex his, qui a dextris ejus erunt, Venite, benedicti
Patris mei, possidete paratum vobis regnum a
constitutione mundi. Esurivi enim, et dedistis mihi manducare;
sitivi, et dedistis mihi bibere; hospes eram, et
collegistis me; nudus, et cooperuistis me; infirmus,
et visitastis me; in carcere eram, et venistis ad me.
Tunc respondebunt ei justi, dicentes: Domine, quando
vidimus te esurientem, et pavimus; sitientem, et dedimus
tibi potum? Quando autem te vidimus hospitem,
et collegimus te; aut nudum, et cooperuimus te? Aut
quando te vidimus infirmum, aut in carcere, et venimus
ad te? Et respondens Rex dicet illis, Amen dico vobis,
quamdiu fecistis uni de his fratribus meis minimis,
mihi fecistis. <hi>Tunc dicet,</hi> inquit, <hi>et his qui a sinistris
erunt: Discedite a me, maledicti, in ignem aeternum,
qui paratus est diabolo et angelis ejus.</hi>  Deinde similiter
etiam his enumerat, quod illa non fecerint, quae
dextros fecisse memoravit. Similiterque interrogantibus,
quando eum viderint in horum indigentia constitutum:
quod minimis suis factum non est, sibi
factum non fuisse respondet; sermonemque concludens, <hi>Et hi,</hi> 
 inquit, <hi>in supplicium aeternum ibunt, justi
autem in vitam aeternam <note>(Matth. XXV, 31-46)</note>
            </hi>. Joannes
vero evangelista apertissime narrat eum in resurrectione
mortuorum futurum praedixisse judicium. Cum
enim dixisset, <hi>Neque enim Pater judicat quemquam,
sed judicium omne dedit Filio, ut omnes honorificent
Filium, sicut honorificant Patrem: qui non honorificat
Filium, non honorificat Patrem, qui misit illum:</hi> protinus
addidit, <hi>Amen, amen dico vobis, quia qui verbum
meum audit, et credit ei qui me misit, habet vitam
aeternam; et in judicium non veniet, sed transiit a
morte in vitam <note>(Joan. V, 22-24)</note>
            </hi>. Ecce hic dixit fideles
suos in judicium non venire. Quomodo ergo per
judicium separabuntur a malis, et ad ejus dexteram
stabunt, nisi quia hoc loco judicium pro damnatione
posuit? In tale quippe judicium non venient, qui
<pb n="0665"/>
audiunt verbum ejus, et credunt ei qui misit illum.
</p>
          </div3>
        </div2>

<div2>
          <head>CAPUT VI.-- <hi>Quae sit prima resurrectio, quae secunda.</hi> </head>
<div3>
            <head>1.</head>
            <p>
 Deinde adjungit, et dicit: <hi>Amen, amen dico
vobis quia venit hora, et nunc est, quando mortui audient
vocem Filii Dei; et qui audierint, vivent. Sicut
enim Pater habet vitam in semetipso, sic dedit et Filio
habere vitam in semetipso <note>(Joan. V, 25 et 26)</note>
            </hi>. Nondum de
secunda resurrectione, id est corporum, loquitur,
quae in fine futura est; sed de prima, quae nunc est.
Hanc quippe ut distingueret, ait, <hi>Venit hora, et nunc
est.</hi>  Non autem ista corporum, sed animarum est.
Habent enim et animae mortem suam in impietate
atque peccatis: secundum quam mortem mortui
sunt, de quibus idem Dominus ait, <hi>Sine mortuos sepelire
mortuos suos <note>(Matth. VIII, 22)</note>
            </hi>; ut scilicet in
anima mortui, in corpore mortuos sepelirent. Propter
istos ergo impietate et iniquitate in anima mortuos, <hi>Venit,</hi> 
 inquit, <hi>hora, et nunc est, quando mortui
audient vocem Filii Dei; et qui audierint, vivent. Qui
audierint</hi> dixit, qui obedierint, qui crediderint, et
usque in finem perseveraverint. Nec fecit hic ullam
differentiam bonorum et malorum. Omnibus enim
bonum est audire vocem ejus, et vivere, ad vitam
pietatis ex impietatis morte transeundo. De qua
morte ait apostolus Paulus, <hi>Ergo omnes mortui sunt,
et pro omnibus mortuus est</hi>, <hi>ut qui vivunt, jam non
sibi vivant, sed ei qui pro ipsis mortuus est, et resurrexit <note>(II Cor. V, 14, 15)</note>
            </hi>.
Omnes itaque mortui sunt
in peccatis, nemine prorsus excepto, sive originalibus,
sive etiam voluntate additis, vel ignorando, vel
sciendo nec faciendo quod justum est: et pro omnibus
mortuis vivus mortuus est unus, id est, nullum
habens omnino peccatum: ut qui per remissionem
peccatorum vivunt, jam non sibi vivant, sed ei qui
pro omnibus mortuus est propter peccata nostra,
et resurrexit propter justificationem nostram; ut
credentes in eum qui justificat impium, ex impietate
justificati, tanquam ex morte vivificati, ad primam
resurrectionem, quae nunc est, pertinere possimus.
Ad hanc enim primam non pertinent, nisi qui beati
erunt in aeternum: ad secundam vero, de qua mox
locuturus est, et beatos pertinere docebit, et miseros.
Ista est misericordiae, illa judicii. Propter quod in
Psalmo scriptum est: <hi>Misericordiam et judicium cantabo
tibi, Domine <note>(Psal. C, 1)</note>
            </hi>.</p>
          </div3>
<div3>
            <head>2.</head>
            <p>
 De quo judicio consequenter adjunxit, atque
ait: <hi>Et potestatem dedit ei judicium facere, quia Filius
hominis est.</hi>  Hic ostendit, quod in ea carne veniet
judicaturus, in qua venerat judicandus. Ad hoc enim
ait, <hi>quoniam Filius hominis est.</hi>  Ac deinde subjungens
<pb n="0666"/>
unde agimus: <hi>Nolite,</hi> inquit, <hi>mirari hoc, quia veniet hora, in qua omnes qui in monumentis sunt, audient
vocem ejus</hi>;
 <hi>et procedent qui bona fecerunt, in resurrectionem
vitae; qui vero mala egerunt, in resurrectionem
judicii <note>(Joan. V, 27-29)</note>
            </hi>. Hoc est illud judicium,
quod paulo ante, sicut nunc, pro damnatione posuerat,
dicens, <hi>Qui verbum meum audit, et credit ei qui
misit me, habet vitam aeternam, et in judicium non
veniet, sed transiit a morte in vitam <note>(Ibid., 24)</note>
            </hi>: id est,
pertinendo ad primam resurrectionem, qua nunc
transitur a morte ad vitam, in damnationem non
veniet, quam significavit appellatione judicii, sicut
etiam hoc loco, ubi ait, <hi>Qui vero mala egerunt, in
resurrectionem judicii,</hi> id est, damnationis. Resurgat
ergo in prima, qui non vult in secunda resurrectione
damnari. <hi>Venit</hi> enim <hi>hora, et nunc est, quando mortui
audient vocem Filii Dei; et qui audierint, vivent <note>(Ibid.,
25)</note>
            </hi>, id est, in damnationem non venient, quae secunda
mors dicitur: in quam mortem, post secundam,
quae corporum futura est, resurrectionem, praecipitabuntur,
qui in prima, quae animarum est, non
resurgunt. <hi>Veniet</hi> enim <hi>hora</hi> (ubi non ait, <hi>et nunc
est;</hi> quia in fine saeculi erit, hoc est in ultimo et
maximo judicio Dei), <hi>quando omnes qui in monumentis
sunt, audient vocem ejus, et procedent <note>(Ibid., 28)</note>
            </hi>. Non
dixit quemadmodum in prima, <hi>et qui audierint, vivent.</hi>  
Non enim omnes vivent, ea scilicet vita, quae quoniam
beata est, sola vita dicenda est. Nam utique non sine
qualicumque vita possent audire, et de monumentis
resurgente carne procedere. Quare autem non omnes
vivent, in eo quod sequitur, docet: <hi>Qui bona,</hi> inquit, <hi>fecerunt, in resurrectionem vitae,</hi> 
 hi sunt qui vivent: <hi>qui vero mala egerunt, in resurrectionem judicii,</hi> 
 hi
sunt qui non vivent; quia secunda morte morientur.
Mala quippe egerunt, quoniam male vixerunt: male
autem vixerunt, quia in prima, quae nunc est, animarum
resurrectione non revixerunt, aut in eo quod
revixerant, non in finem usque manserunt. Sicut ergo
duae sunt regenerationes, de quibus jam supra locutus
sum, una secundum fidem, quae nunc fit per Baptismum;
alia secundum carnem, quae fiet in ejus incorruptione
atque immortalitate per judicium magnum
atque novissimum: ita sunt et resurrectiones duae,
una prima, quae et nunc est, et animarum est, quae
venire non permittit in mortem secundam; alia secunda,
quae nunc non est, sed in saeculi fine futura
est, nec animarum, sed corporum est, quae per ultimum
judicium alios mittet in secundam mortem,
alios in eam vitam, quae non habet mortem.
</p>
          </div3>
        </div2>

<div2>
          <head>CAPUT VII.-- <hi>De duabus resurrectionibus et de mille annis quid in Apocalypsi Joannis scriptum sit, et quid de eis rationabiliter sentiatur.</hi> </head>
<div3>
            <head>1.</head>
            <p>
 De his duabus resurrectionihus idem Joannes
evangelista in libro qui dicitur Apocalypsis, eo modo
locutus est, ut earum prima a quibusdam nostris
non intellecta, insuper etiam in quasdam ridiculas
<pb n="0667"/>
fabulas verteretur. Ait quippe in libro memorato Joannes
apostolus: <hi>Et vidi angelum descendentem de coelo,
habentem clavem abyssi, et catenam in manu sua, et
tenuit draconem illum serpentem antiquum, qui cognominatus
est diabolus et satanas, et alligavit illum mille
annis, et misit illum in abyssum; et clausit, et signavit
super eum, ut non seduceret jam gentes, donec
finiantur mille anni: post haec oportet eum solvi brevi
tempore.</hi> Et vidi sedes, et sedentes super eas, et judicium
datum est. <hi>Et animae occisorum propter testimonium
Jesu, et propter verbum Dei, et si qui non
adoraverunt bestiam, nec imaginem ejus, neque acceperunt
inscriptionem in fronte aut in manu sua, et regnaverunt
cum Jesu mille annis: reliqui eorum non vixerunt,
donec finiantur mille anni.</hi> Haec resurrectio prima
est. Beatus et sanctus est, qui habet in hac prima resurrectione
partem. <hi>In istis secunda mors non habet potestatem;
sed erunt sacerdotes Dei et Christi, et regnabunt
cum eo mille annis <note>(Apoc. XX, 1-6)</note>
            </hi>. Qui propter haec
hujus libri verba primam resurrectionem futuram
suspicati sunt corporalem, inter caetera maxime numero
annorum mille permoti sunt, tanquam oporteret
in sanctis eo modo veluti tanti temporis fieri sabbatismum,
vacatione scilicet sancta post labores annorum
sex millium, ex quo creatus est homo, et magni
illius peccati merito in hujus mortalitatis aerumnas
de paradisi felicitate dimissus est, ut quoniam scriptum
est, <hi>Unus dies apud Dominum sicut mille anni,
et mille anni sicut dies unus <note>(II Petr. III, 8)</note>
            </hi>, sex annorum
millibus tanquam sex diebus impletis, sequatur
velut sabbati septimus in annis mille postremis, ad
hoc scilicet sabbatum celebrandum resurgentibus
sanctis. Quae opinio esset utcumque tolerabilis, si
aliquae deliciae spirituales in illo sabbato adfuturae
sanctis per Domini praesentiam crederentur. Nam
etiam nos hoc opinati fuimus aliquando. Sed cum
eos qui tunc resurrexerint, dicant immoderatissimis
carnalibus epulis vacaturos, in quibus cibus sit tantus
ac potus, ut non solum nullam modestiam teneant,
sed modum quoque ipsius incredulitatis excedant:
nullo modo ista possunt nisi a carnalibus credi. Hi
autem qui spirituales sunt, istos ista credentes <foreign xml:lang="greek">Χιλιαστάς</foreign>
appellant graeco vocabulo; quos, verbum e verbo
exprimentes, nos possumus Milliarios nuncupare.
Eos autem longum est refellere ad singula; sed potius,
quemadmodum Scriptura haec accipienda sit,
jam debemus ostendere.</p>
          </div3>
<div3>
            <head>2.</head>
            <p>
 Ait ipse Dominus Jesus Christus, <hi>Nemo potest
introire in domum fortis, et vasa ejus eripere, nisi prius
alligaverit fortem <note>(Marc. III, 27)</note>
            </hi>: diabolum volens intelligi
fortem, quia ipse genus humanum potuit tenere
captivum; vasa vero ejus, quae fuerat erepturus, fideles
suos futuros, quos ille in diversis peccatis atque
impietatibus possidebat. Ut ergo alligaretur hic fortis,
<pb n="0668"/>
propterea vidit iste apostolus in Apocalypsi <hi>angelum
descendentem de coelo, habentem clavem abyssi, et catenam
in manu sua. Et tenuit,</hi> inquit, <hi>draconem illum
serpentem antiquum, qui cognominatus est diabolus et
satanas, et alligavit eum mille annis,</hi> hoc est, ejus
potestatem ab eis seducendis ac possidendis, qui fuerant
liberandi, cohibuit atque frenavit. Mille autem
anni duobus modis possunt, quantum mihi occurrit,
intelligi: aut quia in ultimis annis mille ista res agitur,
id est, sexto annorum milliario tanquam sexto
die, cujus nunc spatia posteriora volvuntur; secuturo
deinde sabbato, quod non habet vesperam, requie
scilicet sanctorum, quae non habet finem: ut hujus
milliarii tanquam diei novissimam partem, quae remanebat
 usque ad terminum saeculi, mille annos
appellaverit; eo loquendi modo, quo pars significatur
a toto: aut certe mille annos pro annis omnibus hujus
saeculi posuit; ut perfecto numero notaretur ipsa
temporis plenitudo. Millenarius quippe numerus denarii
numeri quadratum solidum reddit. Decem quippe
decies ducta, fiunt centum; quae jam figura quadrata,
sed plana est. Ut autem in altitudinem surgat, et
solida fiat, rursus centum decies multiplicantur, et
mille sunt. Porro si centum ipsa pro universitate aliquando
ponuntur, quale illud est, quod Dominus
omnia sua dimittenti et eum sequenti promisit, dicens, <hi>Accipiet in hoc saeculo centuplum 
 <note>(Matth. XIX, 29;
Marc. X, 30)</note>
            </hi>: quod exponens quodammodo Apostolus,
ait, <hi>Quasi nihil habentes, et omnia possidentes <note>(II
Cor. VI, 10)</note>
            </hi>; quia et ante jam dictum erat, <hi>Fidelis
hominis totus mundus divitiarum est:</hi> quanto magis
mille pro universitate ponuntur, ubi est soliditas
ipsius denariae quadraturae? Unde nec illud melius
intelligitur, quod in Psalmo legitur: <hi>Memor fuit in
saeculum testamenti sui, verbi quod mandavit in mille
generationes <note>(Psal. CIV, 8)</note>
            </hi>, id est, in omnes.</p>
          </div3>
<div3>
            <head>3.</head>
            <p>
 <hi>Et misit illum,</hi> inquit, <hi>in abyssum:</hi> utique diabolum
misit in abyssum. Quo nomine significata est
multitudo innumerabilis impiorum, quorum in malignitate
adversus Ecclesiam Dei multum profunda sunt
corda: non quia ibi diabolus ante non erat; sed ideo
dicitur illuc missus, quia exclusus a credentibus plus
coepit impios possidere. Plus namque possidetur a
diabolo, qui non solum alienatus est a Deo, verum
etiam gratis odit servientes Deo. <hi>Et clausit,</hi> inquit, <hi>et
signavit super eum, ut jam non seduceret gentes, donec
finiantur mille anni. Clausit super eum,</hi> dictum est,
interdixit ei ne possit exire, id est, vetitum transgredi. <hi>Signavit</hi> 
 autem, quod addidit, significasse
mihi videtur, quia occultum esse voluit, qui pertineant
ad partem diaboli, et qui non pertineant. Hoc
quippe in saeculo isto prorsus latet: quia et qui videtur
<pb n="0669"/>
stare, utrum sit casurus; et qui videtur jacere,
utrum sit surrecturus, incertum est. Ab eis autem
gentibus seducendis hujus interdicti vinculo et claustro
diabolus prohibetur atque cohibetur, quas pertinentes
ad Christum seducebat antea, vel tenebat.
Has enim Deus elegit ante mundi constitutionem
eruere de potestate tenebrarum <note>(Ephes. I, 4)</note>, et transferre
in regnum Filii charitatis suae <note>(Coloss. I, 13)</note>,
sicut Apostolus ait. Nam seducere illum gentes
etiam nunc, et secum trahere in aeternam poenam,
sed non praedestinatas in aeternam vitam, quis fidelis
ignorat? Nec moveat, quod saepe diabolus seducit
etiam illos, qui jam regenerati in Christo, vias ingrediuntur
Dei. <hi>Novit</hi> enim <hi>Dominus qui sunt ejus <note>(II
Tim. II, 19)</note>
            </hi>: ex his in aeternam damnationem neminem
ille seducit. Sic enim novit eos Dominus, ut
Deus, quem nihil latet etiam futurorum; non ut homo,
qui hominem ad praesens videt (si tamen videt, cujus
cor non videt), qualis autem postea sit futurus, nec
se ipsum videt. Ad hoc ergo ligatus est diabolus, et
inclusus in abysso, ut jam non seducat gentes, ex
quibus constat Ecclesia, quas antea seductas tenebat,
antequam esset Ecclesia. Nec enim dictum est, ut
non seduceret aliquem; sed, <hi>ut non seduceret,</hi> inquit, <hi>jam gentes;</hi> 
 in quibus Ecclesiam procul dubio voluit
intelligi: <hi>donec finiantur,</hi> inquit, <hi>mille anni,</hi> id est,
aut quod remanet de sexto die, qui constat ex mille
annis; aut omnes anni, quibus deinceps hoc saeculum
peragendum est.</p>
          </div3>
<div3>
            <head>4.</head>
            <p>
 Nec sic accipiendum est quod ait, <hi>ut non seduceret
jam gentes, donec finiantur mille anni;</hi> quasi postea
seducturus sit eas duntaxat gentes, ex quibus praedestinata
constat Ecclesia, a quibus seducendis illo est
vinculo claustroque prohibitus. Sed aut illa locutione
dictum est, quae in Scripturis aliquoties invenitur,
qualis est in Psalmo, <hi>Sic oculi nostri ad Dominum Deum
nostrum, donec misereatur nostri <note>(Psal. CXXII, 2)</note>
            </hi>; neque
enim cum misertus fuerit, non erunt oculi servorum
ejus ad Dominum Deum suum: aut certe iste
est ordo verborum, <hi>Et clausit, et signavit super eum,
donec finiantur mille anni;</hi> quod vero interposuit, <hi>ut
non seduceret jam gentes,</hi> ita se habet, ut ab hujus
ordinis connexione sit liberum, et seorsus intelligendum,
velut si post adderetur, ut sic se haberet tota
sententia, <hi>Et clausit, et signavit super eum, donec finiantur
mille anni, ut non seduceret jam gentes;</hi> id
est, ideo clausit, donec finiantur mille anni, ut jam
non seduceret gentes.
</p>
          </div3>
        </div2>

<div2>
          <head>CAPUT VIII.-- <hi>De alligatione et solutione diaboli.</hi> </head>
<div3>
            <head>1.</head>
            <p>
 <hi>Post haec,</hi> inquit, <hi>oportet eum solvi brevi tempore <note>(Apoc. XX, 3)</note>
            </hi>.
Si hoc est diabolo ligari et includi,
Ecclesiam non posse seducere; haec ergo erit solutio
ejus, ut possit? Absit: nunquam enim ab illo Ecclesia
seducetur praedestinata et electa ante mundi constitutionem,
de qua dictum est, <hi>Novit Dominus qui
sunt ejus <note>(II Tim. II, 19)</note>
            </hi>: et tamen hic erit etiam
<pb n="0670"/>
illo tempore, quo solvendus est diabolus, sicut ex
quo est instituta, hic fuit et erit omni tempore, in
suis utique qui succedunt nascendo morientibus. Nam
paulo post dicit, quod solutus diabolus seductas gentes
toto orbe terrarum attrahet in bellum adversus
eam, quorum hostium numerus erit ut arena maris. <hi>Et ascenderunt,</hi> 
 inquit, <hi>super terrae latitudinem, et cinxerunt
castra sanctorum, et dilectam civitatem: et descendit
ignis de coelo a Deo, et comedit eos: et diabolus
qui seducebat eos, missus est in stagnum ignis et sulphuris,
ubi et bestia et pseudopropheta</hi>; <hi>et cruciabuntur
die ac nocte in saecula saeculorum <note>(Apoc. XX, 8-10)</note>
            </hi>.
Sed hoc jam ad judicium novissimum pertinet, quod
nunc propterea commemorandum putavi, ne quis
existimet eo ipso parvo tempore, quo solvetur diabolus,
in hac terra Ecclesiam non futuram, illo hic eam
vel non inveniente, cum fuerit solutus, vel absumente,
cum fuerit modis omnibus persecutus. Non itaque
per totum hoc tempus, quod liber iste complectitur,
a primo scilicet adventu Christi usque in saeculi
finem, quo erit secundus ejus adventus, ita diabolus
alligatur, ut ejus haec ipsa sit alligatio, per hoc intervallum,
quod mille annorum numero appellat, non
seducere Ecclesiam; quandoquidem illam nec solutus
utique seducturus est. Nam profecto si ei alligari est,
non posse seducere, sive non permitti; quid erit
solvi, nisi posse seducere, sive permitti? Quod absit
ut fiat: sed alligatio diaboli, est non permitti exercere
 totam tentationem, quam potest vel vi vel dolo
ad seducendos homines, in partem suam cogendo
violenter, fraudulenterve fallendo. Quod si permitteretur
in tam longo tempore et tanta infirmitate multorum,
plurimos tales, quales Deus id perpeti non
vult, et fideles dejiceret, et ne crederent impediret:
quod ne faceret, alligatus est.</p>
          </div3>
<div3>
            <head>2.</head>
            <p>
 Tunc autem solvetur, quando et breve tempus
erit. Nam tribus annis et sex mensibus legitur totis
suis suorumque viribus saeviturus: et tales erunt,
cum quibus ei belligerandum est, ut vinci tanto
ejus impetu insidiisque non possint. Si autem nunquam
solveretur, minus appareret ejus maligna potentia,
minus sanctae civitatis fidelissima patientia
probaretur; minus denique perspiceretur, quam magno
ejus malo tam bene fuerit usus Omnipotens: qui
eum nec omnino abstulit a tentatione sanctorum,
quamvis ab eorum interioribus hominibus, ubi in
Deum creditur, foras missum, ut forinsecus ejus oppugnatione
proficerent; et in eis qui sunt ex parte
ipsius, alligavit, ne quantam posset effundendo et
exercendo malitiam, innumerabiles infirmos ex quibus
Ecclesiam multiplicari et impleri oportebat, alios credituros,
<pb n="0671"/>
alios jam credentes, a fide pietatis hos deterreret,
hos frangeret; et solvet in fine, ut quam
fortem adversarium Dei civitas superaverit, cum ingenti
gloria sui redemptoris, adjutoris, liberatoris,
aspiciat. In eorum sane, qui tunc futuri sunt, sanctorum
atque fidelium comparatione quid sumus? quandoquidem
ad illos probandos tantus solvetur inimicus,
cum quo nos ligato tantis periculis dimicamus. Quamvis
et hoc temporis intervallo quosdam milites Christi
tam prudentes et fortes fuisse atque esse, non dubium
est, ut etiam si tunc in ista mortalitate viverent,
quando ille solvetur, omnes insidias ejus atque impetus
et caverent sapientissime, et patientissime sustinerent.</p>
          </div3>
<div3>
            <head>3.</head>
            <p>
 Haec autem alligatio diaboli non solum facta est,
ex quo coepit Ecclesia praeter Judaeam terram in nationes
alias aliasque dilatari; sed etiam nunc fit, et
fiet usque ad terminum saeculi, quo solvendus est. Quia
et nunc homines ab infidelitate, in qua ipse eos possidebat,
convertuntur ad fidem, et usque in illum finem
sine dubio convertentur: et utique unicuique iste fortis
tunc alligatur, quando ab illo tanquam vas ejus eripitur:
et abyssus ubi inclusus est, non in eis consumpta
est, quando sunt mortui, qui tunc erant quando
esse coepit inclusus; sed successerunt eis alii nascendo,
atque succedunt, donec finiatur hoc saeculum,
qui oderint Christianos, in quorum quotidie, velut
in abysso, caecis et profundis cordibus includatur.
Utrum autem etiam illis ultimis tribus annis et mensibus
sex, quando solutus totis viribus saeviturus est,
aliquis in qua non fuerat, sit accessurus ad fidem, nonnulla
quaestio est. Quomodo enim stabit quod dictum
est, <hi>Quis intrat in domum fortis, ut vasa ejus eripiat,
nisi prius alligaverit fortem <note>(Matth. XII, 29)</note>
            </hi>? si etiam soluto
eripiuntur? Ac per hoc ad hoc cogere videtur ista
sententia, ut credamus illo, licet exiguo, tempore neminem
accessurum esse populo christiano, sed cum eis
qui jam Christiani reperti fuerint, diabolum pugnaturum:
ex quibus etiamsi aliqui victi secuti eum fuerint,
non eos ad praedestinatum filiorum Dei numerum pertinere.
Neque enim frustra idem Joannes apostolus,
qui et hanc Apocalypsim scripsit, in epistola sua de
quibusdam dicit, <hi>Ex nobis exierunt, sed non erant ex
nobis: nam si fuissent ex nobis, mansissent utique nobiscum <note>(I Joan. II, 19)</note>
            </hi>.
Sed quid fiet de parvulis?
Nimium quippe incredibile est, nullos jam natos et
nondum baptizatos praeoccupari Christianorum filios
illo tempore infantes, nullos etiam ipsis nasci jam
diebus; aut si erunt, non eos a parentibus suis ad lavacrum
regenerationis modo quocumque perduci.
Quod si fiet, quo pacto soluto jam diabolo vasa ista
eripientur, in cujus domum nemo intrat, ut vasa ejus
eripiat, nisi prius alligaverit eum? Imo vero id potius
est credendum, nec qui cadant de Ecclesia, nec qui
accedant Ecclesiae illo tempore defuturos: sed profecto
<pb n="0672"/>
tam fortes erunt et parentes pro baptizandis parvulis
suis, et hi qui tunc primitus credituri sunt, ut illum
fortem vincant etiam non ligatum, id est, omnibus,
qualibus antea nunquam, vel artibus insidiantem, vel
urgentem viribus, et vigilanter intelligant, et toleranter
ferant; ac sic illi etiam non ligato eripiantur. Nec
ideo falsa erit evangelica illa sententia, <hi>Quis intrat in
domum fortis, ut vasa ejus eripiat, nisi prius alligaverit
fortem?</hi>  Secundum enim sententiae ejus veritatem,
ordo iste servatus est, ut prius alligaretur fortis, ereptisque
vasis ejus, longe lateque in omnibus gentibus
ex firmis et infirmis ita multiplicaretur Ecclesia, ut ex
ipsa rerum divinitus praedictarum et impletarum robustissima
fide, etiam soluto vasa possit auferre. Sicut
enim fatendum est, multorum refrigescere charitatem,
cum abundat iniquitas <note>(Matth. XXIV, 12)</note>, et inusitatis
maximisque persecutionibus atque fallaciis diaboli
jam soluti, eos qui in libro vitae scripti non sunt,
multos esse cessuros: ita cogitandum est, non solum
quos bonos fideles illud tempus inveniet, sed nonnullos
etiam qui foris adhuc erunt, adjuvante Dei gratia per
considerationem Scripturarum, in quibus et alia et
finis ipse praenuntiatus est, quem venire jam sentiunt,
ad credendum quod non credebant, futuros esse firmiores,
et ad vincendum etiam non ligatum diabolum
fortiores. Quod si ita erit, propterea praecessisse dicenda
est ejus alligatio, ut et ligati et soluti exspoliatio
sequeretur: quoniam de hac re dictum est, <hi>Quis intrabit
in domum fortis, ut vasa ejus eripiat, nisi prius alligaverit
fortem?</hi>  
</p>
          </div3>
        </div2>

<div2>
          <head>CAPUT IX.-- <hi>Quod sit regnum sanctorum cum Christo per mille annos, et in quo discernatur a regno aeterno.</hi> </head>
<div3>
            <head>1.</head>
            <p>
 Interea dum mille annis ligatus est diabolus,
sancti regnant cum Christo etiam ipsis mille annis
eisdem sine dubio, et eodem modo intelligendis, id
est, isto jam tempore prioris ejus adventus. Excepto
quippe illo regno, de quo in fine dicturus est, <hi>Venite,
benedicti Patris mei, possidete paratum vobis regnum <note>(Matth. XXV, 34)</note>
            </hi>,
nisi alio aliquo modo, longe quidem
impari, jam nunc regnarent cum illo sancti ejus, quibus
ait, <hi>Ecce ego vobiscum sum usque in consummationem
saeculi <note>(Id. XXVIII, 20)</note>
            </hi>; profecto non etiam nunc
diceretur Ecclesia regnum ejus, regnumve coelorum.
Nam utique isto tempore in regno Dei eruditur scriba
ille, qui profert de thesauro suo nova et vetera <note>(Matth. XIII, 52)</note>,
de quo supra locuti sumus. Et de
Ecclesia collecturi sunt zizania messores illi, quae
permisit cum tritico simul crescere usque ad messem:
quod exponens ait, <hi>Messis est finis saeculi; messores
autem Angeli sunt. Sicut ergo colliguntur zizania; et
igni comburuntur; sic erit in consummatione saeculi:
mittet Filius hominis Angelos suos, et colligent de regno
ejus omnia scandala <note>(Ibid., 39-41)</note>
            </hi>. Numquid de regno
illo, ubi nulla sunt scandala? De isto ergo regno ejus,
quod est hic Ecclesia, colligentur. Item dicit, <hi>Qui solverit
unum de mandatis istis minimis, et docuerit sic
homines, minimus vocabitur in regno coelorum: qui autem
<pb n="0673"/>
fecerit, et sic docuerit, magnus vocabitur in regno
coelorum <note>(Matth. V, 19)</note>
            </hi>. Utrumque dicit in regno coelorum,
et qui non facit mandata quae docet, hoc est enim
solvere, non servare, non facere; et illum qui facit,
et sic docet: sed istum minimum, illum magnum. Et
continuo secutus adjungit, <hi>Dico enim vobis, quia nisi
abundaverit justitia vestra super Scribarum et Pharisaeorum,</hi> 
id est, super justitiam eorum qui solvunt quod
docent. De Scribis enim et Pharisaeis dicit alio loco, <hi>Quoniam dicunt, et non faciunt 
 <note>(Matth. XXIII, 3)</note>
            </hi>. Nisi
ergo super eos abundaverit justitia vestra, id est, ut
vos non solvatis, sed faciatis potius quod docetis, <hi>non
intrabitis,</hi> inquit, <hi>in regnum coelorum <note>(Id. V, 20)</note>
            </hi>. Alio
modo igitur intelligendum est regnum coelorum, ubi
ambo sunt, et ille scilicet qui solvit quod docet, et
ille qui facit; sed ille minimus, iste magnus: alio
modo autem regnum coelorum dicitur, quo non intrat
nisi ille qui facit. Ac per hoc ubi utrumque genus est,
Ecclesia est qualis nunc est: ubi autem illud solum
erit, Ecclesia est qualis tunc erit, quando malus in ea
non erit. Ergo Ecclesia et nunc est regnum Christi,
regnumque coelorum. Regnant itaque cum illo etiam
nunc sancti ejus, aliter quidem, quam tunc regnabunt:
nec tamen cum illo regnant zizania, quamvis in Ecclesia
cum tritico crescant. Regnant enim cum illo
qui faciunt quod Apostolus ait, <hi>Si resurrexistis cum
Christo, quae sursum sunt sapite, ubi Christus est in dextera
Dei sedens: quae sursum quaerite, non quae super terram <note>(Coloss. III, 1 et 2)</note>
            </hi>.
De qualibus item dicit, quod eorum
conversatio sit in coelis <note>(Philipp. III 20)</note>. Postremo
regnant cum illo, qui eo modo sunt in regno ejus,
ut sint etiam ipsi regnum ejus. Quomodo autem sunt
regnum Christi, qui, ut alia taceam, quamvis ibi
sint donec colligantur in fine saeculi de regno ejus
omnia scandala, tamen illic sua quaerunt, non quae Jesu
Christi <note>(Id. II, 21)</note>?</p>
          </div3>
<div3>
            <head>2.</head>
            <p>
 De hoc ergo regno militiae, in quo adhuc cum
hoste confligitur, et aliquando repugnatur repugnantibus
vitiis, aliquando cedentibus imperatur, donec
veniatur ad illud pacatissimum regnum, ubi sine hoste
regnabitur, et de hac prima resurrectione quae
nunc est, liber iste sic loquitur. Cum enim dixisset,
alligari diabolum mille annis, et postea solvi brevi
tempore; mox recapitulando quid in istis mille annis
agat Ecclesia vel agatur in ea, <hi>Et vidi,</hi> inquit, <hi>sedes et sedentes super eas, et judicium datum est.</hi>  
 Non
hoc putandum est de ultimo judicio dici: sed sedes
praepositorum, et ipsi praepositi intelligendi sunt, per
quos Ecclesia nunc gubernatur. Judicium autem datum
nullum melius accipiendum videtur, quam id
quod dictum est, <hi>Quae ligaveritis in terra, ligata erunt
et in coelo; et quae solveritis in terra, soluta erunt et in
coelo <note>(Matth. XVIII, 18)</note>
            </hi>. Unde Apostolus, <hi>Quid enim
mihi est,</hi> inquit, <hi>de his qui foris sunt judicare? nonne de
his qui intus sunt vos judicatis <note>(I Cor. V, 12)</note>
            </hi>? <hi>Et animae,</hi> 
inquit, <hi>occisorum propter testimonium Jesu, et propter
<pb n="0674"/>
verbum Dei:</hi> subauditur quod postea dicturus est, <hi>regnaverunt
cum Jesu mille annis <note>(Apoc. XX, 4)</note>
            </hi>, animae
scilicet martyrum nondum sibi corporibus suis redditis.
Neque enim piorum animae mortuorum separantur
ab Ecclesia, quae nunc etiam est regnum Christi.
Alioquin nec ad altare Dei fieret eorum memoria in
communicatione corporis Christi; nec aliquid prodesset
ad ejus in periculis Baptismum currere, ne
sine illo finiatur haec vita; nec ad reconciliationem,
si forte per poenitentiam malamve conscientiam quisque
ab eodem corpore separatus est. Cur enim fiunt
ista, nisi quia fideles, etiam defuncti, membra ejus
sunt? Quamvis ergo cum suis corporibus nondum,
jam tamen eorum animae regnant cum illo, dum isti
mille anni decurrunt. Unde in hoc eodem libro et alibi
legitur: <hi>Beati mortui, qui in Domino moriuntur, amodo
et jam dicit Spiritus, ut requiescant a laboribus suis;
nam opera eorum sequuntur illos <note>(Id. XIV, 13)</note>
            </hi>. Regnat
itaque cum Christo nunc primum Ecclesia in vivis
et mortuis. <hi>Praeterea</hi> enim, sicut dicit Apostolus, <hi>mortuus est Christus, ut et vivorum et mortuorum dominetur <note>(Rom. XIV, 9)</note>
            </hi>.
Sed ideo tantummodo martyrum
animas commemoravit, quia ipsi praecipue regnant
mortui, qui usque ad mortem pro veritate certaverunt.
Sed a parte totum etiam caeteros mortuos intelligimus
pertinentes ad Ecclesiam, quod est regnum
Christi.</p>
          </div3>
<div3>
            <head>3.</head>
            <p>
 Quod vero sequitur, <hi>Et si qui non adoraverunt
bestiam, nec imaginem ejus, nec acceperunt inscriptionem
in fronte, aut in manu sua:</hi> simul de vivis ac
mortuis debemus accipere. Quae sit porro ista bestia,
quamvis sit diligentius inquirendum non tamen abhorret
a fide recta, ut ipsa impia civitas intelligatur,
et populus infidelium contrarius populo fideli et civitati
Dei. Imago vero ejus simulatio ejus mihi videtur,
in eis videlicet hominibus, qui velut fidem profitentur,
et infideliter vivunt. Fingunt enim se esse quod
non sunt, vocanturque non veraci effigie, sed fallaci
imagine Christiani. Ad eamdem namque bestiam pertinent
non solum aperte inimici nominis Christi et
ejus gloriosissimae civitatis, sed etiam zizania, quae de
regno ejus, quod est Ecclesia, in fine saeculi colligenda
sunt. Et qui sunt qui non adorant bestiam nec
imaginem ejus, nisi qui faciunt quod ait Apostolus, <hi>Ne sitis jugum ducentes cum infidelibus 
 <note>(II Cor. VI, 14)</note>
            </hi>?
Non adorant enim, id est, non consentiunt, non subjiciuntur:
neque accipiunt inscriptionem, notam scilicet
criminis, in fronte, propter professionem; in
manu, propter operationem. Ab his igitur malis alieni,
sive adhuc in ista mortali carne viventes, sive
defuncti, regnant cum Christo jam nunc, quodam
modo huic tempori congruo, per totum hoc intervallum,
quod numero mille significatur annorum.</p>
          </div3>
<div3>
            <head>4.</head>
            <p>
 <hi>Reliqui eorum,</hi> inquit, <hi>non vixerunt.</hi>  Hora enim
nunc est, cum mortui audient vocem Filii Dei; et
<pb n="0675"/>
qui audierint, vivent: reliqui vero eorum non vivent <note>(Joan. V, 25)</note>.
Quod vero subdidit, <hi>donec finiantur mille
anni;</hi> intelligendum est, quod eo tempore non vixerunt,
quo vivere debuerunt, ad vitam scilicet de morte
transeundo. Et ideo cum dies venerit, quo fiat et corporum
resurrectio, non ad vitam de monumentis procedent,
sed ad judicium; ad damnationem scilicet,
quae secunda mors dicitur. Donec enim finiantur mille
anni, quicumque non vixerit, id est, isto toto tempore
quo agitur prima resurrectio, non audierit vocem Filii
Dei, et ad vitam de morte transierit; profecto in
secunda resurrectione, quae carnis est, in mortem secundam
cum ipsa carne transibit. Sequitur enim, et
dicit, <hi>Haec resurrectio prima est. Beatus et sanctus qui
habet in hac prima resurrectione partem <note>(Apoc. XX, 56)</note>
            </hi>,
id est, particeps ejus est. Ipse est autem particeps
ejus, qui non solum a morte, quae in peccatis est, reviviscit,
verum etiam in eo quod revixerit, permanebit. <hi>In istis,</hi> 
 inquit, <hi>secunda mors non habet potestatem.</hi>  
Habet ergo in reliquis, de quibus superius ait, <hi>Reliqui
eorum non vixerunt, donec finiantur mille anni:</hi> quoniam
isto toto temporis intervallo, quod mille annos
vocat, quantumcumque in eo quisque eorum vixit in
corpore, non revixit a morte, in qua eum tenebat impietas,
ut sic reviviscendo primae resurrectionis particeps
fieret, atque in eo potestatem secunda mors
non haberet.
</p>
          </div3>
        </div2>

<div2>
          <head>CAPUT X.-- <hi>Quid respondendum sit eis, qui putant resurrectionem ad sola corpora, non etiam ad animas pertinere.</hi> </head>
<p>Sunt qui putant resurrectionem dici non posse nisi
corporum: ideoque istam quoque in corporibus primam
futuram esse contendunt. Quorum enim est, inquiunt,
cadere, corum est resurgere: cadunt autem
corpora moriendo: nam et a cadendo cadavera nuncupantur.
Non ergo animarum, inquiunt, resurrectio
potest esse, sed corporum. Sed quid contra Apostolum
dicunt, qui eam resurrectionem appellat? Nam
secundum interiorem, non secundum exteriorem hominem
utique resurrexerant, quibus ait, <hi>Si resurrexistis
cum Christo, quae sursum sunt sapite <note>(Coloss. III,
1)</note>
            </hi>. Quem sensum verbis aliis alibi posuit, dicens, <hi>Ut
quemadmodum Christus a mortuis resurrexit per gloriam
Patris, sic et nos in novitate vitae ambulemus <note>(Rom. VI,
4)</note>
            </hi>. Hinc est et illud, <hi>Surge, qui dormis, et exsurge a
mortuis, et illuminabit te Christus <note>(Ephes. V, 14)</note>
            </hi>. Quod
autem dicunt, non posse resurgere, nisi qui cadunt;
et ideo putant resurrectionem ad corpora, non ad animas
pertinere, quia corporum est cadere: cur non
audiunt, <hi>Non recedatis ab illo, ne cadatis <note>(Eccli. II, 7)</note>
            </hi>;
et, <hi>Suo domino stat aut cadit <note>(Rom. XIV, 4)</note>
            </hi>; et, <hi>Qui
putat se stare, videat ne cadat <note>(I Cor. X, 12)</note>
            </hi>? Puto
enim quod in anima, non in corpore casus iste cavendus
est. Si igitur cadentium est resurrectio, cadunt
autem et animae; profecto et animas resurgere confitendum
est. Quod autem cum dixisset, <hi>In istis secunda
mors non habet potestatem;</hi> adjunxit atque ait,
<pb n="0676"/> <hi>Sed erunt sacerdotes Dei et Christi, et regnaount cum
eo mille annis:</hi> 
 non utique de solis episcopis et presbyteris
dictum est, qui proprie jam vocantur in Ecclesia
sacerdotes: sed sicut omnes Christianos dicimus
propter mysticum chrisma, sic omnes sacerdotes,
quoniam membra sunt unius sacerdotis. De quibus
apostolus Petrus, <hi>Plebs,</hi> inquit, <hi>sancta, regale sacerdotium <note>(I Petr. II, 9)</note>
            </hi>.
Sane, licet breviter atque transeunter,
insinuavit Deum esse Christum, dicendo, <hi>Sacerdotes Dei et Christi,</hi> 
 hoc est, Patris et Filii;
quamvis propter formam servi, sicut filius hominis,
ita etiam sacerdos Christus effectus sit in aeternum,
secundum ordinem Melchisedech <note>(Psal. CIX, 4)</note>. De
qua re in hoc opere non semel diximus.</p>
</div2>

<div2>
          <head>CAPUT XI.-- <hi>De Gog et Magog, quos ad persequendam Ecclesiam Dei, solutus prope finem saeculi diabolus incitabit.</hi> </head>
<p> <hi>Et cum finiti fuerint,</hi> inquit, <hi>mille anni, solvetur satanas
de custodia sua, et exibit ad seducendas nationes,
quae sunt in quatuor angulis terrae, Gog et Magog, et
trahet eos in bellum, quorum numerus est ut arena maris.</hi>  
Ad hoc ergo tunc seducet, ut in hoc bellum trahat.
Nam et antea modis quibus poterat, per mala multa
et varia seducebat. <hi>Exibit</hi> autem dictum est, in apertam
persecutionem de latebris erumpet odiorum.
Haec enim erit novissima persecutio, novissimo imminente
judicio, quam sancta Ecclesia toto terrarum
orbe patietur, universa scilicet civitas Christi ab universa
diaboli civitate, quantacumque erit utraque super
terram. Gentes quippe istae, quas appellat Gog et
Magog, non sic sunt accipiendae, tanquam sint aliqui
in aliqua parte terrarum barbari constituti, sive quos
quidam suspicantur Getas et Massagetas, propter litteras
horum nominum primas, sive aliquos alios
alienigenas, et a Romano jure sejunctos. Toto namque
orbe terrarum significati sunt isti esse, cum dictum
est, <hi>Nationes quae sunt in quatuor angulis terrae:</hi> 
easque subjecit esse <hi>Gog et Magog.</hi>  Quorum interpretationem
nominum esse comperimus Gog tectum,
Magog de tecto: tanquam domus, et ipse qui procedit
de domo. Gentes igitur sunt, in quibus diabolum
velut in abysso superius intelligebamus inclusum;
et ipse de illis quodammodo sese efferens et
<pb n="0677"/>
procedens: ut illae sint tectum, ipse de tecto. Si autem
utrumque referamus ad gentes, non unum horum
ad illas, alterum ad diabolum; et tectum ipsae
sunt, quia in eis nunc includitur et quodammodo
tegitur inimicus antiquus; et de tecto ipsae erunt,
quando in apertum odium de operto erupturae sunt.
Quod vero ait, <hi>Et ascenderunt super terrae latitudinem,
eo cinxerunt castra sanctorum et dilectam civitatem <note>(Apoc. XX, 7, 8)</note>
            </hi>:
non utique ad unum locum venisse,
vel venturi esse significati sunt, quasi aliquo
uno loco futura sint castra sanctorum et dilecta civitas;
cum haec non sit nisi Christi Ecclesia toto terrarum
orbe diffusa: ac per hoc ubicumque tunc erit,
quae in omnibus gentibus erit, quod significatum est
nomine latitudinis terrae, ibi erunt castra sanctorum,
ibi erit dilecta Deo civitas ejus; ibi ab omnibus inimicis
suis, quia et ipsi in omnibus gentibus cum illa
erunt, persecutionis illius immanitate cingetur, hoc
est, in angustias tribulationis arctabitur, urgebitur,
concludetur; nec militiam suam deseret, quae vocabulo
est appellata castrorum.</p>
</div2>

<div2>
          <head>CAPUT XII.-- <hi>An ad ultimum supplicium pertineat impiorum, quod descendisse ignis de coelo, et eosdem comedisse memoratur.</hi> </head>
<p>Quod vero ait, <hi>Et descendit ignis de coelos et
comedit eos <note>(Apoc. XX, 9)</note>
            </hi>: non extremum putandum
est id esse supplicium, quod erit, cum dicetur, <hi>Discedite
a me, maledicti, in ignem aeternum <note>(Matth.
XXV, 41)</note>
            </hi>. Tunc quippe in ignem mittentur ipsi, non
ignis de coelo veniet super ipsos. Hic autem bene intelligitur <hi>ignis de coelo,</hi> 
 de ipsa firmitate sanctorum,
qua non cessuri sunt saevientibus, ut eorum faciant
voluntatem. Firmamentum est enim coelum, cujus
firmitate illi cruciabuntur ardentissimo zelo; quoniam
non poterunt attrahere in partes Antichristi sanctos
Christi. Et ipse erit ignis qui comedet eos, et hoc <hi>a Deo:</hi> 
 quia Dei munere insuperabiles fiunt sancti,
unde excruciantur inimici. Sicut enim in bono positum
est, <hi>Zelus domus tuae comedit me <note>(Psal. LXVIII, 10)</note>
            </hi>;
ita e contrario, <hi>Zelus occupavit plebem ineruditam, et
nunc ignis contrarios comedet <note>(Isai. XXVI, 11, sec. LXX)</note>
            </hi>. <hi>Et nunc</hi> 
 utique, excepto scilicet ultimi illius igne judicii.
Aut si eam plagam, qua percutiendi sunt Ecclesiae
persecutores, veniente jam Christo, quos viventes
inveniet super terram, quando interficiet Antichristum
spiritu oris sui <note>(II Thess. II, 8)</note>, ignem appellavit
descendentem de coelo, eosque comedentem, neque
hoc ultimum supplicium erit impiorum, sed illud
quod facta corporum resurrectione passuri sunt.</p>
</div2>

<div2>
          <head>CAPUT XIII.-- <hi>An tempus persecutionis Antichristi mille annis annumerandum sit</hi>.</head>
<p>Haec persecutio novissima, quae futura est ab Antichristo
<pb n="0678"/>
<note>(sicut jam diximus, quia et in hoc libro
superius <hi>[Apoc. X, et XI]</hi>, et apud Danielem prophetam <hi>[Dan. XII]</hi> 
 positum est)</note>, tribus annis et sex mensibus
erit. Quod tempus, quamvis exiguum, utrum ad mille
annos pertineat, quibus et diabolum ligatum dicit,
et sanctos regnare cum Christo; an eisdem annis hoc
parvum spatium superaddatur, atque sit extra, merito
ambigitur. Quia si dixerimus ad eosdem annos hoc
pertinere, non tanto tempore, sed prolixiore cum
Christo regnum sanctorum reperietur extendi, quam
diabolus alligari. Profecto enim sancti cum suo Rege
etiam in ipsa praecipue persecutione regnabunt mala
tanta vincentes, quando jam diabolus non erit alligatus,
ut eos persequi omnibus viribus possit. Quomodo
ergo ista Scriptura eisdem mille annis utrumque determinat,
diaboli scilicet alligationem, regnumque
sanctorum; cum trium annorum et sex mensium intervallo
prius desinat alligatio diaboli, quam regnum
sanctorum in his mille annis cum Christo? Si autem
dixerimus parvum persecutionis hujus hoc spatium
non computandum in mille annis, sed eis impletis
potius adjiciendum; ut proprie possit intelligi, quod
cum dixisset, <hi>Sacerdotes Dei et Christi regnabunt cum
eo mille annis,</hi> adjecit, <hi>Et cum finiti fuerint mille anni,
solvetur satanas de custodia sua;</hi> isto enim modo et
regnum sanctorum et vinculum diaboli simul cessatura
esse significat, ut deinde persecutionis illius tempus
nec ad sanctorum regnum, nec ad custodiam satanae,
quorum utrumque in mille annis est, pertinere,
sed superadditum et extra computandum esse credatur:
cogemur fateri sanctos in illa persecutione regnaturos
non esse cum Christo. Sed quis audeat
dicere, tunc cum illo non regnatura sua membra,
quando ei maxime atque fortissime cohaerebunt, et
quo tempore quanto erit acrior impetus belli, tanto
major gloria non cedendi, tanto densior corona martyrii?
Aut si propter tribulationes, quas passuri sunt,
non dicendi sunt regnaturi; consequens erit, ut etiam
superioribus diebus in eisdem mille annis quicumque
tribulabantur sanctorum, eo ipso tempore tribulationis
suae cum Christo non regnasse dicantur: ac per hoc
et illi, quorum animas auctor libri hujus vidisse se
scribit occisorum propter testimonium Jesu et propter
verbum Dei, non regnabant cum Christo quando patiebantur
persecutionem; et ipsi regnum Christi non
erant, quos Christus excellentius possidebat. Absurdissimum
id quidem et omni modo aversandum. Sed
certe animae victrices gloriosissimorum martyrum,
omnibus doloribus ac laboribus superatis atque finitis,
posteaquam mortalia membra posuerunt, cum
Christo utique regnaverunt et regnant, donec finiantur
mille anni, ut postea receptis etiam corporibus
jam immortalibus regnent. Proinde tribus illis annis
atque dimidio, animae occisorum pro ejus martyrio,
et quae antea de corporibus exierunt, et quae ipsa novissima
persecutione sunt exiturae, regnabunt cum
illo, donec finiatur mortale saeculum, et ad illud
<pb n="0679"/>
regnum, ubi mors non erit, transeatur. Quocirca cum
Christo regnantium sanctorum plures anni erunt,
quam vinculi diaboli et custodiae: quia illi cum suo
rege Dei Filio, jam diabolo non ligato etiam per tres
illos annos ac semissem, regnabunt. Remanet igitur, ut
cum audimus, <hi>Sacerdotes Dei et Christi regnabunt cum
illo mille annis, et cum finiti fuerint mille anni, solvetur
satanas de custodia sua;</hi> aut non regni hujus sanctorum
intelligamus annos mille finiri, sed vinculi diaboli atque
custodiae; ut annos mille, id est, annos omnes suos,
quaeque pars habeat diversis ac propriis prolixitatibus
finiendos, ampliore sanctorum regno, breviore diaboli
vinculo: aut certe, quoniam trium annorum et sex
mensium brevissimum spatium est, computari noluisse
credatur, sive quod minus satanae vinculum, sive quod
amplius videtur regnum habere sanctorum: sicut de
quadringentis annis in sexto decimo hujus operis volumine
disputavi <note>(cap. 24)</note>; quoniam plus aliquid erant,
et tamen quadringenti sunt nuncupati: et talia saepe
reperiuntur in Litteris sacris, si quis advertat.</p>
</div2>

<div2>
          <head>CAPUT XIV.-- <hi>De damnatione diaboli cum suis, et per recapitulationem de resurrectione corporea omnium mortuorum, et de judicio ultimae retributionis.</hi> </head>
<p>Post hanc autem commemorationem novissimae
persecutionis, breviter complectitur totum, quod ultimo
jam judicio diabolus, et cum suo principe civitas
inimica passura est. Dicit enim: <hi>Et diabolus qui seducebat
eos, missus est in stagnum ignis et sulphuris, quo
bestia et pseudopropheta; et cruciabuntur die ac nocte
in saecula saeculorum <note>(Apoc. XX, 9 et 10)</note>
            </hi>. Bestiam bene
intelligi ipsam impiam civitatem, supra jam diximus.
Pseudo vero propheta ejus aut Antichristus est, aut
imago illa, id est figmentum, de quo ibi locuti sumus.
Post haec ipsum novissimum judicium, quod
erit in secunda resurrectione mortuorum, quae corporum
est, recapitulando narrans, quomodo fuerit
sibi revelatum, <hi>Et vidi,</hi> inquit, <hi>thronum magnum et
candidum, et sedentem super eum, cujus a facie fugit
coelum et terra, et locus eorum inventus non est <note>(Ibid.,
11)</note>
            </hi>. Non ait, Vidi thronum magnum et candidum et
sedentem super eum, et ab ejus facie fugit coelum et
terra; quoniam non tunc factum est, id est, antequam
esset de vivis et mortuis judicatum: sed eum
se vidisse dixit in throno sedentem, a cujus facie fugit
coelum et terra; sed postea. Peracto quippe judicio
tunc esse desinet hoc coelum et haec terra, quando
incipiet esse coelum novum et terra nova. Mutatione
namque rerum, non omni modo interitu transibit
hic mundus. Unde et Apostolus ait, <hi>Praeterit enim
figura hujus mundi, volo vos sine sollicitudine esse <note>(I Cor.
VII, 31 et 32)</note>
            </hi>. Figura ergo praeterit, non natura. Cum
ergo se Joannes vidisse dixisset sedentem super thronum,
a cujus facie, quod postea futurum est, fugit
coelum et terra: <hi>Et vidi,</hi> inquit, <hi>mortuos magnos et
<pb n="0680"/>
pusillos; et aperti sunt libri; et alius liber apertus est,
qui est vitae uniuscujusque</hi>; <hi>et judicati sunt mortui
ex ipsis scripturis librorum secundum facta sua <note>(Apoc.
XX, 12)</note>
            </hi>. Libros dixit esse apertos, et librum: sed
librum cujusmodi non tacuit; <hi>qui est,</hi> inquit, <hi>vitae
uniuscujusque.</hi>  Ergo illi libri, quos priore loco posuit,
intelligendi sunt sancti et veteres et novi, ut in illis
ostenderetur quae Deus fieri sua mandata jussisset:
in illo autem qui est vitae uniuscujusque, quid horum
quisque non fecisset, sive fecisset. Qui liber si carnaliter
cogitetur, quis ejus magnitudinem, aut longitudinem,
valeat aestimare? aut quanto tempore legi poterit
liber, in quo scriptae sunt universae vitae universorum?
An tantus Angelorum numerus aderit,
quantus hominum erit, et vitam suam quisque ab
Angelo sibi adhibito audiet recitari? Non ergo unus
liber erit omnium, sed singuli singulorum. Scriptura
vero ista unum volens intelligi, <hi>Et alius,</hi> inquit, <hi>liber
apertus est.</hi>  Quaedam igitur vis est intelligenda divina,
qua fiet ut cuique opera sua, vel bona vel mala,
cuncta in memoriam revocentur, et mentis intuitu
mira celeritate cernantur; ut accuset, vel excuset
scientia conscientiam; atque ita simul et omnes et
singuli judicentur. Quae nimirum vis divina, libri nomen
accepit. In ea quippe quodammodo legitur, quidquid
ea faciente recolitur. Ut autem ostendat, qui
mortui judicandi sint, pusilli et magni, recapitulando
dicit tanquam ad id rediens, quod praeterierat, potiusve
distulerat: <hi>Et exhibuit mare mortuos qui in eo
erant, et mors et infernus reddiderunt mortuos quos
in se habebant <note>(Ibid., 13)</note>
            </hi>. Hoc procul dubio prius
factum est, quam essent mortui judicati: et tamen
illud prius dictum est. Hoc est ergo quod dixi, recapitulando
eum ad id rediisse quod intermiserat. Nunc
autem ordinem tenuit, atque ut explicaretur ipse
ordo, commodius etiam de judicatis mortuis, quod
jam dixerat, suo repetivit loco. Cum enim dixisset, <hi>Et exhibuit mare mortuos qui in eo erant, et mors et
infernus reddiderunt mortuos quos in se habebant;</hi> 
 mox
addidit quod paulo ante posuerat, <hi>Et judicati sunt
singuli secundum facta sua.</hi>  Hoc est enim quod supra
dixerat, <hi>Et judicati sunt mortui secundum facta sua.</hi> </p>
</div2>

<div2>
          <head>CAPUT XV.-- <hi>Qui sint mortui, quos ad judicium exhibuit mare, vel quos mors et inferi reddiderunt.</hi> </head>
<p>Sed qui sunt mortui, quos exhibuit mare, qui in
eo erant? Neque enim qui in mari moriuntur, non
sunt in inferno, aut corpora eorum servantur in
mari; aut, quod est absurdius, mare habebat bonos
mortuos, et infernus malos. Quis hoc putaverit? Sed
profecto convenienter quidam hoc loco mare pro isto
saeculo positum accipiunt. Cum ergo et quos hic inveniet
Christus in corpore constitutos, simul significaret
cum iis qui resurrecturi sunt judicandos, etiam
ipsos mortuos appellavit, et bonos quibus dicitur, <hi>Mortui enim estis, et vita vestra abscondita est cum
Christo in Deo 
 <note>(Coloss. III, 3)</note>
            </hi>; et malos de quibus
<pb n="0681"/>
dicitur, <hi>Sine mortuos sepelire mortuos suos <note>(Matth.
VIII, 22)</note>
            </hi>. Possunt mortui etiam propter hoc dici, quod
mortalia gerunt corpora: unde Apostolus, <hi>Corpus
quidem,</hi> inquit, <hi>mortuum est propter peccatum; spiritus
autem vita est propter justitiam <note>(Rom. VIII, 10)</note>
            </hi>:
utrumque in homine vivente, atque in hoc corpore
constituto esse demonstrans, et corpus mortuum, et
spiritum vitam. Nec tamen dixit corpus mortale, sed
mortuum: quamvis eadem paulo post etiam mortalia
corpora <note>(Ibid. 11)</note>, sicut usitatius vocantur, appellet.
Hos ergo mortuos exhibuit mare, qui in eo erant, id
est, exhibuit homines hoc saeculum, quicumque in
eo erant, quia nondum obierant. <hi>Et mors et infernus,</hi> 
inquit, <hi>reddiderunt mortuos, quos in se habebant.</hi>  Mare
exhibuit, quia sicut inventi sunt, adfuerunt: mors
vero et infernus reddiderunt, quoniam vitae, de qua
jam exierant, revocarunt. Nec frustra fortasse non
satis fuit ut diceret <hi>mors,</hi> aut <hi>infernus;</hi> sed utrumque
dictum est: mors, propter bonos, qui tantummodo
mortem perpeti potuerunt, non et infernum; infernus
autem propter malos, qui etiam poenas apud inferos
pendunt. Si enim non absurde credi videtur, antiquos
etiam sanctos, qui venturi Christi tenuerunt fidem,
locis quidem a tormentis impiorum remotissimis, sed
apud inferos fuisse, donec eos inde sanguis Christi
et ad ea loca descensus erueret, profecto deinceps
boni fideles effuso illo pretio jam redempti, prorsus
inferos nesciunt, donec etiam receptis corporibus,
bona recipiant quae merentur. Cum autem dixisset, <hi>Et judicati sunt singuli secundum facta sua;</hi> 
 breviter
subjecit, quemadmodum fuerint judicati: <hi>Et mors et
infernus,</hi> inquit, <hi>missi sunt in stagnum ignis:</hi> his nominibus
significans diabolum, quoniam mortis est
auctor et infernarum poenarum, universamque simul
daemonum societatem. Hoc est enim quod supra evidentius
praeoccupando jam dixerat, <hi>et diabolus qui seducebat
eos, missus est in stagnum ignis et sulphuris.</hi>  
Quod ibi vero obscurius adjunxerat, dicens, <hi>Quo et
bestia, et pseudopropheta;</hi> hic apertius, <hi>Et qui non
sunt,</hi> inquit, <hi>inventi in libro vitae scripti, missi sunt in
stagnum ignis <note>(Apoc. XX, 14, 15)</note>
            </hi>. Non Deum liber iste
commemorat, ne oblivione fallatur: sed praedestinationem
significat eorum, quibus aeterna dabitur vita.
Neque enim nescit eos Deus, et in hoc libro legit,
ut sciat: sed potius ipsa ejus praescientia de illis, quae
falli non potest, liber est vitae, in quo sunt scripti, id
est, ante praecogniti.</p>
</div2>

<div2>
          <head>CAPUT XVI.-- <hi>De coelo novo, et terra nova.</hi> </head>
<p>Finito autem judicio, quo praenuntiavit judicandos
malos, restat ut etiam de bonis dicat. Jam enim explicavit
quod breviter a Domino dictum est, <hi>Ibunt
isti in supplicium aeternum;</hi> sequitur, ut explicet quod
etiam ibi connectitur, <hi>Justi autem in vitam aeternam <note>(Matth. XXV, 46)</note>
            </hi>.
 <hi>Et vidi,</hi> inquit, <hi>coelum novum, et
terram novam. Nam primum coelum et terra prima recesserunt, et mare jam non est 
 <note>(Apoc. XXI, 1)</note>
            </hi>. Isto
fiet ordine, quod superius praeoccupando jam dixit,
<pb n="0682"/>
vidisse se super thronum sedentem, a cujus facie fugit
coelum et terra. Judicatis quippe his, qui scripti
non sunt in libro vitae, et in aeternum ignem missis
(qui ignis cujusmodi, et in qua mundi vel rerum parte
futurus sit, hominem scire arbitror neminem, nisi
forte cui Spiritus divinus ostendit), tunc figura hujus
mundi mundanorum ignium conflagratione praeteribit,
sicut factum est mundanarum aquarum inundatione
diluvium. Illa itaque, ut dixi, conflagratione
mundana elementorum corruptibilium qualitates, quae
corporibus nostris corruptibilibus congruebant, ardendo
penitus interibunt; atque ipsa substantia eas
qualitates habebit, quae corporibus immortalibus mirabili
mutatione conveniant: ut scilicet mundus in
melius innovatus, apte accommodetur hominibus
etiam carne in melius innovatis. Quod autem ait, <hi>Et
mare jam non est:</hi> utrum maximo illo ardore siccetur,
an et ipsum vertatur in melius, non facile dixerim.
Coelum quippe novum et terram novam futuram legimus:
de mari autem novo aliquid me uspiam legisse,
non recolo; nisi quod in hoc eodem libro reperitur, <hi>tanquam mare vitreum simile crystallo 
 <note>(Apoc. IV,
6; XV, 2)</note>
            </hi>, Sed tunc non de isto fine saeculi loquebatur:
nec proprie dixisse videtur mare, sed <hi>tanquam
mare.</hi>  Quamvis et nunc, sicut amat prophetica locutio
propriis verbis translata miscere, ac sic quodammodo
velare quod dicitur, potuit de illo mari dicere, <hi>Et
mare jam non est;</hi> de quo supra dixerat, <hi>Et exhibuit
mare mortuos, qui in eo erant.</hi>  Jam enim tunc non erit
hoc saeculum vita mortalium turbulentum et procellosum,
quod maris nomine figuravit.</p>
</div2>

<div2>
          <head>CAPUT XVII.-- <hi>De Ecclesiae glorificatione sine fine post finem</hi>.</head>
<p> <hi>Et civitatem,</hi> inquit, <hi>magnam Jerusalem novam vidi
descendentem de coelo a Deo, aptatam, quasi novam nuptam
ornatam marito suo.</hi> Et audivi vocem magnam de
throno dicentem, Ecce tabernaculum Dei cum hominibus,
et habitabit cum eis, et ipsi erunt populus ejus, et
ipse Deus erit cum eis. Et absterget Deus omnem lacrymam
ab oculis eorum; et mors jam non erit, neque luctus,
neque clamor, sed nec dolor ullus, quia priora
abierunt. <hi>Et dixit sedens in throno, Ecce nova facio
omnia <note>(Id. XXI, 2-5)</note>
            </hi>. De coelo descendere ista civitas
dicitur, quoniam coelestis est gratia, qua Deus eam
fecit. Propter quod ei dicit etiam per Isaiam, <hi>Ego sum
Dominus faciens te <note>(Isai. XLV, 8)</note>
            </hi>. Et de coelo quidem
ab initio sui descendit, ex quo per hujus saeculi tempus,
gratia Dei desuper veniente per lavacrum regenerationis
in Spiritu sancto misso de coelo subinde
cives ejus accrescunt. Sed per judicium Dei, quod
erit novissimum per ejus Filium Jesum Christum,
tanta ejus et tam nova de Dei munere claritas apparebit,
ut nulla remaneant vetustatis vestigia: quandoquidem
et corpora ad incorruptionem atque immortalitatem
novam ex vetere corruptione atque mortalitate
<pb n="0683"/>
transibunt. Nam hoc de isto tempore accipere,
quo regnat cum Rege suo mille annis, impudentiae
nimiae mihi videtur: cum apertissime dicat, <hi>Absterget
Deus omnem lacrymam ab oculis eorum; et mors
jam non erit, neque luctus, neque clamor, sed nec dolor
ullus.</hi>  Quis vero tam sit absurdus, et obstinatissima
contentione vesanus, qui audeat affirmare in hujus
mortalitatis aerumnis, non dico populum sanctum,
sed unumquemque sanctorum, qui hanc vel ducat,
vel ducturus sit, vel duxerit vitam, nullas habentem
lacrymas et dolores; cum potius quanto quisque est
sanctior et desiderii sancti plenior, tanto sit ejus in
orando fletus uberior? Annon est vox civis supernae
Jerusalem, <hi>Factae sunt mihi lacrymae meae panis
die ac nocte <note>(Psal. XLI, 4)</note>
            </hi>? et, <hi>Lavabo per singulas
noctes lectum meum, in lacrymis meis stratum meum
rigabo <note>(Psal. VI, 7)</note>
            </hi>? et, <hi>Gemitus meus non est absconditus
a te <note>(Psal. XXXVII, 10)</note>
            </hi>? et, <hi>Dolor meus renovatus
est <note>(Psal. XXXVIII, 3)</note>
            </hi>? Aut vero non ejus filii sunt,
qui ingemiscunt gravati, in quo nolunt exspoliari, sed
supervestiri, ut absorbeatur mortale a vita <note>(II Cor.
V, 4)</note>? Nonne ipsi sunt, qui primitias habentes Spiritus,
in semetipsis ingemiscunt, adoptionem exspectantes,
redemptionem corporis sui <note>(Rom. VIII, 23)</note>?
An ipse apostolus Paulus non erat supernus Jerosolymitanus,
vel non multo magis hoc erat, quando pro
Israelitis fratribus carnalibus suis tristitia illi erat
magna, et continuus dolor cordi ejus <note>(Rom. IX, 2)</note>?
Quando autem mors non erit in ista civitate, nisi
quando dicetur, <hi>Ubi est, mors, contentio tua</hi>? <hi>ubi
est, mors, aculeus tuus? Aculeus autem mortis est peccatum <note>(I Cor. XV, 55 et 56)</note>
            </hi>?
Quod tunc utique non erit,
quando dicetur, <hi>Ubi est?</hi>  Nunc vero non quilibet infimus
 civis illius civitatis, sed idem ipse Joannes in
Epistola sua clamat, <hi>Si dixerimus quia peccatum non
habemus, nos ipsos seducimus, et veritas in nobis non
est <note>(I Joan. I, 8)</note>
            </hi>. Et in hoc quidem libro, cujus nomen
est Apocalypsis, obscure multa dicuntur, ut
mentem legentis exerceant, et pauca in eo sunt, ex
quorum manifestatione indagentur caetera cum labore:
maxime quia sic eadem multis modis repetit, ut
alia atque alia dicere videatur; cum aliter atque aliter
haec ipsa dicere vestigetur. Verum in his verbis,
ubi ait, <hi>Absterget Deus omnem lacrymam ab oculis eorum;
et mors jam non erit, neque luctus, neque clamor,
sed nec dolor ullus:</hi> tanta luce dicta sunt de saeculo
futuro et immortalitate atque aeternitate sanctorum
(tunc enim solum, atque ibi solum ista non erunt),
ut nulla debeamus in Litteris sacris quaerere vel legere
manifesta, si haec putaverimus obscura.</p>
</div2>

<div2>
          <head>CAPUT XVIII.-- <hi>Quid apostolus Petrus de novissimo Dei judicio praedicarit.</hi> </head>
<p>Nunc jam videamus, quid etiam apostolus Petrus
<pb n="0684"/>
de hoc judicio scripserit: <hi>Venient,</hi> inquit, <hi>in novissimo
dierum illusione illudentes, secundum proprias concupiscentias
suas euntes, et dicentes, Ubi est promissum
praesentiae ipsius?</hi> Ex quo enim patres dormierunt, sic
omnia perseverant ab initio creaturae. Latet enim illos
hoc volentes, quia coeli erant olim et terra de aqua, et
per aquam constituta Dei verbo; per quae, qui tunc erat
mundus, aqua inundatus deperiit. Qui autem nunc sunt
coeli et terra, eodem verbo repositi sunt, igni reservandi
in diem judicii et perditionis hominum impiorum. Hoc
unum vero non lateat vos, charissimi, quia unus dies
apud Dominum, sicut mille anni; et mille anni, sicut
dies unus. Non tardat Dominus promissum, sicut quidam
tarditatem existimant: sed patienter fert propter
vos, nolens aliquem perire, sed omnes in poenitentiam
converti. Veniet autem dies Domini ut fur, in quo coeli
magno impetu transcurrent: elementa autem ardentia
resolventur; et terra, et quae in ipsa sunt opera exurentur.
His ergo omnibus pereuntibus, quales oportet esse
vos in sanctis conversationibus exspectantes, et properantes
ad praesentiam diei Domini, per quam coeli ardentes
solventur, et elementa ignis ardore decoquentur?
<hi>Novos vero coelos, et terram novam, secundum promissa
ipsius, exspectamus, in quibus justitia inhabitat <note>(II Petr.
III, 3-13)</note>
            </hi>. Nihil hic dixit de resurrectione mortuorum:
sed sane de perditione mundi hujus satis. Ubi
etiam commemorans factum ante diluvium, videtur
admonuisse quodammodo, quatenus in fine hujus saeculi
mundum istum periturum esse credamus. Nam
et illo tempore perisse dixit, qui tunc erat, mundum:
nec solum orbem terrae, verum etiam coelos, quos
utique istos aerios intelligimus, quorum locum ac
spatium tunc aqua crescendo superaverat. Ergo totus,
aut pene totus aer iste ventosus (quod coelum vel
potius coelos vocat, sed istos utique imos, non illos
supremos, ubi sol, et luna, et sidera constituta sunt),
conversus fuerat in humidam qualitatem; atque
hoc modo cum terra perierat, cujus terrae utique prior
facies fuerat deleta diluvio. <hi>Qui autem nunc sunt,</hi> inquit, <hi>coeli et terra, eodem verbo repositi sunt, igni reservandi
in diem judicii et perditionis hominum impiorum.</hi>  
Proinde qui coeli, et quae terra, id est, qui mundus,
pro eo mundo qui diluvio periit, ex eadem aqua
repositus est, ipse igni novissimo reservatur in diem
judicii et perditionis hominum impiorum. Nam et hominum,
propter magnam quamdam commutationem,
non dubitat dicere perditionem futuram; cum tamen
eorum, quamvis in aeternis poenis, sit mansura natura.
Quaerat forsitan aliquis, si post factum judicium
mundus iste ardebit, antequam pro illo coelum novum,
et terra nova reponatur, eo ipso tempore conflagrationis
ejus ubi erunt sancti, quum eos habentes
corpora in aliquo corporali loco esse necesse sit. Possumus
respondere, futuros eos esse in superioribus
partibus, quo ita non ascendet flamma illius incendii,
quemadmodum nec unda diluvii. Talia quippe illis
inerunt corpora, ut illic sint, ubi esse voluerint. Sed
<pb n="0685"/>
nec ignem conflagrationis illius pertimescent immortales
atque incorruptibiles facti: sicut virorum trium
corruptibilia corpora atque mortalia, in camino ardenti
vivere illaesa potuerunt <note>(Dan. III, 24)</note>.</p>
</div2>

<div2>
          <head>CAPUT XIX.-- <hi>Quid apostolus Paulus Thessalonicensibus scripserit de manifestatione Antichristi, cujus tempus dies Domini subsequetur.</hi> </head>
<div3>
            <head>1.</head>
            <p>
 Multas evangelicas apostolicasque sententias de
divino isto judicio novissimo video mihi esse praetercundas,
ne hoc volumen in nimiam longitudinem provolvatur: 
sed nullo modo est praetereundus apostolus
Paulus, qui scribens ad Thessalonicenses, <hi>Rogamus,</hi> 
inquit, <hi>vos, fratres, per adventum Domini nostri
Jesu Christi, et nostrae congregationis in ipsum, ut non
cito moveamini mente, neque terreamini, neque per spiritum,
neque per verbum, neque per epistolam tanquam
per nos missam, quasi instet dies Domini: ne quis vos
seducat ullo modo. Quoniam nisi venerit refuga primum,
ut revelatus fuerit homo peccati, filius interitus,
qui adversatur et superextollitur supra omne quod dicitur
Deus, aut quod colitur; ita ut in templo Dei sedeat,
ostentans se tanquam sit Deus.</hi> Non retinetis in memoria,
quod adhuc cum essem apud vos, haec dicebam
vobis? Et nunc quid detineat scitis, ut reveletur in suo
tempore. Jam enim mysterium iniquitatis operatur. <hi>Tantum
qui modo tenet teneat, donec de medio fiat: et tunc
revelabitur iniquus</hi>, <hi>quem Dominus Jesus interficiet
spiritu oris sui, et evacuabit illuminatione praesentiae suae
eum, cujus est praesentia secundum operationem satanae,
in omni virtute, et signis, et prodigiis mendacii, et
in omni seductione iniquitatis, his qui pereunt; pro eo
quod dilectionem veritatis non receperunt, ut salvi fierent.
Et ideo mittet illis Deus operationem erroris, ut
credant mendacio, et judicentur omnes qui non crediderunt
veritati, sed consenserunt iniquitati <note>(II Thess.
II, 1-11)</note>
            </hi>.</p>
          </div3>
<div3>
            <head>2.</head>
            <p>
 Nulli dubium est, eum de Antichristo ista dixisse;
diemque judicii (hunc enim appellat diem Domini)
non esse venturum, nisi ille prior venerit,
quem refugam vocat, utique a Domino Deo. Quod si
de omnibus impiis merito dici potest, quanto magis
de isto? Sed in quo templo Dei sit sessurus, incertum
est: utrum in illa ruina templi, quod a Salomone
rege constructum est, an vero in Ecclesia. Non enim
templum alicujus idoli aut daemonis, templum Dei
Apostolus diceret. Unde nonnulli, non ipsum principem,
sed universum quadammodo corpus ejus, id est,
ad eum pertinentem hominum multitudinem, simul
cum ipso suo principe hoc loco intelligi Antichristum
volunt: rectiusque putant etiam latine dici, sicut in
graeco est, non, <hi>in templo Dei;</hi> sed, <hi>in templum Dei sedeat</hi> 
<pb n="0686"/>,
tanquam ipse sit templum Dei, quod est Ecclesia:
sicut dicimus, Sedet in amicum, id est, velut
amicus; vel si quid aliud isto locutionis genere dici
solet. Quod autem ait, <hi>Et nunc quid detineat scitis,</hi> id
est, quid sit in mora, quae causa sit dilationis ejus, <hi>ut
reveletur in suo tempore,</hi> scitis: quoniam scire illos
dixit, aperte hoc dicere noluit. Et ideo nos qui nescimus
quod illi sciebant, pervenire cum labore ad id
quod sensit Apostolus, cupimus, nec valemus: praesertim
quia et illa quae addidit, hunc sensum faciunt
obscuriorem. Nam quid est, Jam enim mysterium iniquitatis
operatur. Tantum qui modo tenet teneat, donec
de medio fiat; et tunc revelabitur iniquus? Ego prorsus
quid dixerit, me fateor ignorare. Suspiciones tamen
hominum, quas vel audire, vel legere potui, non tacebo.</p>
          </div3>
<div3>
            <head>3.</head>
            <p>
 Quidam putant hoc de imperio dictum fuisse Romano;
et propterea Paulum apostolum non id aperte
scribere voluisse, ne calumniam videlicet incurreret,
quod Romano imperio male optaverit, cum speraretur
aeternum: ut hoc quod dixit, <hi>Jam enim mysterium
iniquitatis operatur,</hi> Neronem voluerit intelligi, cujus
jam facta velut Antichristi videbantur. Unde nonnulli
ipsum resurrecturum, et futurum Antichristum suspicantur.
Alii vero nec occisum putant, sed subtractum
potius, ut putaretur occisus; et vivum occultari
in vigore ipsius aetatis, in qua fuit, cum crederetur
exstinctus, donec suo tempore reveletur, et restituatur
in regnum. Sed multum mihi mira est haec
opinantium tanta praesumptio. Illud tamen quod ait
Apostolus, <hi>Tantum qui modo tenet teneat, donec de medio
fiat:</hi> non absurde de ipso Romano imperio creditur
dictum, tanquam dictum sit, Tantum qui modo
imperat imperet, donec de medio fiat, id est, de medio
tollatur. <hi>Et tunc revelabitur iniquus:</hi> quem significari
Antichristum, nullus ambigit. Alii vero et quod
ait, <hi>Quid detineat scitis;</hi> et, <hi>mysterium operari iniquitatis,</hi> 
non putant dictum, nisi de malis et fictis, qui sunt
in Ecclesia, donec perveniant ad tantum numerum,
qui Antichristo magnum populum faciat; et hoc esse
mysterium iniquitatis, quia videtur occultum. Hortari
autem Apostolum fideles, ut in fide quam tenent tenaciter
perseverent, dicendo, <hi>Tantum qui modo tenet
teneat, donec de medio fiat:</hi> hoc est, donec exeat de
medio Ecclesiae mysterium iniquitatis, quod nunc
occultum est. Ad ipsum enim mysterium pertinere
arbitrantur, quod ait in Epistola sua Joannes evangelista, <hi>Pueri, novissima hora est: et sicut audistis,
quod Antichristus sit venturus; nunc autem antichristi
multi facti sunt: unde cognoscimus quod novissima sit
hora.</hi> Ex nobis exierunt: sed non erant ex nobis. <hi>Quod
si fuissent ex nobis, permansissent utique nobiscum <note>(I Joan. II, 18 et 19)</note>
            </hi>.
Sicut ergo ante finem in hac hora,
inquiunt, quam Joannes novissimam dicit, exierunt
multi haeretici de medio Ecclesiae, quos multos
<pb n="0687"/>
dicit antichristos: ita omnes tunc inde exibunt, qui
non ad Christum, sed ad illum novissimum Antichristum
pertinebunt, et tunc revelabitur.</p>
          </div3>
<div3>
            <head>4.</head>
            <p>
 Alius ergo sic, alius autem sic Apostoli obscura
verba conjectant: quod tamen eum dixisse non dubium
est, Non veniet ad vivos et mortuos judicandos
Christus, nisi prius venerit ad seducendos in anima
mortuos adversarius ejus Antichristus; quamvis ad
occultum jam judicium Dei pertineat, quod ab illo seducentur. <hi>Praesentia</hi> 
 quippe <hi>ejus erit,</hi> sicut dictum est, <hi>secundum operationem satanae, in omni virtute, et signis,
et prodigiis mendacii, et in omni seductione iniquitatis,
his qui pereunt.</hi>  
 Tunc enim solvetur satanas, et
per illum Antichristum in omni sua virtute mirabiliter
quidem, sed mendaciter operabitur. Quae solet
ambigi utrum propterea dicta sint signa et prodigia
mendacii, quoniam mortales sensus per phantasmata
decepturus est; ut quod non facit, facere videatur:
an quia illa ipsa, etiamsi erunt vera prodigia, ad mendacium
pertrahent credituros non ea potuisse nisi
divinitus fieri, virtutem diaboli nescientes; maxime
quando tantam, quantam nunquam habuit, acceperit
potestatem. Non enim quando de coelo ignis cecidit,
et tantam familiam cum tantis gregibus pecorum
sancti Job uno impetu absumpsit, et turbo irruens et
domum dejiciens filios ejus occidit <note>(Job I)</note>, phantasmata
fuerunt: quae tamen fuerunt opera satanae, cui
Deus dederat hanc potestatem. Propter quid horum
ergo dicta sint prodigia et signa mendacii, tunc potius
apparebit. Sed propter quodlibet horum dictum sit,
seducentur eis signis atque prodigiis, qui seduci
merebuntur: <hi>pro eo quod dilectionem veritatis,</hi> inquit, <hi>non receperunt, ut salvi fierent.</hi>  
 Nec dubitavit Apostolus
addere, et dicere: <hi>Ideo mittet illis Deus operationem
erroris, ut credant mendacio</hi>. Deus enim mittet,
quia Deus diabolum facere ista permittet, justo ipse
judicio, quamvis faciat ille iniquo malignoque consilio. <hi>Ut judicentur,</hi> 
 inquit, <hi>omnes qui non crediderunt
veritati, sed consenserunt iniquitati.</hi>  Proinde judicati
seducentur, et seducti judicabuntur. Sed judicati seducentur
illis judiciis Dei occulte justis, juste occultis,
quibus ab initio peccati rationalis creaturae nunquam
judicare cessavit: seducti autem judicabuntur
novissimo manifestoque judicio per Jesum Christum,
justissime judicaturum, injustissime judicatum.
</p>
          </div3>
        </div2>

<div2>
          <head>CAPUT XX.-- <hi>Quid idem apostolus in prima ad eosdem Epistola de resurrectione mortuorum docuerit.</hi> </head>
<div3>
            <head>1.</head>
            <p>
 Sed hic Apostolus tacuit de resurrectione mortuorum:
ad eosdem autem scribens in Epistola
prima, <hi>Nolumus,</hi> inquit, <hi>ignorare vos, fratres, de dormientibus,
ut non contristemini, sicut et caeteri, qui
spem non habent.</hi> Nam si credimus, quod Jesus mortuus
est, et resurrexit: ita et Deus eos qui dormierunt per
<pb n="0688"/>
Jesum, adducet cum eo. <hi>Hoc enim vobis dicimus in verbo
Domini, quia nos viventes, qui reliqui sumus in adventum
Domini, non praeveniemus eos qui ante dormierunt:
quoniam ipse Dominus in jussu, et in voce Archangeli,
et in tuba Dei descendet de coelo; et mortui in Christo
resurgent primo</hi>; <hi>deinde nos viventes, qui reliqui sumus,
simul cum illis rapiemur in nubibus in obviam
Christo in aera; et ita semper cum Domino erimus <note>(I Thess. IV, 12-16)</note>
            </hi>.
Haec verba apostolica resurrectionem
mortuorum futuram, quando veniet Dominus
Christus, utique ad vivos et mortuos judicandos,
praeclarissime ostendunt.</p>
          </div3>
<div3>
            <head>2.</head>
            <p>
 Sed quaeri solet, utrum illi quos hic viventes inventurus
est Christus, quorum personam in se atque
illos qui tunc secum vivebant, transfigurabat Apostolus,
nunquam omnino morituri sunt; an ipso temporis
puncto, quo cum resurgentibus rapientur in
nubibus in obviam Christo in aera, ad immortalitatem
per mortem mira celeritate transibunt. Neque
enim dicendum est, fieri non posse, ut dum per aera
in sublime portantur, in illo spatio et moriantur, et
reviviscant. Quod enim ait, <hi>Et ita semper cum Domino
erimus:</hi> non sic accipiendum est, tanquam in aere
nos dixerit semper cum Domino esse mansuros; quia
nec ipse utique ibi manebit, quia veniens transiturus
est. Venienti quippe ibitur obviam, non manenti:
sed <hi>ita cum Domino erimus,</hi> id est, sic erimus habentes
 corpora sempiterna, ubicumque cum illo
fuerimus. Ad hunc autem sensum, quo existimemus
etiam illos, quos hic vivos inventurus est Dominus,
in ipso parvo spatio et passuros mortem et accepturos
immortalitatem, ipse Apostolus nos videtur urgere,
ubi dicit, <hi>In Christo omnes vivificabuntur <note>(I Cor.
XV, 22)</note>
            </hi>: cum alio loco de ipsa loquens resurrectione
corporum dicat, <hi>Tu quod seminas, non vivificatur,
nisi moriatur <note>(Ibid., 36)</note>
            </hi>. Quomodo igitur,
quos viventes hic Christus inveniet, per immortalitatem
in illo vivificabuntur, etsi non moriantur; cum
videamus propter hoc esse dictum, <hi>Tu quod seminas,
non vivificatur, nisi moriatur?</hi>  Aut si recte non dicimus
seminari, nisi ea corpora hominum, quae moriendo
quoquo modo revertuntur in terram; sicut
sese habet etiam illa in transgressorem patrem generis
humani divinitus prolata sententia, <hi>Terra es, et
in terram ibis <note>(Gen. III, 19)</note>
            </hi>: fatendum est istos, quos
nondum de corporibus egressos, cum veniet Christus,
inveniet, et istis verbis Apostoli, et illis de Genesi
non teneri: quoniam sursum in nubibus rapti, non
utique seminantur; quia nec eunt in terram, nec redeunt;
sive nullam prorsus experiantur mortem, sive
paululum in aere moriantur.</p>
          </div3> 
<div3>
            <head>3.</head>
            <p>
 Sed aliud rursus occurrit, quod idem dixit apostolus,
cum de resurrectione corporum ad Corinthios
<pb n="0689"/>
loqueretur: <hi>Omnes resurgemus;</hi> vel, sicut alii codices
habent, <hi>Omnes dormiemus <note>(I Cor. XV, 51)</note>
            </hi>. Cum
ergo nec resurrectio fieri possit, nisi mors praecesserit;
nec dormitionem possimus illo loco intelligere,
nisi mortem; quomodo omnes vel dormient, vel resurgent,
si tam multi, quos in corpore inventurus est
Christus, nec dormient, nec resurgent? Si ergo sanctos,
qui reperientur Christo veniente viventes, eique
in obviam rapientur, crediderimus in eodem raptu
de mortalibus corporibus exituros, et ad eadem mox
immortalia redituros, nullas in verbis Apostoli patiemur
angustias, sive ubi dicit, <hi>Tu quod seminas, non
vivificatur, nisi moriatur;</hi> sive ubi dicit, <hi>Omnes resurgemus;</hi> 
aut, <hi>Omnes dormiemus:</hi> quia nec illi per immortalitatem
vivificabuntur, nisi, quamlibet paululum,
tamen ante moriantur; ac per hoc et a resurrectione
non erunt alieni, quam dormitio praecedit, quamvis
brevissima, non tamen nulla. Cur autem nobis
incredibile videatur, illam multitudinem corporum
in aere quodammodo seminari, atque ibi protinus
immortaliter atque incorruptibiliter reviviscere,
cum credamus, quod idem ipse Apostolus apertissime
dicit, in ictu oculi futuram resurrectionem <note>(I Cor. XV, 52)</note>,
et in membra sine fine victura tanta
facilitate tamque inaestimabili velocitate rediturum
antiquissimorum cadaverum pulverem? Nec ab illa
sententia, qua homini dictum est, <hi>Terra es, et in
terram ibis,</hi> futuros illos sanctos arbitramur immunes,
si eorum morientium in terram non recident corpora,
sed sicut in ipso raptu morientur, ita et resurgent,
dum ferentur in aera. <hi>In terram</hi> quippe <hi>ibis,</hi> est,
in hoc ibis amissa vita, quod eras antequam sumeres
vitam: id est, Hoc eris exanimatus, quod eras
antequam esses animatus. Terrae quippe insufflavit
Deus in faciem flatum vitae, cum factus est homo in
animam vivam: tanquam diceretur, Terra es animata,
quod non eras; terra eris exanimis, sicut eras.
Quod sunt et antequam putrescant omnia corpora
mortuorum: quod erunt et illa, si morientur, ubicumque
moriantur, cum vita carebunt, quam continuo
receptura sunt. Sic ergo ibunt in terram, quia ex
vivis hominibus terra erunt: quemadmodum it in
cinerem, quod fit cinis; it in vetustatem, quod fit
vetus; it in testam, quod ex luto fit testa: et alia
sexcenta sic loquimur. Quomodo autem sit futurum
quod nunc pro nostrae ratiunculae viribus utcumque
conjicimus, tunc erit potius, ut nosse possimus. Resurrectionem
quippe mortuorum futuram esse in
carne, quando Christus venturus est vivos judicaturus
et mortuos, oportet, si christiani esse volumus,
ut credamus. Sed non ideo de hac re inanis est fides
nostra, si quemadmodum futura sit, perfecte comprehendere
non valemus. Verum jam, sicut supra
<pb n="0690"/>
promisimus, de hoc judicio Dei novissimo etiam prophetici
veteres libri quid praenuntiaverint, quantum
satis esse videbitur, debemus ostendere: quae, sicut
arbitror, non tanta mora necesse erit tractari et exponi,
si istis, quae praemisimus, lector curaverit
adjuvari.
</p>
          </div3>
        </div2>

<div2>
          <head>CAPUT XXI.-- <hi>Quid Isaias propheta de mortuorum resurrectione et de retributione judicii sit locutus.</hi> </head>
<div3>
            <head>1.</head>
            <p>
 Propheta Isaias, <hi>Resurgent,</hi> inquit, <hi>mortui, et
resurgent qui in sepulcris erant: et laetabuntur omnes
qui sunt in terra; ros enim qui abs te est, sanitas illis
est: terra vero impiorum cadet <note>(Isai. XXVI, 19, sec. LXX)</note>
            </hi>.
Totum illud superius ad resurrectionem pertinet beatorum.
Quod autem ait, <hi>Terra vero impiorum cadet,</hi> 
bene intelligitur dictum, Corpora vero impiorum
ruina damnationis excipiet. Jam porro si de bonorum
resurrectione quod dictum est, diligentius et distinctius
velimus intueri, ad primam referendum est
quod dictum est, <hi>Resurgent mortui;</hi> ad secundam
vero quod sequitur, <hi>et resurgent qui in sepulcris erant.</hi>  
Jam si et illos inquiramus sanctos, quos hic vivos
inventurus est Dominus, eis congrue deputabitur
quod adjunxit, <hi>Et laetabuntur omnes qui sunt in terra;
ros enim qui abs te est, sanitas illis est.</hi>  Sanitatem loco
isto, immortalitatem rectissime accipimus. Ea namque
est plenissima sanitas, quae non reficitur alimentis
tanquam quotidianis medicamentis. Item de judicii
die spem prius dans bonis, deinde terrens malos,
idem propheta sic loquitur: <hi>Haec dicit Dominus, Ecce
ego declino in eos ut flumen pacis, et ut torrens inundans
gloriam gentium.</hi> Filii eorum super humeros portabuntur,
et super genua consolabuntur. <hi>Quemadmodum
si quem mater consoletur, ita ego vos consolabor;
et in Jerusalem consolabimini: et videbitis, et gaudebit
cor vestrum, et ossa vestra ut herba exorientur.</hi> Et cognoscetur
manus Domini colentibus eum: et comminabitur
contumacibus. Ecce enim Dominus ut ignis veniet,
et ut tempestas currus ejus, reddere in indignatione vindictam,
et vastationem in flamna ignis. <hi>In igne enim
Domini judicabitur omnis terra, et in gladio ejus omnis
caro: multi vulnerati erunt a Domino <note>(Id. LXVI, 12-16,
sec. LXX)</note>
            </hi>. In bonorum promissione flumen pacis
profecto abundantiam pacis illius debemus accipere,
qua major esse non possit. Hac utique in fine
rigabimur: de qua in praecedenti libro abundanter
locuti sumus. Hoc flumen se in eos declinare dicit,
quibus tantam beatitudinem pollicetur, ut intelligamus
in illius felicitatis regione, quae in coelis est, hoc
flumine omnia satiari. Sed quia et terrenis corporibus
pax incorruptionis atque immortalitatis inde influet,
ideo declinare se dicit hoc flumen, ut de supernis
quodammodo etiam inferiora perfundat, et homines
aequales Angelis reddat. Jerusalem quoque, non illam
quae servit cum filiis suis, sed liberam matrem nostram
<pb n="0691"/>
intelligamus, secundum Apostolum, aeternam
in coelis <note>(Galat. IV, 26)</note>. Ibi post labores aerumnarum
curarumque mortalium consolabimur, tanquam parvuli
ejus in humeris genibusque portati. Rudes enim
nos et novos blandissimis adjutoriis insolita nobis illa
beatitudo suscipiet. Ibi videbimus, et gaudebit cor
nostrum. Nec expressit quid videbimus: sed quid,
nisi Deum? ut impleatur in nobis promissum evangelicum, <hi>Beati mundo corde, quoniam ipsi Deum videbunt <note>(Matth. V, 8)</note>
            </hi>;
et omnia illa, quae nunc non videmus,
credentes autem, pro modulo capacitatis humanae,
longe minus quam sunt atque incomparabiliter
cogitamus. <hi>Et videbitis,</hi> inquit, <hi>et gaudebit cor vestrum.</hi>  
Hic creditis, ibi videbitis.</p>
          </div3>
<div3>
            <head>2.</head>
            <p>
 Sed quoniam dixit, <hi>Et gaudebit cor vestrum:</hi> 
ne putaremus illa bona Jerusalem ad nostrum tantummodo
spiritum pertinere; <hi>Et ossa,</hi> inquit, <hi>vestra
ut herba exorientur:</hi> ubi resurrectionem corporum
strinxit, velut quod non dixerat reddens: neque
enim cum viderimus, fiet; sed cum fuerit facta,
videbimus. Nam et de coelo novo ac terra nova jam
supra dixerat, dum ea quae sanctis promittuntur in
fine, saepe ac multiformiter diceret: <hi>Erit,</hi> inquit, <hi>coelum novum et terra nova, et non erunt memores priorum,
nec ascendent 
 in cor ipsorum: sed laetitiam et
exsultationem invenient in ea. Ecce ego faciam Jerusalem
exsultationem, et populum meum laetitiam; et exsultabo
in Jerusalem, et laetabor in populo meo; et ultra
non audietur in illa vox fletus <note>(Isai. LXV, 17-19, sec.
LXX)</note>
            </hi>: et caetera, quae quidam ad carnales illos mille
annos referre conantur. Locutiones enim tropicae propriis
prophetico more miscentur: ut ad intellectum
spiritualem intentio sobria cum quodam utili ac salubri
labore perveniat: pigritia vero carnalis, vel
ineruditae atque inexercitatae tarditas mentis contenta
litterae superficie, nihil putat interius requirendum.
Haec de propheticis verbis, quae ante istum locum
scripta sunt, satis dixerim. In hoc autem loco, unde
ad illa digressi sumus, cum dixisset, <hi>Et ossa vestra
ut herba exorientur,</hi> ut resurrectionem quidem carnis,
sed tamen bonorum, se nunc commemorare
monstraret, adjunxit, <hi>Et cognoscetur manus Domini
colentibus eum.</hi>  Quid est hoc, nisi manus distinguentis
<pb n="0692"/>
cultores suos a contemptoribus suis? De quibus sequentia
contexens, <hi>Et comminabitur,</hi> inquit, <hi>contumacibus,</hi> 
sive, ut ait alius interpres, <hi>incredulis.</hi>  Nec
tunc comminabitur: sed quae nunc dicuntur minaciter,
tunc efficaciter implebuntur. <hi>Ecce enim Dominus,</hi> 
inquit, ut ignis veniet, et ut tempestas currus
ejus, reddere in indignatione vindictam, et vastationem
in flamma ignis. In igne enim Domini judicabitur omnis
terra, et in gladio ejus omnis caro: multi vulnerati
erunt a Domino. Sive igne, sive tempestate, sive
gladio, poenam judicii significat: quandoquidem
ipsum Dominum quasi ignem dicit esse venturum,
eis profecto quibus poenalis ejus erit adventus. Currus
vero ejus (nam pluraliter dicti sunt) angelica ministeria
non inconvenienter accipimus. Quod autem
ait, omnem terram et omnem carnem in ejus igne et
in gladio judicari, non etiam hic spirituales intelligamus
et sanctos, sed terrenos atque carnales, de
qualibus dictum est, <hi>Qui terrena sapiunt <note>(Philipp. III,
19)</note>
            </hi>; et, <hi>Sapere secundum carnem, mors est <note>(Rom.
VIII, 6)</note>
            </hi>: et quales omnino caro appellantur a Domino,
ubi dicit, <hi>Non permanebit spiritus meus in hominibus
istis, quoniam caro sunt <note>(Gen. VI, 3)</note>
            </hi>. Quod vero hic
positum est, <hi>Multi vulnerati erunt a Domino:</hi> isto
vulnere fiet mors secunda. Potest quidem et ignis, et
gladius, et vulnus accipi in bono. Nam et ignem Dominus
velle se dixit mittere in mundum <note>(Luc. XII,
49)</note>. Et visae sunt illis linguae divisae velut ignis,
quando venit Spiritus sanctus <note>(Act. II, 3)</note>. Et, <hi>Non
veni,</hi> inquit idem Dominus, <hi>pacem mittere in terram,
sed gladium <note>(Matth. X, 34)</note>
            </hi>. Et sermonem Dei dicit
Scriptura gladium bis acutum <note>(Hebr. IV, 12)</note>; propter
aciem geminam Testamentorum duorum. Et in Cantico
canticorum, charitate se dicit sancta Ecclesia
vulneratam, velut amoris impetu sagittatam <note>(Cantic.
II, 5, sec. LXX)</note>. Sed hic cum legimus vel audimus
ultorem Dominum esse venturum, quemadmodum
haec intelligenda sint, clarum est.</p>
          </div3>
<div3>
            <head>3.</head>
            <p>
 Deinde breviter commemoratis eis, qui per hoc
judicium consumentur; sub figura ciborum in Lege
vetere vetitorum, a quibus se non abstinuerunt,
peccatores impiosque significans, recapitulat ab initio
gratiam novi Testamenti a primo Salvatoris
adventu usque ad ultimum judicium, de quo nunc
agimus, perducens finiensque sermonem. Narrat
namque Dominum dicere se venire, ut congreget
omnes gentes, easque venturas et visuras gloriam
ejus <note>(Isai. LXVI, 17, 18)</note>. <hi>Omnes enim,</hi> sicut dicit Apostolus, <hi>peccaverunt, et egent gloria Dei 
 <note>(Rom. III, 23)</note>
            </hi>.
Et relicturum se dicit super eos signa, quae utique
mirantes credant in eum: et emissurum ex illis
salvatos in gentes diversas, et in longinquas insulas,
quae non audierunt nomen ejus, neque viderunt gloriam
ejus; et annuntiaturos gloriam ejus in gentibus;
et adducturos fratres istorum, quibus loquebatur, id
est, in fide sub Deo Patre fratres Israelitarum electorum:
adducturos autem ex omnibus gentibus munus
Domino in jumentis et vehiculis (quae jumenta et
vehicula bene intelliguntur adjutoria esse divina, per
<pb n="0693"/>
cujusque generis ministeria Dei, vel angelica, vel
humana), in civitatem sanctam Jerusalem, quae nunc
in sanctis fidelibus est diffusa per terras. Ubi enim
divinitus adjuvantur, ibi credunt; et ubi credunt, ibi
veniunt. Comparavit autem illos Dominus, tanquam
per similitudinem, filiis Israel offerentibus ei suas
hostias cum psalmis in domo ejus; quod ubique jam
facit Ecclesia; et promisit ab ipsis se accepturum sibi
Sacerdotes et Levitas; quod nihilominus fieri nunc
videmus. Non enim ex genere carnis et sanguinis,
sicut erat primum secundum ordinem Aaron; sed
sicut oportebat in Testamento novo, ubi secundum
ordinem Melchisedech summus sacerdos est Christus <note>(Psal. CIX, 4)</note>,
pro cujusque merito quod in eum gratia
divina contulerit, Sacerdotes et Levitas eligi nunc
videmus: qui non isto nomine, quod saepe assequuntur
indigni, sed ea quae non est bonis malisque
communis, sanctitate pensandi sunt.</p>
          </div3>
<div3>
            <head>4.</head>
            <p>
 Haec cum de ista, quae nunc impertitur Ecclesiae,
perspicua nobisque notissima Dei miseratione
dixisset; promisit et fines ad quos per ultimum judicium
facta bonorum malorumque discretione venietur,
dicens per Prophetam, vel de Domino dicens
ipse Propheta: <hi>Quomodo enim coelum novum et terra
nova manebit coram me, dixit Dominus, sic stabit semen
vestrum et nomen vestrum; et erit mensis ex mense, et
sabbatum ex sabbato. Veniet omnis caro in conspectu
meo adorare in Jerusalem, dixit Dominus: et egredientur,
et videbunt membra hominum qui praevaricati
sunt in me. Vermis eorum non morietur, et ignis eorum
non exstinguetur, et erunt visui omni carni <note>(Isai.
LXVI, 22-24, sec. LXX)</note>
            </hi>. Ad hoc iste propheta terminavit
librum, ad quod terminabitur saeculum. Quidam
sane non interpretati sunt, <hi>membra hominum,</hi> sed <hi>cadavera virorum</hi>,
per cadavera significantes evidentem
corporum poenam: quamvis cadaver nisi caro
exanimis, non soleat nuncupari; illa vero animata
erunt corpora, alioquin nulla poterunt sentire tormenta:
nisi forte quia mortuorum erunt corpora, id
est, eorum qui in secundam mortem cadent, ideo
non absurde etiam cadavera dici possunt. Unde est et
illud, quod ab eodem propheta dictum jam supra
posui: <hi>Terra vero impiorum cadet.</hi>  Quis autem non
videat a cadendo esse appellata cadavera? <hi>Virorum</hi> 
autem pro eo posuisse illos interpretes, quod est <hi>hominum,</hi> 
 manifestum est. Neque enim quisquam
dicturus est, praevaricatrices feminas in illo supplicio
non futuras: sed ex potiore, praesertim de quo femina
facta est, uterque sexus accipitur. Verum quod
ad rem maxime pertinet, cum et in bonis dicitur, <hi>Veniet omnis caro:</hi> 
 quia ex omni genere hominum
populus iste constabit; non enim omnes homines ibi
erunt, quando in poenis plures erunt: sed, ut dicere
coeperam, cum et in bonis caro, et in malis membra
vel cadavera nominantur; profecto post resurrectionem
carnis, cujus fides his rerum vocabulis omnino
<pb n="0694"/>
firmatur, illud quo boni et mali suis finibus dirimentur,
futurum esse judicium declaratur.
</p>
          </div3>
        </div2>

<div2>
          <head>CAPUT XXII.-- <hi>Qualis futura sit egressio sanctorum ad videndas poenas malorum.</hi> </head>
<p>Sed quomodo egredientur boni ad videndas poenas
malorum? Numquid corporis motu beatas illas relicturi
sunt sedes, et ad loca poenalia perrecturi, ut
malorum tormenta conspiciant praesentia corporali?
Absit: sed egredientur per scientiam. Hoc enim verbo
significatum est, eos qui cruciabuntur extra futuros.
Propter quod et Dominus ea loca tenebras exteriores
vocat <note>(Matth. XXV, 30)</note>: quibus contrarius est
ille ingressus de quo dicitur servo bono, <hi>Intra in
gaudium Domini tui <note>(Ibid. 21)</note>
            </hi>: ne illuc mali putentur
ingredi, ut sciantur; sed ad illos potius velut egredi
scientia, qua eos cognituri sunt, boni; quia id quod
extra est cognituri sunt. Qui enim erunt in poenis
quid agatur intus in gaudio Domini nescient: qui vero
erunt in illo gaudio, quid agatur foris in illis tenebris
exterioribus scient. Ideo dictum est, <hi>egredientur:</hi> 
quia eos etiam qui foris ab eis erunt, utique non
latebunt. Si enim haec Prophetae nondum facta nosse
potuerunt, per hoc quod erat Deus, quantulumcumque
erat, in eorum mortalium mentibus; quomodo
immortales sancti jam facta tunc nescient, cum Deus
erit omnia in omnibus <note>(I Cor. XV, 28)</note>? Stabit ergo in
illa beatitudine sanctorum semen et nomen; semen,
scilicet de quo Joannes ait, <hi>Et semen ejus in ipso
manet <note>(I Joan. III, 9)</note>
            </hi>: nomen vero, de quo per hunc
Isaiam dictum est, <hi>Nomen aeternum dabo eis <note>(Isai.
LVI, 5)</note>
            </hi>. <hi>Et erit eis mensis ex mense et sabbatum ex sabbato,</hi> 
tanquam luna ex luna et requies ex requie:
quorum utrumque ipsi erunt, cum ex his umbris veteribus
et temporalibus in illa lumina nova ac sempiterna
transibunt. In poenis autem malorum et inexstinguibilis
ignis et vivacissimus vermis, ab aliis
atque aliis aliter atque aliter est expositus. Alii quippe
utrumque ad corpus, alii utrumque ad animum
retulerunt: alii proprie ad corpus ignem, tropice ad
animum vermem, quod credibilius esse videtur. Sed
nunc de hac differentia non est temporis disputare.
De judicio namque ultimo, quo fiet diremptio bonorum
et malorum, hoc volumen implere suscepimus:
de ipsis vero praemiis et poenis alias diligentius disserendum
est.</p>
</div2>

<div2>
          <head>CAPUT XXIII.-- <hi>Quid prophetaverit Daniel de persecutione Antichristi, et de judicio Dei, regnoque sanctorum.</hi> </head>
<div3>
            <head>1.</head>
            <p>
 Daniel de hoc ultimo judicio sic prophetat, ut
Antichristum prius quoque venturum esse praenuntiet,
atque ad aeternum regnum sanctorum perducat
narrationem suam. Cum enim visione prophetica
quatuor bestias significantes quatuor regna vidisset;
ipsumque quartum a quodam rege superatum, qui
Antichristus agnoscitur; et post haec aeternum regnum
Filii hominis, qui intelligitur Christus: <hi>Horruit,</hi> 
<pb n="0695"/>
inquit, <hi>spiritus meus, ego Daniel in habitudine mea,
et visus capitis mei conturbabant me. Et accessi,</hi> inquit, <hi>ad unum de stantibus, et veritatem quaerebam ab eo de
his omnibus: et dixit mihi veritatem.</hi>  
 Deinde, quid audierit
ab illo, a quo de omnibus his quaesivit, tanquam
eo sibi exponente, sic loquitur: <hi>Hae quatuor bestiae magnae,
quatuor regna surgent in terra, quae auferentur,
et accipient regnum sancti Altissimi: et obtinebunt illud
usque in saeculum et in usque saeculum saeculorum. Et quaerebam,</hi> 
inquit, diligenter de bestia quarta, quae erat differens
prae omni bestia, terribilis amplius: dentes ejus ferrei,
et ungues ejus aerei, manducans et comminuens, et reliqua
pedibus suis conculcans: et de cornibus ejus decem,
quae erant in capite ejus, et de altero quod ascendit, et
excussit de prioribus tria: cornu illud in quo erant oculi,
et os loquens magna; et visus ejus major caeteris.
Videbam, et cornu illud faciebat bellum cum sanctis:
et praevalebat ad ipsos, donec venit vetustus dierum, et
regnum dedit sanctis Altissimi: et tempus pervenit, et
regnum obtinuerunt sancti. Haec Daniel quaesisse se
dixit. Deinde quid audierit, continuo subjungens, <hi>Et
dixit,</hi> inquit, id est, ille a quo quaesierat, respondit,
et dixit, <hi>Bestia quarta, quartum regnum erit in terra,
quod praevalebit omnibus regnis; et manducabit omnem
terram, et conculcabit eam, et concidet. Et decem cornua
ejus, decem reges surgent: et post eos surget alius,
qui superabit malis omnes, qui ante eum fuerunt; et
tres reges humiliabit, et verba adversus Altissimum loquetur:
et sanctos Altissimi conteret.</hi> Et suspicabitur
mutare tempora et legem: et dabitur in manu ejus usque
ad tempus, et tempora, et dimidium temporis. <hi>Et judicium
sedebit, et principatum removebunt ad exterminandum
et perdendum usque in finem; et regnum, et
potestas, et magnitudo regum, qui sub omni coelo sunt,
data est sanctis Altissimi.</hi> Et regnum ejus regnum sempiternum:
et omnes principatus ipsi servient, et obaudient. <hi>Huc
usque,</hi> inquit, 
finis sermonis. Ego Daniel, multum cogitationes
meae conturbabant me, et forma mea immutata
est super me, et verbum in corde meo conservavi. <note>(Dan. VII, 15-28)</note>.
Quatuor illa regna exposuerunt quidam
Assyriorum, Persarum, Macedonum, et Romanorum.
Quam vero convenienter id fecerint, qui nosse
desiderant, legant presbyteri Hieronymi librum in
Danielem, satis diligenter eruditeque conscriptum.
Antichristi tamen adversus Ecclesiam saevissimum
regnum, licet exiguo spatio temporis sustinendum,
donec Dei ultimo judicio regnum sancti accipiant
sempiternum, qui vel dormitans haec legit, dubitare
non sinitur. Tempus quippe et tempora et dimidium
temporis, annum unum esse et duos et dimidium, ac
per hoc tres annos et semissem, etiam numero dierum
posterius posito dilucescit, aliquando in Scripturis et
mensium numero declaratur. Videntur enim tempora
indefinite hic dicta lingua latina: sed per dualem
<pb n="0696"/>
numerum dicta sunt, quem latini non habent. Sicut
autem Graeci, ita hunc dicuntur habere et Hebraei.
Sic ergo dicta sunt tempora, tanquam dicerentur
duo tempora. Vereri me sane fateor, ne in decem
regibus, quos tanquam decem homines videtur inventurus
Antichristus, forte fallamur, atque ita ille inopinatus
adveniat, non existentibus tot regibus in
orbe Romano. Quid enim si numero isto denario universitas
regum significata est, post quos ille venturus
est: sicut millenario, centenario, septenario significatur
plerumque universitas, et aliis atque aliis numeris,
quos nunc commemorare non est necesse?</p>
          </div3>
<div3>
            <head>2.</head>
            <p>
 Alio loco idem Daniel, <hi>Et erit,</hi> inquit, <hi>tempus
tribulationis, qualis non fuit ex quo nata est gens super
terram usque ad tempus illud.</hi> Et in tempore illo salvabitur
populus tuus omnis qui inventus fuerit scriptus in
libro. Et multi dormientium in terrae aggere exsurgent:
hi in vitam aeternam, et hi in opprobrium et in confusionem
aeternam. <hi>Et intelligentes fulgebunt sicut claritas
firmamenti, et ex justis multi sicut stellae in saecula <note>(Dan. XII, 1-3)</note>
            </hi>.
Et adhuc sententiae illi evangelicae
est locus iste simillimus, de resurrectione duntaxat
mortuorum corporum. Nam qui illic dicti sunt esse <hi>in
monumentis,</hi> ipsi hic <hi>dormientes in terrae aggere;</hi> vel,
sicut alii interpretati sunt, <hi>in terrae pulvere.</hi>  Et sicut
ibi, <hi>procedent,</hi> dictum est; ita hic, <hi>exsurgent.</hi>  Sicut
ibi, <hi>Qui bona fecerunt, in resurrectionem vitae; qui autem
mala egerunt, in resurrectionem judicii;</hi> ita et isto
loco, <hi>Hi in vitam aeternam, et hi in opprobrium et in
confusionem aeternam <note>(Joan. V, 28, 29)</note>
            </hi>. Non autem diversum
putetur, quod cum ibi positum sit, <hi>Omnes qui
sunt in monumentis,</hi> hic non ait Propheta, Omnes;
sed, <hi>Multi dormientium in terrae aggere.</hi>  Ponit enim
aliquando Scriptura pro omnibus multos. Propterea
et Abrahae dictum est, <hi>Patrem multarum gentium
posui te;</hi> cui tamen alio loco, <hi>In semine,</hi> inquit, <hi>tuo benedicentur omnes gentes 
 <note>(Gen. XVII, 5; XXII, 18)</note>
            </hi>.
De tali autem resurrectione huic quoque ipsi prophetae
Danieli paulo post dicitur: <hi>Et tu veni, et requiesce:
adhuc enim dies in completionem consummationis; et
requiesces, et resurges in sorte tua in fine dierum <note>(Dan.
XII, 43)</note>
            </hi>.
</p>
          </div3>
        </div2>

<div2>
          <head>CAPUT XXIV.-- <hi>In Psalmis Davidicis quae de fine saeculi hujus et novissimo Dei judicio prophetentur.</hi> </head>
<div3>
            <head>1.</head>
            <p>
 Multa de judicio novissimo dicuntur in Psalmis,
sed eorum plura transeunter et strictim. Hoc tamen
quod de fine hujus saeculi apertissime dictum est ibi,
nequaquam silentio praeteribo. <hi>Principio terram tu
fundasti, Domine, et opera manuum tuarum sunt coeli.
Ipsi peribunt, tu autem permanes: et omnes sicut vestimentum
veterascent, et sicut opertorium mutabis eos,
et mutabuntur; tu autem idem ipse es, et anni tui non
deficient <note>(Psal. CI, 26-28)</note>
            </hi>. Quid est quod Porphyrius,
cum pietatem laudet Hebraeorum, qua magnus et
verus et ipsis numinibus terribilis ab eis colitur Deus,
Christianos ob hoc arguit maximae stultitiae, etiam
ex oraculis deorum suorum, quod istum mundum
dicunt esse periturum? Ecce in litteris pietatis
<pb n="0697"/>
Hebraeorum dicitur Deo, quem confitente tanto philosopho,
etiam ipsa numina perhorrescunt, <hi>Opera
manuum tuarum sunt coeli, ipsi peribunt.</hi>  Numquid,
quando coeli peribunt, mundus, cujus iidem coeli
superior pars est tutior, non peribit? Si haec sententia
Jovi displicet, cujus, ut scribit iste philosophus,
velut gravioris auctoritatis oraculo in christianorum
credulitate culpatur; cur non similiter sapientiam,
tanquam stultitiam, culpat Hebraeorum, in quorum
libris piissimis invenitur? Porro si in illa sapientia,
quae Porphyrio tam multum placet, ut eam
deorum quoque suorum vocibus praedicet, legitur
coelos esse perituros; cur usque adeo vana est ista
fallacia, ut in fide Christianorum, vel inter caetera,
vel prae caeteris hoc detestentur, quod in ea periturus
creditur mundus, quo utique nisi perunte coeli non
possunt perire? Et in Litteris quidem sacris, quae
proprie nostrae sunt, non Hebraeis nobisque communes,
id est, in evangelicis et apostolicis libris legitur, <hi>Praeterit figura hujus mundi 
 <note>(I Cor. VII, 31)</note>
            </hi>: legitur, <hi>Mundus transit 
 <note>(I Joan. II, 17)</note>
            </hi>: legitur, <hi>Caelum et
terra transibunt, <note>(Matth. XXII, 35)</note>
            </hi>. Sed puto quod <hi>praeterit, transit, transibunt,</hi> 
 aliquando mitius dicta
sunt, quam <hi>peribunt.</hi>  In Epistola quoque Petri
apostoli, ubi aqua inundatus, qui tunc erat, perisse
dictus est mundus <note>(II Petr. III, 6)</note>, satis clarum est,
et quae pars mundi a toto significata, et quatenus perisse
dicta sit, et qui coeli repositi igni reservandi in
diem judicii et perditionis hominum impiorum. Et in
eo quod paulo post ait, <hi>Veniet dies Domini ut fur, in
quo coeli magno impetu transcurrent, elementa autem
ardentia resolventur, et terra, et quae in ipsa sunt opera
exurentur;</hi> ac deinde subjecit, <hi>His omnibus pereuntibus
quales oportet vos esse <note>(Ibid. 10, 11)</note>
            </hi>? possunt
illi coeli intelligi perituri, quos dixit repositos igni
reservandos; et ea elementa accipi arsura, quae in hac
ima mundi parte subsistunt procellosa et turbulenta,
in qua eosdem coelos dixit esse repositos, salvis illis
superioribus, et in sua integritate manentibus, in
quorum firmamento sunt sidera constituta. Nam et
illud quod scriptum est, stellas de coelo esse casuras <note>(Matth. XXIV, 29)</note>,
praeter quod potest multo probabilius
et aliter intelligi, magis ostendit mansuros esse
illos coelos: si tamen stellae inde casurae sunt; cum
vel tropica sit locutio, quod est credibilius, vel in
isto imo coelo futurum sit, utique mirabilius quam
nunc fit. Unde et illa Virgiliana
</p>
            <l>Stella facem ducens multa cum luce cucurrit,</l>
            <p>
et Idaea se condidit silva <note>(Aeneid. lib. II, v. 694, 696.)</note> 
Hoc autem quod de Psalmo commemoravi, nullum
coelorum videtur relinquere, quod periturum esse
non dixerit. Ubi enim dicitur, <hi>Opera manuum tuarum
sunt coeli, ipsi peribunt;</hi> quam nullum eorum ab opere
Dei, tam nullum eorum a perditione secernitur. Non
enim dignabuntur de Petri apostoli locutione, quem
vehementer oderunt, Hebraeorum defendere pietatem,
<pb n="0698"/>
deorum suorum oraculis approbatam; ut
saltem ne totus mundus periturus esse credatur, sic
a toto pars accipiatur, in eo quod dictum est, <hi>Ipsi
peribunt,</hi> cum soli coeli infimi sint perituri; quemadmodum
in apostolica illa Epistola a toto pars accipitur,
quod diluvio perisse dictus est mundus, quamvis
sola ejus cum suis coelis pars ima perierit. Sed
quia hoc, ut dixi, non dignabuntur, ne vel apostoli
Petri approbent sensum vel tantum concedant
conflagrationi novissimae, quantum dicimus valuisse
diluvium, qui nullis aquis, nullis flammis totum genus
humanum posse perire contendunt: restat ut dicant,
quod propterea dii eorum Hebraeam sapientiam laudaverunt,
quia istum Psalmum non legerant.</p>
          </div3>
<div3>
            <head>2.</head>
            <p>
 In Psalmo etiam quadragesimo nono de judicio
Dei novissimo intelligitur dictum, <hi>Deus manifestus
veniet, Deus noster, et non silebit.</hi> Ignis in conspectu
ejus ardebit, et in circumitu ejus tempestas valida.
Advocabit coelum sursum, et terram discernere populum
suum. <hi>Congregate illi justos ejus, qui disponunt testamentum
ejus super sacrificia <note>(Psal. XLIX, 3-5)</note>
            </hi>. Hoc nos
de Domino nostro Jesu Christo intelligimus, quem
de coelo speramus esse venturum ad vivos et mortuos
judicandos. Manifestus enim veniet inter justos et
injustos judicaturus juste, qui prius venit occultus ab
injustis judicandus injuste. Ipse, inquam, <hi>manifestus
veniet, et non silebit,</hi> id est, in voce judicis evidens
apparebit, qui prius cum venisset occultus, ante judicem
siluit, quando sicut ovis ad immolandum ductus
est, et sicut agnus coram tondente fuit sine voce,
quemadmodum de illo per Isaiam legimus prophetatum <note>(Isai. LIII, 7)</note>,
et in Evangelio videmus impletum <note>(Matth. XXVI, 63)</note>.
De igne vero et tempestate, cum
in Isaiae prophetia tale aliquid tractaremus, quomodo
essent haec intelligenda, jam diximus <note>(cap. 21)</note>. Quod
vero dictum est, <hi>Advocabit coelum sursum:</hi> quoniam
sancti et justi recte coelum appellantur; nimirum hoc
est, quod ait Apostolus, <hi>Simul cum illis rapiemur in
nubibus in obviam Christo in aera <note>(I Thess. IV, 16)</note>
            </hi>. Nam
secundum litterae superficiem, quomodo sursum advocatur
coelum, quasi possit esse nisi sursum? Quod
autem adjunctum est, <hi>Et terram discernere populum
suum,</hi> si tantummodo subaudiatur <hi>advocabit,</hi> id est,
advocabit et terram, nec subaudiatur <hi>sursum,</hi> hunc
videtur habere sensum secundum rectam fidem, ut
coelum intelligatur in eis qui cum illo sunt judicaturi,
et terra in eis qui judicandi sunt: ut <hi>Advocabit coelum
sursum,</hi> non hic intelligamus, Rapiet in aera; sed, In
judiciarias sedes eriget. Potest et illud intelligi: <hi>Advocabit
coelum sursum,</hi> Advocabit Angelos in supernis
et excelsis locis, cum quibus descendat ad faciendum
judicium: Advocabit <hi>et terram,</hi> id est, homines in
terra utique judicandos. Si autem utrumque subaudiendum
est, cum dicitur, <hi>et terram,</hi> id est et <hi>advocabit,</hi> 
et <hi>sursum;</hi> ut iste sit sensus, Advocabit coelum
sursum, et terram advocabit sursum: nihil melius
intelligi existimo, quam homines qui rapientur in
obviam Christo in aera, sed coelum dictum propter
<pb n="0699"/>
animas, terram propter corpora. <hi>Discernere</hi> porro <hi>populum
suum,</hi> quid est, nisi per judicium separare
bonos a malis, tanquam oves ab haedis? Deinde conversio
sermonis ad Angelos facta est: <hi>Congregate illi
justos ejus.</hi>  Profecto enim per angelicum ministerium
tanta res peragenda est. Si autem quaerimus, quos justos
ei congregaturi sunt Angeli: <hi>Qui disponunt,</hi> inquit, <hi>testamentum ejus super sacrificia.</hi>  
 Haec est omnis vita
justorum, disponere testamentum Dei super sacrificia.
Aut enim opera misericordiae sunt <hi>super sacrificia,</hi> id
est sacrificiis praeponenda, juxta sententiam Dei dicentis, <hi>Misericordiam volo 
 quam sacrificium (Oseae VI, 6)</hi>:
aut si <hi>super sacrificia,</hi> in sacrificiis intelligitur dictum,
quomodo super terram fieri dicitur quod fit utique in
terra: profecto ipsa opera misericordiae sunt sacrificia
quibus placetur Deo sicut in libro hujus operis
decimo me disseruisse reminiscor <note>(cap. 6, et alibi)</note>: in
quibus operibus disponunt justi testamentum Dei, quia
propter promissiones quae Novo ejus Testamento continentur,
haec faciunt. Unde congregatis sibi justis
suis, et ad suam dexteram constitutis, novissimo utique
judicio, dicturus est Christus, <hi>Venite, benedicti Patris
mei, possidete paratum vobis regnum a constitutione
mundi. Esurivi enim, et dedistis mihi manducare <note>(Matth.
XXV, 34)</note>
            </hi>; et caetera quae ibi proferuntur de bonorum
operibus bonis, et de eorum praemiis sempiternis per
ultimam sententiam judicantis.
</p>
          </div3>
        </div2>

<div2>
          <head>CAPUT XXV.-- <hi>De prophetia Malachiae qua Dei judicium ultimum declaratur, et quorumdam dicitur per purificatorias poenas facienda mundatio.</hi> </head>
<p>Propheta Malachias, sive Malachi, qui et Angelus dictus
est, qui etiam Esdras sacerdos, cujus alia in
canonem scripta recepta sunt, ab aliquibus creditur
<note>(nam de illo hanc esse Hebraeorum opinionem dicit Hieronymus
[ <hi>Proaem. in Malach.</hi> ])</note>, judicium novissimum
prophetat, dicens: <hi>Ecce venit, dicit Dominus omnipotens:
et quis sustinebit diem introitus ejus, aut quis ferre
poterit ut aspiciat eum?</hi> Quia ipse ingreditur quasi ignis
conflatorii, et quasi herba lavantium: et sedebit conflans,
et emundans, sicut aurum et sicut argentum, et emundabit
filios Levi, et fundet eos sicut aurum et argentum: et
erunt, Domino offerentes hostias in justitia. Et placebit
Domino sacrificium Juda et Jerusalem, sicut diebus pristinis,
et sicut annis prioribus. <hi>Et accedam ad vos in judicio,
et ero testis velox super maleficos, et super adulteros,
et super eos qui jurant in nomine meo mendaciter, et qui
fraudant mercedem mercenario</hi>, <hi>et opprimunt per potentiam
viduas, et percutiunt pupillos, et pervertunt judicium
advenae et qui non timent me, dicit Dominus omnipotens.
Quoniam ego Dominus Deus vester, et non
mutor <note>(Malach. III, 1-6)</note>
            </hi>. Ex his quae dicta sunt, videtur
<pb n="0700"/>
evidentius apparere in illo judicio quasdam quorumdam
purgatorias poenas futuras. Ubi enim dicitur, <hi>Quis sustinebit diem introitus ejus, aut quis ferre poterit
ut aspiciat eum? Quia ipse ingreditur quasi ignis
conflatorii, et quasi herba lavantium: et sedebit conflans,
et emundans, sicut aurum et sicut argentum, et emundabit
filios Levi, et fundet eos sicut aurum et argentum;</hi> 
quid aliud intelligendum est? Dicit tale aliquid et Isaias: <hi>Lavabit Dominus sordes filiorum et filiarum Sion, et
sanguinem emundabit de medio eorum spiritu judicii
et spiritu conbustionis 
 <note>(Isai. IV, 4)</note>
            </hi>. Nisi forte sic eos
dicendum est emundari a sordibus, et eliquari quodammodo,
cum ab eis mali per poenale judicium
separantur, ut illorum segregatio atque damnatio
purgatio sit istorum, quia sine talium de caetero permixtione
victuri sunt. Sed cum dicit, <hi>Et emundabit
filios Levi, et fundet eos sicut aurum et argentum, et
erunt Domino offerentes hostias in justitia, et placebit
Domino sacrificium Juda et Jerusalem,</hi> utique ostendit
eos ipsos, qui emundabuntur, deinceps in sacrificiis
justitiae Domino esse placituros, ac per hoc ipsi a sua
injustitia mundabuntur, in qua Domino displicebant.
Hostiae porro in plena perfectaque justitia, cum mundati
fuerint, ipsi erunt. Quid enim acceptius Deo
tales offerunt, quam se ipsos? Verum ista quaestio de
purgatoriis poenis, ut diligentius pertractetur, in tempus
aliud differenda est. Filios autem Levi et Juda et
Jerusalem, ipsam Dei Ecclesiam debemus accipere,
non ex Hebraeis tantum, sed ex aliis etiam gentibus
congregatam: nec talem, qualis nunc est, ubi <hi>si dixerimus
quia peccatum non habemus, nos ipsos seducimus,
et veritas in nobis non est <note>(I Joan., I, 8)</note>
            </hi>: sed qualis tunc
erit, velut area per ventilationem, ita per judicium
purgata novissimum; eis quoque igne mundatis, quibus
talis mundatio necessaria est; ita ut nullus omnino
sit qui offerat sacrificium pro peccatis suis.
Omnes enim qui sic offerunt, profecto in peccatis
sunt, pro quibus dimittendis offerunt, ut cum obtulerint,
acceptumque Deo fuerit, tunc dimittantur.</p>
</div2>

<div2>
          <head>CAPUT XXVI.-- <hi>De sacrificiis quae sancti offerent Deo sic placitura, quomodo in diebus pristinis et annis prioribus placuerunt.</hi> </head>
<div3>
            <head>1.</head>
            <p>
 Volens autem Deus ostendere civitatem suam
tunc in ista consuetudine non futuram, dixit filios
Levi oblaturos hostias in justitia: non ergo in peccato,
ac per hoc non pro peccato. Unde intelligi potest
in eo quod secutus adjunxit, atque ait, <hi>Et placebit
Domino sacrificium Juda et Jerusalem, sicut diebus
pristinis, et sicut annis prioribus,</hi> frustra sibi Judaeos
secundum legem veteris Testamenti sacrificiorum
suorum praeterita tempora polliceri. Non enim tunc
in justitia, sed in peccatis hostias offerebant, quando
pro peccatis praecipue ac primitus offerebant, usque
adeo ut sacerdos ipse, quem debemus utique credere
caeteris fuisse justiorem, secundum Dei mandatum
soleret primum pro suis offerre peccatis, deinde pro
populi <note>(Levit. XVI, 6; Hebr. VII, 27)</note>. Quapropter exponere
nos oportet quomodo sit accipiendum quod
<pb n="0701"/>
dictum est, <hi>Sicut diebus pristinis, et sicut annis prioribus.</hi>  
Fortassis enim tempus illud commemorat,
quo primi homines in paradiso fuerunt. Tunc enim
puri atque integri ab omni sorde ac labe peccati se
ipsos Deo mundissimas hostias offerebant. Caeterum
ex quo commissae praevaricationis causa inde dimissi
sunt, atque humana in eis natura damnata est, excepto
uno Mediatore, et post lavacrum regenerationis
quibusque adhuc parvulis, <hi>Nemo mundus a sorde,</hi> 
sicut scriptum est, <hi>nec infans, cujus est vita unius diei
super terram <note>(Job XIV, 4, sec. LXX)</note>
            </hi>. Quod si respondetur,
etiam eos merito dici posse offerre hostias in
justitia, qui offerunt in fide; <hi>Justus</hi> enim <hi>ex fide vivit <note>(Rom. I, 17)</note>
            </hi>;
quamvis se ipsum seducat, si dixerit
se peccatum non habere <note>(I Joan. I, 8)</note>; et ideo non
dicat, quia ex fide vivit: numquid dicturus est quispiam
hoc fidei tempus illi fini esse coaequandum,
quando igne judicii novissimi mundabuntur, qui offerant
 hostias in justitia? Ac per hoc quoniam post
talem mundationem nullum peccatum justos habituros
esse credendum est, profecto illud tempus, quantum
attinet ad non habere peccatum, nulli tempori
comparandum est, nisi quando primi homines in paradiso
ante praevaricationem innocentissima felicitate
vixerunt. Recte itaque intelligitur hoc significatum
esse, cum dictum est, <hi>Sicut diebus pristinis, et sicut
annis prioribus.</hi>  Nam et per Isaiam posteaquam coelum
novum et terra nova promissa est, inter caetera,
quae ibi de sanctorum beatitudine per allegorias et
aenigmata exsequitur, quibus expositionem congruam
reddere nos prohibuit vitandae longitudinis cura, <hi>Secundum
dies,</hi> inquit, <hi>ligni vitae erunt dies populi mei <note>(Isai. LXV, 22)</note>
            </hi>.
Quis autem sacras Litteras attigit, et
ignorat ubi Deus plantaverit lignum vitae, a cujus
cibo separatis illis hominibus, quando eos sua de
paradiso ejecit iniquitas, eidem ligno circumposita
est ignea terribilisque custodia?</p>
          </div3>
<div3>
            <head>2.</head>
            <p>
 Quod si quisquam illos dies ligni vitae, quos
commemoravit propheta Isaias, istos qui nunc aguntur
Ecclesiae Christi dies esse contendit, ipsumque
Christum lignum vitae prophetice dictum, quia ipse
est Sapientia Dei, de qua Salomon ait, <hi>Lignum vitae
est omnibus amplectentibus eam <note>(Prov. III, 18)</note>
            </hi>; nec
annos egisse aliquos in paradiso illos primos homines,
unde tam cito ejecti sunt, ut nullum ibi gignerent
filium; et ideo non posse illud tempus intelligi
in eo quod dictum est, <hi>Sicut diebus pristinis, et sicut
annis prioribus:</hi> istam praetereo quaestionem, ne cogar
(quod prolixum est) cuncta discutere, ut aliquid
horum veritas manifestata confirmet. Video quippe
alterum sensum, ne dies pristinos et annos priores
carnalium sacrificiorum nobis pro magno munere per
Prophetam promissos fuisse credamus. Hostiae namque
illae veteris Legis in quibusque pecoribus immaculatae
ac sine ullo prorsus vitio jubebantur offerri,
et significabant homines sanctos, qualis solus inventus
<pb n="0702"/>
est Christus, sine ullo omnino peccato. Proinde
quia post judicium, cum fuerint etiam igne mundati
qui ejusmodi mundatione sunt digni, in omnibus
sanctis nullum invenietur omnino peccatum, atque
ita se ipsos offerent in justitia, ut tales hostiae omni
modo immaculatae ac sine ullo vitio sint futurae,
erunt profecto sicut pristinis diebus et sicut annis
prioribus, quando in umbra hujus rei futurae mundissimae
offerebantur hostiae. Haec erit namque munditia
tunc in immortali carne ac mente sanctorum,
quae figurabatur in illarum corporibus hostiarum.</p>
          </div3>
<div3>
            <head>3.</head>
            <p>
 Deinde propter eos qui non mundatione, sed
damnatione sunt digni, <hi>Et accedam,</hi> inquit, <hi>ad vos in
judicium, et ero testis velox super maleficos et super
adulteros,</hi> et caetera, quibus damnabilibus enumeratis
criminibus addidit, <hi>Quoniam ego Dominus Deus vester,
et non mutor:</hi> tanquam diceret, Cum vos mutaverit
et in deterius culpa vestra, et in melius gratia mea,
ego non mutor. Testem vero se dicit futurum, quia
in judicio suo non indiget testibus: eumque velocem,
sive quia repente venturus est, eritque judicium ipso
inopinato ejus adventu celerrimum, quod tardissimum
videbatur; sive quia ipsas convincet sine ulla
sermonis prolixitate conscientias. <hi>In cogitationibus
enim,</hi> sicut scriptum est, <hi>impii interrogatio erit <note>(Sap. I,
9)</note>
            </hi>. Et Apostolus, <hi>Cogitationibus,</hi> inquit, <hi>accusantibus,
vel etiam excusantibus in die qua judicabit Deus occulta
hominum, secundum Evangelium meum per Jesum
Christum <note>(Rom. II, 15, 16)</note>
            </hi>. Etiam sic ergo Dominus
futurus testis intelligendus est velox, cum sine mora
revocaturus est in memoriam, unde convincat puniatque
conscientiam.
</p>
          </div3>
        </div2>

<div2>
          <head>CAPUT XXVII.-- <hi>De separatione bonorum et malorum, per quam novissimi judicii discretio declaratur.</hi> </head>
<p>Illud etiam, quod aliud agens in octavo decimo
libro ex isto propheta posui ( <hi>capite 35, fine</hi> ), ad judicium
novissimum pertinet, ubi ait: <hi>Erunt mihi,
dicit Dominus omnipotens, in die qua ego facio in acquisitionem,
et eligam eos sicut eligit homo filium suum qui
servit ei: et convertemini</hi>, <hi>et videbitis quid sit inter
justum et iniquum, et inter servientem Deo et eum qui
non servit ei.</hi> Quia ecce dies venit ardens sicut clibanus,
et comburet eos, et erunt omnes alienigenae, et universi
qui faciunt iniquitatem, stipula: et succendet eos dies
veniens, dicit Dominus omnipotens: et non relinquetur
in eis radix, neque ramus. <hi>Et orietur vobis, qui timetis
nomen meum, sol justitiae, et sanitas in pennis ejus; et
egrediemini, et salietis sicut vituli de vinculis relaxati:
et conculcabitis iniquos, et erunt cinis sub pedibus vestris,
dicit Dominus omnipotens <note>(Malach. III, 17, 18;
IV, 1-3)</note>
            </hi>. Haec distantia praemiorum atque poenarum
justos dirimens ab injustis, quae sub isto sole in hujus
vitae vanitate non cernitur, quando sub illo sole
justitiae in illius vitae manifestatione clarebit, tunc
<pb n="0703"/>
profecto erit judicium quale nunquam fuit.</p>
</div2>

<div2>
          <head>CAPUT XXVIII.-- <hi>De lege Moysi spiritualiter intelligenda, ne in damnabilia murmura carnalis sensus incurrat.</hi> </head>
<p>Quod vero subjungit idem propheta, <hi>Mementote
legis Moysi servi mei, quam mandavi ei in Choreb
ad omnem Israel <note>(Malach. IV, 4)</note>
            </hi>; praecepta et judicia
opportune commemorat, post declaratum tam magnum
futurum inter observatores legis contemptoresque
discrimen; simul etiam ut discant legem spiritualiter
intelligere, et inveniant in ea Christum, per quem
judicem facienda est inter bonos et malos ipsa discretio.
Non enim frustra idem Dominus ait Judaeis, <hi>Si
crederetis Moysi, crederetis et mihi; de me enim ille
scripsit <note>(Joan. V, 46)</note>
            </hi>. Carnaliter quippe accipiendo
legem, et ejus promissa terrena rerum coelestium
figuras esse nescientes, in illa murmura corruerunt,
ut dicere auderent, <hi>Vanus est qui servit Deo: et quid
amplius, quia custodivimus mandata ejus, et quia ambulavimus
supplices ante faciem Domini omnipotentis?
Et nunc nos beatos dicimus alienos, et aedificantur
omnes qui faciunt iniquitatem <note>(Malach. III, 14 et 15)</note>
            </hi>.
Quibus eorum verbis quodammodo propheta compulsus
est novissimum praenuntiare judicium, ubi
mali nec saltem falso sint beati, sed apertissime appareant
miserrimi; et boni nulla temporali saltem
miseria laborent, sed clara ac sempiterna beatitudine
perfruantur. Dixerat quippe istorum talia quaedam
verba etiam superius dicentium, <hi>Omnis qui facit
malum, bonus est in conspectu Domini, et tales ei placent <note>(Id. II, 17)</note>
            </hi>.
Ad haec, inquam, contra Deum murmura
pervenerunt, legem Moysi accipiendo carnaliter.
Unde et ille in Psalmo septuagesimo secundo, pene
commotos dicit fuisse pedes suos, et effusos gressus
suos, utique in lapsum, quia zelavit in peccatoribus,
pacem peccatorum intuens; ita ut inter caetera diceret, <hi>Quomodo scivit Deus, et si est scientia in Altissimo?</hi>  
diceret etiam, <hi>Numquid vane justificavi cor meum, et
lavi in innocentibus manus meas?</hi>  Ut autem solveret
hanc difficillimam quaestionem, quae fit, cum videntur
boni esse miseri, et felices mali: <hi>Hoc,</hi> inquit, <hi>labor
est ante me, donec introeam in sanctuarium Dei, et intelligam
in novissima <note>(Psal. LXXII, 11, 13, 16, 17)</note>
            </hi>.
Judicio quippe novissimo non sic erit: sed in aperta
iniquorum miseria, et aperta felicitate justorum,
longe quam nunc est aliud apparebit.</p>
</div2>

<div2>
          <head>CAPUT XXIX.-- <hi>De adventu Eliae ante judicium, cujus praedicatione Scripturarum secreta reserante, Judaei convertentur ad Christum.</hi> </head>
<p>Cum autem admonuisset, ut meminissent legis
Moysi: quoniam praevidebat eos multo adhuc tempore
non eam spiritualiter, sicut oportuerat, accepturos,
continuo subjecit: <hi>Et ecce ego mittam vobis Eliam
<pb n="0704"/>
Thesbiten, antequam veniat dies Domini magnus et
illustris, qui convertet cor patris ad filium, et cor hominis
ad proximum suum, ne forte veniens percutiam
terram penitus <note>(Malach. IV, 5, 6, sec. LXX)</note>
            </hi>. Per hunc
Eliam magnum mirabilemque prophetam exposita
sibi lege, ultimo tempore ante judicium, Judaeos in
Christum verum, id est, in Christum nostrum esse
credituros, celeberrimum est in sermonibus cordibusque
fidelium. Ipse quippe ante adventum judicis
Salvatoris non immerito speratur esse venturus: quia
etiam nunc vivere non immerito creditur. Curru
namque igneo raptus est de rebus humanis, quod
evidentissime sancta Scriptura testatur <note>(IV Reg. II,
11)</note>. Cum venerit ergo, exponendo legem spiritualiter,
quam nunc Judaei carnaliter sapiunt, <hi>convertet cor
patris ad filium,</hi> id est, cor patrum ad filios: singularem
quippe pro numero plurali interpretes Septuaginta
posuerunt. Et est sensus, ut etiam filii sic intelligant
legem, id est Judaei, quemadmodum patres
eam intellexerunt, id est Prophetae, in quibus erat
et ipse Moyses. Sic enim cor patrum convertetur ad
filios, cum intelligentia patrum perducetur ad intelligentiam
filiorum; <hi>et cor filiorum ad patres eorum</hi>,
dum in id quod senserunt illi, consentient et isti: ubi
Septuaginta dixerunt, <hi>et cor hominis ad proximum
suum.</hi>  Sunt enim inter se valde proximi patres et filii.
Quanquam in verbis Septuaginta interpretum, qui
prophetice interpretati sunt, potest sensus alius idemque
electior inveniri; ut intelligatur Elias cor Dei
Patris conversurus ad Filium: non utique agendo ut
Pater diligat Filium, sed docendo quod Pater diligat
Filium; ut et Judaei, quem prius oderant, diligant
eumdem, qui noster est, Christum. Judaeis enim nunc
aversum cor habet Deus a Christo nostro, quia hoc
putant. Eis ergo tunc cor ejus convertetur ad Filium,
cum ipsi converso corde didicerint dilectionem Patris
in Filium. Quod vero sequitur, <hi>et cor hominis ad
proximum suum,</hi> id est, convertet Elias et cor hominis
ad proximum suum; quid melius intelligitur,
quam cor hominis ad hominem Christum? Cum enim
sit in forma Dei Deus noster, formam servi accipiens
esse dignatus est etiam proximus noster. Hoc ergo
faciet Elias. <hi>Ne forte,</hi> inquit, <hi>veniam, et percutiam
terram penitus.</hi>  Terra sunt enim, qui terrena sapiunt;
sicut Judaei carnales usque nunc: ex quo vitio contra
Deum murmura illa venerunt, <hi>Quia mali ei placent;</hi> 
et, <hi>Vanus est qui servit Deo <note>(Malach. II, 17; III, 14)</note>
            </hi>.</p>
</div2>

<div2>
          <head>CAPUT XXX.-- <hi>Quod in libris Veteris Testamenti cum Deus legitur judicaturus, non evidenter Christi persona monstretur: sed ex quibusdam testimoniis, ubi Dominus Deus loquitur, appareat non dubie quod ipse sit Christus.</hi> </head>
<div3>
            <head>1.</head>
            <p>
 Multa alia sunt Scripturarum testimonia divinarum
de novissimo judicio Dei; quae si omnia colligam,
nimis longum erit. Satis ergo sit, quod et novis et
<pb n="0705"/>
veteribus Litteris sacris hoc praenuntiatum esse probavimus.
Sed veteribus per Christum futurum esse
judicium, id est, judicem Christum de coelo esse venturum,
non tam, quam novis, evidenter expressum
est: propterea quia cum ibi dicit Dominus Deus se
esse venturum, vel Dominum Deum dicitur esse venturum,
non consequenter intelligitur Christus. Dominus
enim Deus et Pater est, et Filius, et Spiritus
sanctus: neque hoc tamen intestatum relinquere nos
oportet. Primo itaque demonstrandum est, quemadmodum
Jesus Christus tanquam Dominus Deus loquatur
in propheticis libris, et tamen Jesus Christus
evidenter appareat: ut et quando sic non apparet,
et tamen ad illud ultimum judicium Dominus Deus
dicitur esse venturus, possit Jesus Christus intelligi.
Est locus apud Isaiam prophetam, qui hoc quod dico
evidenter ostendit. Deus enim per prophetam, <hi>Audi
me,</hi> inquit, <hi>Jacob et Israel quem ego voco.</hi> Ego sum
primus, et ego in sempiternum: et manus mea fundavit
terram, et dextera mea firmavit coelum. Vocabo eos, et
stabunt simul, et congregabuntur omnes, et audient.
<hi>Quis eis nuntiavit haec</hi>? <hi>Diligens te, feci voluntatem
tuam super Babylonem, ut auferrem semen Chaldaeorum
Et locutus sum, et ego vocavi: adduxi eum, et prosperam
feci viam ejus.</hi> Accedite ad me, et audite haec. Non
a principio in abscondito locutus sum: quando fiebant,
ibi eram. <hi>Et nunc Dominus Deus misit me, et Spiritus
ejus <note>(Isai. XLVIII, 12-16)</note>
            </hi>. Nempe ipse est, qui loquebatur
sicut Dominus Deus: nec tamen intelligeretur
Jesus Christus, nisi addidisset, <hi>Et nunc Dominus Deus
misit me, et Spiritus ejus.</hi>  Hoc enim dixit secundum
formam servi, de re futura utens praeteriti temporis
verbo: quemadmodum apud eumdem prophetam
legitur, <hi>Sicut ovis ad immolandum ductus est <note>(Id. LIII,
7, sec. LXX)</note>
            </hi>. Non enim ait, Ducetur: sed pro eo
quod futurum erat, praeteriti temporis verbum posuit.
Et assidue prophetia sic loquitur.</p>
          </div3>
<div3>
            <head>2.</head>
            <p>
 Est et alius locus apud Zachariam, qui hoc
evidenter ostendit, quod omnipotentem misit omnipotens:
quis quem, nisi Deus Pater Deum
Filium? Nam ita scriptum est: <hi>Haec dicit Dominus
omnipotens, Post gloriam misit me super gentes, quae
spoliaverunt vos; quia qui tetigerit vos, quasi qui tangit
pupillam oculi ejus. Ecce ego inferam manum meam
super eos, et erunt spolia his qui servierant eis; et cognoscetis
quia Dominus omnipotens misit me <note>(Zach. II,
8 et 9)</note>
            </hi>. Ecce dicit Dominus omnipotens, a Domino
omnipotente se missum. Quis hic audeat intelligere
nisi Christum loquentem, scilicet ovibus quae perierant
domus Israel? Ait namque in Evangelio, <hi>Non
sum missus, nisi ad oves quae perierunt domus Israel <note>(Matth. XV, 24)</note>
            </hi>:
quas hic comparavit pupillae oculi
Dei, propter excellentissimum dilectionis affectum;
ex quo genere ovium etiam ipsi Apostoli fuerunt. Sed
post gloriam resurrectionis utique suae, quae antequam
<pb n="0706"/>
fieret, ait evangelista, <hi>Jesus nondum erat glorificatus <note>(Joan. VII, 39)</note>
            </hi>;
etiam super gentes missus est in
Apostolis suis: ac sic impletum est quod in Psalmo
legitur, <hi>Erues me de contradictionibus populi, constitues
me in caput gentium <note>(Psal. XVII, 44)</note>
            </hi>: ut qui spoliaverant
Israelitas, quibusque Israelitae servierant, quando
sunt gentibus subditi, non vicissim eodem modo spoliarentur,
sed ipsi spolia fierent Israelitarum. Hoc
enim Apostolis promiserat, dicens, <hi>Faciam vos piscatores
hominum <note>(Matth. IV, 19)</note>
            </hi>. Et uni eorum, <hi>Ex hoc
jam,</hi> inquit, <hi>homines eris capiens <note>(Luc. V, 10)</note>
            </hi>. Spolia
ergo fierent sed in bonum, tanquam erepta vasa illi
forti, sed fortius alligato <note>(Matth. XII, 29)</note>.</p>
          </div3>
<div3>
            <head>3.</head>
            <p>
 Item per eumdem prophetam Dominus loquens, <hi>Et erit,</hi> 
 inquit, <hi>in die illa, quaeram auferre omnes gentes
quae veniunt contra Jerusalem, et effundam super
domum David, et super habitatores Jerusalem Spiritum
gratiae et misericordiae; et aspicient ad me, pro eo quod
insultaverunt; et plangent super eum planctum quasi
super charissimum, et dolebunt dolore quasi super unigenitum <note>(Zach. XII, 9, 10)</note>
            </hi>.
Numquid nisi Dei est auferre
omnes gentes inimicas sanctae civitatis Jerusalem,
quae <hi>veniunt contra</hi> eam, id est, contrariae sunt
ei, vel, sicut alii sunt interpretati, <hi>veniunt super</hi> eam,
id est, ut eam sibi subjiciant: aut super domum David
effundere, et super habitatores ejusdem civitatis
Spiritum gratiae et misericordiae? Hoc utique Dei est,
et ex persona Dei dicitur per Prophetam: et tamen
hunc Deum haec tam magna et tam divina facientem
sese Christus ostendit, adjungendo atque dicendo, <hi>Et
aspicient ad me, pro eo quod insultaverunt; et plangent
super eum planctum quasi super charissimum</hi> (sive, <hi>dilectum),
et dolebunt dolore quasi super unigenitum.</hi>  Poenitebit
quippe in die illa Judaeos, etiam eos qui accepturi
sunt Spiritum gratiae et misericordiae, quod in ejus passione
insultaverint Christo, cum ad eum adspexerint
in sua majestate venientem, eumque esse cognoverint,
quem prius humilem in suis parentibus illuserunt:
quamvis et ipsi parentes eorum tantae illius impietatis
auctores resurgentes videbunt eum, sed puniendi
jam, non adhuc corrigendi. Non itaque hoc loco ipsi
intelligendi sunt, ubi dictum est, <hi>Et effundam super
domum David et super habitatores Jerusalem Spiritum
gratiae et misericordiae; et aspicient ad me, pro eo quod
insultaverunt:</hi> sed tamen de illorum stirpe venientes,
qui per Eliam illo tempore sunt credituri. Sed
sicut dicimus Judaeis, Vos occidistis Christum, quamvis
hoc parentes eorum fecerint: sic et isti se dolebunt
fecisse quodammodo, quod fecerunt illi, ex quorum
stirpe descendunt. Quamvis ergo accepto Spiritu
gratiae et misericordiae jam fideles non damnabuntur
cum impiis parentibus suis; dolebunt tamen tanquam
ipsi fecerint, quod ab illis factum est. Non igitur dolebunt
reatu criminis, sed pietatis affectu. Sane ubi
dixerunt Septuaginta interpretes, <hi>Et aspicient ad me,
<pb n="0707"/>
pro eo quod insultaverunt;</hi> sic interpretatum est ex
Hebraeo, <hi>Et aspicient ad me, quem confixerunt</hi>. Quo
quidem verbo evidentius Christus apparet crucifixus.
Sed illa insultatio, quam Septuaginta ponere maluerunt,
ejus universae non defuit passioni. Nam et detento,
et alligato, et adjudicato, et opprobrio ignominiosae
vestis induto, et spinis coronato, et calamo in
capite percusso, et irridenter fixis genibus adorato,
et crucem suam portanti, et in ligno jam pendenti
utique insultaverunt. Proinde interpretationem non
sequentes unam, sed utramque jungentes, cum et <hi>insultaverunt,</hi> 
et <hi>confixerunt</hi> legimus, plenius veritatem
Dominicae passionis agnoscimus.</p>
          </div3>
<div3>
            <head>4.</head>
            <p>
 Cum ergo in propheticis litteris ad novissimum
judicium faciendum Deus legitur esse venturus, etsi
ejus alia distinctio non ponatur; tantummodo propter
ipsum judicium Christus debet intelligi: quia etsi Pater,
judicabit, per adventum Filii hominis judicabit.
Nam ipse per suae praesentiae manifestationem <hi>non judicat quemquam, sed omne judicium dedit
Filio 
 <note>(Joan. V, 22)</note>
            </hi>: qui manifestabitur homo judicaturus,
sicut homo est judicatus. Quis est enim alius,
de quo item Deus loquitur per Isaiam sub nomine
Jacob et Israel, de cujus semine corpus accepit? quod
ita scriptum est: <hi>Jacob puer meus, suscipiam illum:
Israel electus meus, assumpsit eum anima mea.</hi> Dedi
Spiritum meum in illum, judicium gentibus proferet.
Non clamabit, neque cessabit, neque audietur foris
vox ejus. Calamum quassatum non conteret, et linum
fumans non exstinguet; sed in veritate proferet judicium.
<hi>Refulgebit, et non confringetur, donec ponat in
terra judicium; et in nomine ejus gentes sperabunt <note>(Isai.
XLII, 1-4, sec. LXX)</note>
            </hi>. In hebraeo non legitur <hi>Jacob</hi> et <hi>Israel:</hi> 
 sed quod ibi legitur <hi>servus meus,</hi> nimirum Septuaginta
interpretes volentes admonere quatenus id
accipiendum sit, quia scilicet propter formam servi
dictum est, in qua se Altissimus humillimum praebuit,
ipsius hominis nomen ad eum significandum
posuerunt, de cujus genere eadem servi forma suscepta
est. Datus est in eum Spiritus sanctus, quod et
columbae specie, Evangelio teste, monstratum est <note>(Matth. III, 16)</note>.
Judicium gentibus protulit, quia
praenuntiavit futurum, quod gentibus erat occultum.
Mansuetudine non clamavit, nec tamen in praedicanda
veritate cessavit. Sed non est audita foris vox ejus,
nec auditur; quandoquidem ab eis qui foris ab ejus
corpore praecisi sunt, non illi obeditur: ipsosque
suos persecutores Judaeos, qui calamo quassato perdita
integritate, et lino fumanti amisso lumine comparati
sunt, non contrivit, nec exstinxit; quia pepercit
eis, qui nondum venerat eos judicare, sed ab eis
judicari. In veritate sane judicium protulit, praedicens
<pb n="0708"/>
eis quando puniendi essent, si in sua malignitate
persisterent. Refulsit in monte facies ejus <note>(Matth.
XVII, 1, 2)</note>, in orbe fama ejus: nec confractus, sive
contritus est, quia neque in se, neque in Ecclesia sua,
ut esse desisteret, persecutoribus cessit. Et ideo non
est factum, nec fiet, quod inimici ejus dixerunt, vel
dicunt, <hi>Quando morietur et peribit nomen ejus <note>(Psal. XL,
6)</note>
            </hi>? <hi>Donec ponat in terra judicium.</hi>  Ecce manifestatum
est quod absconditum quaerebamus. Hoc enim est
novissimum judicium, quod ponet in terra, cum venerit
ipse de coelo. De quo jam videmus impletum,
quod hic ultimum positum est: <hi>Et in nomine ejus
gentes sperabunt.</hi>  Per hoc certe quod negari non potest,
etiam illud credatur quod impudenter negatur.
Quis enim speraret, quod etiam hi qui nolunt adhuc
credere in Christum, jam nobiscum vident, et quoniam
negare non possunt, dentibus suis frendent, et
tabescunt? Quis, inquam, speraret gentes in Christi
nomine speraturas, quando tenebatur, ligabatur, caedebatur,
illudebatur, crucifigebatur; quando et ipsi
discipuli spem perdiderant, quam in illo habere jam
coeperant? Quod tunc vix unus latro speravit in cruce,
nunc sperant gentes longe lateque diffusae; et ne in
aeternum moriantur, ipsa in qua ille mortuus est,
cruce signantur.</p>
          </div3>
<div3>
            <head>5.</head>
            <p>
 Nullus igitur vel negat vel dubitat, per Jesum
Christum tale quale istis sacris Litteris praenuntiatur,
futurum esse novissimum judicium, nisi qui eisdem
Litteris, nescio qua incredibili animositate seu caecitate,
non credit, quae jam veritatem suam orbi demonstravere
terrarum. In illo itaque judicio vel circa
illud judicium has res didicimus esse venturas, Eliam
Thesbiten, fidem Judaeorum, Antichristum persecuturum,
Christum judicaturum, mortuorum resurrectionem,
bonorum malorumque diremptionem, mundi
conflagrationem, ejusdemque renovationem. Quae
omnia quidem ventura esse credendum est: sed quibus
modis, et quo ordine veniant, magis tunc docebit
rerum experientia, quam nunc ad perfectum hominum
intelligentia valet consequi. Existimo tamen
eo quo a me commemorata sunt ordine esse ventura.</p>
          </div3>
<div3>
            <head>6.</head>
            <p>
 Duo nobis ad hoc opus pertinentes reliqui sunt
libri, ut adjuvante Domino promissa compleamus:
quorum unus erit de malorum supplicio, alius de
felicitate justorum: in quibus maxime, sicut Deus
donaverit, argumenta refellentur humana, quae contra
praedicta ac promissa divina sapienter sibi miseri
rodere videntur, et salubris fidei nutrimenta velut
falsa et ridenda contemnunt. Qui vero secundum
Deum sapiunt, omnium quae incredibilia videntur hominibus,
et tamen Scripturis sanctis, quarum jam
veritas multis modis asserta est, continentur, maximum
argumentum tenent veracem Dei omnipotentiam,
quem certum habent nullo modo in eis potuisse
mentiri, et posse facere quod impossibile est infideli.
</p>
          </div3>
        </div2>
      </div1>

<div1>
        <head> <hi>LIBER VIGESIMUS PRIMUS.</hi> De fine debito civitatis diaboli, supplicio scilicet damnatorum sempiterno, deque humanis contra illud incredulorum argumentis.</head>
<div2>
          <head>CAPUT PRIMUM.-- <hi>De ordine disputationis, qua prius disserendum est de perpetuo supplicio damnatorum cum diabolo, quam de aeterna felicitate sanctorum.</hi> </head>
<pb n="0709"/>
          <p>Cum per Jesum Christum Dominum nostrum, judicem
vivorum atque mortuorum, ad debitos fines
ambae pervenerint civitates, quarum una est Dei, altera
diaboli, cujusmodi supplicium sit futurum diaboli
et omnium ad eum pertinentium, in hoc libro nobis,
quantum ope divina valebimus, diligentius disputandum
est. Ideo autem hunc tenere ordinem malui, ut
postea disseram de felicitate sanctorum, quoniam
utrumque cum corporibus erit; et incredibilius videtur
esse in aeternis corpora durare cruciatibus, quam
sine dolore ullo in aeterna beatitudine permanere. Ac
per hoc cum illam poenam non debere esse incredibilem
demonstravero, adjuvabit me plurimum, ut
multo facilius omni carens molestia immortalitas corporum
in sanctis futura credatur. Nec a divinis ordo
iste abhorret eloquiis, ubi aliquando quidem bonorum
beatitudo prius ponitur, ut est illud, <hi>Qui bona fecerunt,
in resurrectionem vitae; qui autem mala egerunt,
in resurrectionem judicii <note>(Joan. V, 29)</note>
            </hi>: sed aliquando
et posterius, ut est, <hi>Mittet Filius hominis Angelos suos,
et colligent de regno ejus omnia scandala, et mittent in
caminum ignis ardentis</hi>, <hi>illic erit fletus et stridor dentium;
tunc justi fulgebunt sicut sol in regno Patris sui <note>(Matth. XIII, 41-43)</note>
            </hi>;
et illud, <hi>Sic ibunt isti in supplicium
aeternum; justi autem, in vitam aeternam <note>(Id.
XXV, 46)</note>
            </hi>. Et in Prophetis, quod commemorare longum
est, nunc ille, nunc iste ordo, si quis inspiciat,
invenitur. Sed ego istum qua causa elegerim, dixi.</p>
</div2>

<div2>
          <head>CAPUT II.-- <hi>An possint corpora in ustione ignis esse perpetua.</hi> </head>
<p>Quid igitur ostendam, unde convincantur increduli,
posse humana corpora animata atque viventia, non
solum nunquam morte dissolvi, sed in aeternorum
quoque ignium durare tormentis? Nolunt enim hoc ad
Omnipotentis nos referre potentiam, sed aliquo
exemplo persuaderi sibi flagitant. Quibus si respondebimus,
esse animalia profecto corruptibilia, quia
mortalia, quae tamen in mediis ignibus vivant: nonnullum
etiam genus vermium in aquarum calidarum
scaturigine reperiri, quarum fervorem nemo impune
contrectat; illos autem non solum sine ulla sui laesione
ibi esse, sed extra esse non posse: aut nolunt
credere, si ostendere non valemus; aut si valuerimus
sive oculis demonstrare res ipsas, sive per testes idoneos
edocere, non satis hoc esse ad exemplum rei, de
qua quaestio est, eadem infidelitate contendent: quia
<pb n="0710"/>
haec animalia nec semper vivunt, et in illis fervoribus
sine doloribus vivunt, suae quippe naturae convenientibus
vegetantur illis, non cruciantur elementis; quasi
non incredibilius sit vegetari, quam cruciari talibus
rebus. Mirabile est enim, dolere in ignibus, et tamen
vivere: sed mirabilius, vivere in ignibus, nec dolere.
Si autem hoc creditur, cur non et illud?</p>
</div2>

<div2>
          <head>CAPUT III.-- <hi>An consequens sit ut corporeum dolorem sequatur carnis interitus.</hi> </head>
<div3>
            <head>1.</head>
            <p>
 Sed nullum est, inquiunt, corpus quod dolore
possit, nec possit mori. Et hoc unde scimus? Nam de
corporibus quis certus est daemonum, utrum in eis
doleant, quando se affligi magnis cruciatibus confitentur?
Quod si respondetur, terrenum corpus
solidum scilicet atque conspicuum nullum esse, atque
ut uno potius nomine id explicem, nullam esse carnem
quae dolere possit, morique non possit: quid
aliud dicitur, nisi quod sensu corporis homines et experientia
collegerunt? Nullam namque carnem nisi
mortalem sciunt: et haec est eorum tota ratio, ut
quod experti non sunt, nequaquam esse posse arbitrentur.
Nam cujus rationis est dolorem facere mortis
argumentum, cum vitae potius sit indicium? Etsi enim
quaerimus, utrum semper possit vivere: certum tamen
est vivere omne quod dolet, doloremque omnem
nisi in re vivente esse non posse. Necesse est ergo ut
vivat dolens, non est necesse ut occidat dolor: quia
nec corpora ista mortalia, et utique moritura, omnis
dolor occidit; et ut dolor aliquis possit occidere, illa
causa est, quoniam sic est anima connexa huic corpori,
ut summis doloribus cedat, atque discedat: quoniam
et ipsa compago membrorum atque vitalium sic
infirma est, ut eam vim quae magnum vel summum
dolorem facit, non valeat sustinere. Tunc autem tali
corpori anima et eo connectitur modo, ut illud vinculum
sicut nulla temporis longitudine solvitur, ita
nullo dolore rumpatur. Proinde etiamsi caro nunc
talis nulla est, quae sensum doloris perpeti possit,
mortemque non possit: erit tamen tunc talis caro,
qualis nunc non est; sicut talis erit et mors, qualis
nunc non est. Non enim nulla, sed sempiterna mors
erit, quando nec vivere anima poterit Deum non habendo,
nec doloribus corporis carere moriendo. Prima
mors animam nolentem pellit e corpore, secunda
mors animam nolentem tenet in corpore: ab utraque
<pb n="0711"/>
 morte communiter id habetur, ut quod non
vult anima, de suo corpore patiatur.</p>
          </div3>
<div3>
            <head>2.</head>
            <p>
 Attendunt autem isti contradictores nullam esse
nunc carnem, quae dolorem pati possit, mortemque
non possit; et non attendunt esse tamen aliquid tale
quod corpore majus sit. Ipse quippe animus, cujus
praesentia corpus vivit et regitur, et dolorem pati
potest, et mori non potest. Ecce inventa res est,
quae cum sensum doloris habeat, immortalis est. Hoc
igitur erit tunc etiam in corporibus damnatorum,
quod nunc esse scimus in animis omnium. Si autem
consideremus diligentius, dolor qui dicitur corporis,
magis ad animam pertinet. Animae enim est dolere,
non corporis, etiam quando ei dolendi causa existit a
corpore, cum in eo loco dolet, ubi laeditur corpus.
Sicut ergo dicimus corpora sentientia, et corpora
viventia, cum ab anima sit corpori sensus et vita;
ita et corpora dicimus dolentia, cum dolor corpori
nisi ab anima esse non possit. Dolet itaque anima
cum corpore in eo loco ejus, ubi aliquid contingit ut
doleat. Dolet et sola, quamvis sit in corpore, cum
aliqua causa etiam invisibili tristis est ipsa corpore
incolumi. Dolet etiam non in corpore constituta: nam
utique dolebat dives ille apud inferos, quando dicebat, <hi>Crucior in hac flamma 
 <note>(Luc. XVI, 24)</note>
            </hi>. Corpus autem nec
exanime dolet, nec animatum sine anima dolet. Si ergo
a dolore argumentum recte sumeretur ad mortem, ut
ideo mors possit accidere, quia potuit accidere et dolor,
magis ad animam pertineret mori, ad quam magis
pertinet et dolere. Cum vero illa quae magis dolere
potest, non possit mori, quid momenti affert cur
illa corpora, quoniam futura sunt in doloribus, ideo
etiam moritura esse credamus? Dixerunt quidem
Platonici, ex terrenis corporibus moribundisque
membris esse animae et metuere, et cupere, et dolere,
atque gaudere. Unde Virgilius, <hi>Hinc,</hi> inquit,
(id est, ex moribundis terreni corporis membris) <hi>metuunt cupiuntque, dolent gaudentque 
 <note>(Aeneid. lib. 6,
vers. 733)</note>
            </hi>. Sed convicimus eos in quarto decimo
hujus operis libro, habere animas secundum ipsos ab
omni etiam corporis labe purgatas, diram cupiditatem,
qua rursus incipiunt in corpora velle reverti <note>(Ibid. vers. 720, 721)</note>.
Ubi autem potest esse cupiditas,
profecto etiam dolor potest. Frustrata quippe
cupiditas sive non perveniendo quo tendebat, sive
amittendo quo pervenerat, vertitur in dolorem. Quapropter
si anima, quae vel sola vel maxime dolet,
habet tamen quamdam pro suo modo immortalitatem
<pb n="0712"/>
suam, non ideo mori poterunt illa corpora,
quia dolebunt. Postremo si corpora faciunt, ut animae
doleant, cur eis dolorem possunt, mortem vero
inferre non possunt, nisi quia consequens non est,
ut mortem faciat, quod dolorem facit? Cur ergo incredibile
est, ita ignes illis corporibus dolorem
posse inferre, non mortem, sicut ipsa corpora dolere
animas faciunt, quas tamen non ideo mori cogunt?
Non est ergo necessarium futurae mortis argumentum
dolor.
</p>
          </div3>
        </div2>

<div2>
          <head>CAPUT IV.-- <hi>De naturalibus exemplis, quorum consideratio doceat posse inter cruciatus viventia corpora permanere.</hi> </head>
<div3>
            <head>1.</head>
            <p>
 Quapropter si, ut scripserunt qui naturas animalium
curiosius indagarunt, salamandra in ignibus
vivit; et quidam notissimi Siciliae montes, qui
tanta diuturnitate temporis atque vetustate usque
nunc ac deinceps flammis aestuant, atque integri
perseverant, satis idonei testes sunt, non omne
quod ardet absumi; et anima indicat, non omne
quod dolere potest, posse etiam mori: quid adhuc
a nobis rerum poscuntur exempla, quibus doceamus,
non esse incredibile, ut hominum corpora
sempiterno supplicio punitorum, et in igne animam
non amittant, et sine detrimento ardeant, et sine
interitu doleant? Habebit enim tunc istam carnis
substantia qualitatem ab illo inditam, qui tam miras
et varias tot rebus indidit, quas videmus, ut eas,
quia multae sunt, non miremur. Quis enim nisi Deus
creator omnium dedit carni pavonis mortui ne putresceret?
Quod cum auditum incredibile videretur, evenit
ut apud Carthaginem nobis cocta apponeretur haec
avis: de cujus pectore pulparum, quantum visum est,
decerptum servari jussimus: quod post dierum tantum
spatium, quanto alia caro quaecumque cocta putresceret,
prolatum atque oblatum, nihil nostrum
offendit olfactum. Itemque repositum post dies amplius
quam triginta, idem quod erat inventum est: idemque
post annum, nisi quod aliquantum corpulentiae siccioris
et contractioris fuit. Quis paleae dedit vel tam
frigidam vim, ut obrutas nives servet; vel tam fervidam,
ut poma immatura maturet?</p>
          </div3>
<div3>
            <head>2.</head>
            <p>
 De ipso igne mira quis explicet, quo quaeque
adusta nigrescunt, cum ipse sit lucidus; et pene omnia
quae ambit et lambit, colore pulcherrimus decolorat,
atque ex pruna fulgida carbonem teterrimum reddit?
Neque id quasi regulariter definitum est: nam e contrario
lapides igne candente percocti, et ipsi fiunt
candidi, et quamvis ille magis rubeat, illi albicent,
congruit tamen luci quod album est, sicut nigrum
tenebris. Cum itaque ignis in lignis ardeat, ut lapides
<pb n="0713"/>
coquat, contrarios habet non in contrariis rebus
effectus. Etsi enim lapides et ligna diversa sunt; contraria
tamen non sunt, sicut album et nigrum, quorum
in lapidibus unum facit, alterum in lignis, clarus
illos clarificans, haec obfuscans; cum in illis deficeret,
nisi in istis viveret. Quid in carbonibus, nonne
miranda est et tanta infirmitas, ut ictu levissimo
frangantur, pressu facillimo conterantur; et tanta
firmitas, ut nullo humore corrumpantur, nulla aetate
vincantur, usque adeo ut eos substernere soleant, qui
limites figunt, ad convincendum litigatorem, quisquis
post quantalibet tempora exstiterit, fixumque lapidem
limitem non esse contenderit? Quis eos in terra
humida infossos, ubi ligna putrescerent, tam diu durare
incorruptibiliter posse, nisi rerum ille corruptor
ignis effecit?</p>
          </div3>
<div3>
            <head>3.</head>
            <p>
 Intueamur etiam miraculum calcis, excepto eo,
de quo jam satis diximus, quod igne candicat, quo
alia tetra redduntur, etiam occultissime ab igne
ignem concipit, eumque jam gleba tangentibus frigida
tam latenter servat, ut nulli nostro sensui prorsus
appareat, sed compertus experimento, etiam dum
non apparet, sciatur inesse sopitus. Propter quod
eam vivam calcem loquimur, velut ipse ignis latens
anima sit invisibilis visibilis corporis. Jam vero quam
mirum est quod cum exstinguitur, tunc accenditur?
Ut enim occulto igne careat, aqua infunditur, aquave
perfunditur; et cum ante sit frigida, inde fervescit,
unde ferventia cuncta frigescunt. Velut exspirante
ergo illa gleba discedens ignis, qui latebat,
apparet, ac deinde tanquam morte sic frigida est,
ut adjecta unda non sit arsura, et quam calcem vocabamus
vivam, vocemus exstinctam. Quid est quod
huic miraculo addi posse videatur? et tamen additur.
Nam si non adhibeas aquam, sed oleum, quod magis
fomes est ignis, nulla ejus perfusione vel infusione
fervescit. Hoc miraculum si de aliquo Indico lapide
legeremus, sive audiremus, et in nostrum experimentum
venire non posset, profecto aut mendacium
putaremus, aut certe granditer miraremur. Quarum
vero rerum ante oculos nostros quotidiana documenta
versantur, non genere minus mirabili, sed ipsa assiduitate
vilescunt, ita ut ex ipsa India, quae remota
est pars orbis a nobis, desierimus nonnulla mirari,
quae ad nos potuerunt miranda perduci.</p>
          </div3>
<div3>
            <head>4.</head>
            <p>
 Adamantem lapidem multi apud nos habent,
et maxime aurifices insignitoresque gemmarum, qui
lapis nec ferro, nec igni, nec alia vi ulla, perhibetur
praeter hircino sanguine vinci. Sed qui
<pb n="0714"/>
eum habent atque noverunt, numquid ita mirantur, ut
hi quibus primum potentia ejus ostenditur? Quibus autem
non ostenditur, fortasse nec credunt; aut si credunt,
inexperta mirantur; et si contigerit experiri,
adhuc quidem mirantur insolita, sed assiduitas experiendi
paulatim subtrahit admirationis incitamentum.
Magnetem lapidem novimus mirabilem ferri esse raptorem:
quod cumprimum vidi, vehementer inhorrui.
Quippe cernebam a lapide ferreum annulum raptum
atque suspensum; deinde tanquam ferro quod rapuerat,
vim dedisset suam, communemque fecisset,
idem annulus admotus est alteri, eumque suspendit,
atque ut ille prior lapidi, sic alter annulus priori
annulo cohaerebat: accessit eodem modo tertius,
accessit et quartus, jamque sibi per mutua circulis
nexis, non implicatorum intrinsecus, sed extrinsecus
adhaerentium, quasi catena pependerat annulorum.
Quis istam vim lapidis non stuperet, quae illi non solum
inerat, verum etiam per tot suspensa transibat,
et invisibilibus ea vinculis subligabat? Sed multo est
mirabilius, quod a fratre et coepiscopo meo Severo
Milevitano de isto lapide comperi. Se ipsum namque
vidisse narravit, quemadmodum Bathanarius quondam
Comes Africae, cum apud eum convivaretur
Episcopus, eumdem protulerit lapidem, et tenuerit
sub argento, ferrumque super argentum posuerit;
deinde sicut subter movebat manum, qua lapidem
tenebat, ita ferrum desuper movebatur, atque argento
medio nihilque patiente, concitatissimo cursu ac
recursu infra lapis ab homine, supra ferrum rapiebatur
a lapide. Dixi quod ipse conspexi, dixi quod ab
illo audivi, cui tanquam ipse viderim credidi. Quid
etiam de isto magnete legerim dicam. Quando juxta
eum ponitur adamas, non rapit ferrum; et si jam
rapuerat, ut ei appropinquaverit, mox remittit
India mittit hos lapides: sed si eos nos cognitos jam
desistimus admirari, quanto magis illi a quibus veniunt,
si eos facillimos habent, sic forsitan habent
ut nos calcem, quam miro modo aqua fervescentem,
qua solet ignis exstingui, et oleo non fervescentem,
quo solet ignis accendi, quia in promptu nobis est,
non miramur?
</p>
          </div3>
        </div2>

<div2>
          <head>CAPUT V.-- <hi>Quanta sint quorum ratio nequeat agnosci</hi> , <hi>et tamen eadem vera esse non sit ambiguum.</hi> </head>
<div3>
            <head>1.</head>
            <p>
 Verumtamen homines infideles, qui cum divina
vel praeterita vel futura miracula praedicamus, quae
illis experienda non valemus ostendere, rationem a
nobis earum flagitant rerum; quam quoniam non possumus
reddere (excedunt enim vires mentis humanae),
existimant falsa esse quae dicimus; ipsi de tot mirabilibus
rebus, quas vel videre possumus, vel videmus,
debent reddere rationem. Quod si fieri ab homine
non posse perviderint, fatendum est eis, non ideo
aliquid non fuisse, vel futurum non esse, quia ratio
<pb n="0715"/>
inde non potest reddi; quandoquidem sunt ista de
quibus similiter non potest. Non itaque pergo per plurima
quae mandata sunt litteris, non gesta atque transacta,
sed in locis quibusque manentia; quo si quisquam
ire voluerit et potuerit, utrum vera sint, explorabit,
sed pauca commemoro. Agrigentinum Siciliae
salem perhibent: cum fuerit admotus igni, velut in
aqua fluescere; cum vero ipsi aquae, velut in igue
crepitare. Apud Garamantas quemdam fontem tam
frigidum diebus, ut non bibatur; tam fervidum noctitibus,
ut non tangatur. In Epiro alium fontem, in
quo faces, ut in caeteris, exstinguuntur accensae; sed,
non ut in caeteris, accenduntur exstinctae. Asbeston
Arcadiae lapidem propterea sic vocari, quod accensus
semel jam non possit exstingui. Lignum cujusdam
ficus Aegyptiae, non ut ligna caetera in aquis natare,
sed mergi; et quod est mirabilius, eum in imo
aliquandiu fuerit, inde ad aquae superficiem rursus
emergere, quando madefactum debuit humoris pondere
praegravari. Poma in terra Sodomorum gigni
quidem, et ad maturitatis faciem pervenire; sed morsu
pressuve tentata, in fumum ac favillam corio fatiscente
vanescere. Pyritem lapidem Persicum tenentis
manum, si vehementius prematur, adurere, propter
quod ab igne nomen accepit. In eadem Perside
gigni etiam lapidem Selenitem, cujus interiorem
candorem cum luna crescere atque deficere. In
Cappadocia etiam vento equas concipere, eosdemque
fetus non amplius triennio vivere. Tylon Indiae
insulam eo praeferri caeteris terris, quod omnis arbor
quae in ea gignitur, nunquam nudatur tegmine foliorum
.</p>
          </div3>
<div3>
            <head>2.</head>
            <p>
 De his atque aliis innumerabilibus mirabilibus,
quae historia non factorum et transactorum, sed manentium
locorum tenet, mihi autem aliud agenti ea
persequi nimis longum est, reddant rationem, si possunt,
infideles isti, qui nolunt divinis Litteris credere;
quid aliud quam non putantes eas esse divinas, eo quod
res habeant incredibiles, sicuti hoc est unde nunc
agimus. Non enim admittit, inquiunt, ulla ratio, ut
caro ardeat, nec absumatur; doleat, neque moriatur:
ratiocinatores videlicet magni, qui de omnibus rebus
quas esse mirabiles constat, possint reddere rationem.
Reddant ergo de his, quae pauca posuimus, quae
procul dubio si esse nescirent, et ea futura esse diceremus,
multo minus crederent, quam quod nunc dicentibus
nobis nolunt credere aliquando venturum. Quis
enim eorum nobis crederet, si, quemadmodum dicimus
futura hominum viva corpora, quae semper arsura
<pb n="0716"/>
atque dolitura, nec tamen aliquando moritura sint,
ita diceremus in futuro saeculo futurum salem, quem
faceret ignis velut in aqua fluescere, eumdemque faceret
aqua velut in igne crepitare; aut futurum
fontem, cujus aqua in refrigerio noctis sic ardeat,
ut non possit tangi; in aestibus vero diei sic algeat,
ut bibi non possit; aut futurum lapidem, vel eum qui
suo calore manum constringentis adureret, vel eum
qui undecumque accensus exstingui omnino non posset,
et caetera quae praetermissis aliis innumeris commemoranda
interim duxi? Haec ergo in illo saeculo,
quod futurum est, si diceremus futura, nobisque increduli
responderent, Si vultis ut ea credamus, de
singulis reddite rationem: nos non posse confiteremur,
eo quod istis et similibus Dei miris operibus infirma
mortalium ratiocinatio vinceretur; fixam tamen
apud nos esse rationem, non sine ratione Omnipotentem
facere, unde animus humanus infirmus rationem
non potest reddere: et in multis quidem rebus
incertum nobis esse quid velit; illud tamen esse certissimum,
nihil eorum illi esse impossibile, quaecumque
voluerit: eique nos credere praedicenti, quem
neque impotentem, neque mentientem possumus
credere. Hi tamen fidei reprehensores, exactoresque
rationis, quid ab ista respondent, de quibus
ratio reddi ab homine non potest, et tamen sunt,
et ipsi rationi naturae videntur esse contraria? Quae
si futura esse diceremus, similiter a nobis, sicut eorum
quae futura esse dicimus, ab infidelibus ratio
posceretur. Ac per hoc, cum in talibus operibus Dei
deficiat ratio cordis et sermonis humani, sicut ista
non ideo non sunt, sic non ideo etiam illa non erunt,
quoniam ratio de utrisque ab homine non potest
reddi.
</p>
          </div3>
        </div2>

<div2>
          <head>CAPUT VI.-- <hi>Quod non omnia miracula naturalia sint, sed pleraque humano ingenio modificata, pleraque autem daemonum arte composita.</hi> </head>
<div3>
            <head>1.</head>
            <p>
 Hic forte respondeant, Prorsus nec ista sunt,
nec ista credimus, falsa de his dicta, falsa conscripta
sunt; et adjiciant ratiocinantes, atque dicentes, Si
talia credenda sunt, credite et vos quod in easdem
litteras est relatum, fuisse vel esse quoddam Veneris
fanum, atque ibi candelabrum, et in eo lucernam sub
divo sic ardentem, ut eam nulla tempestas, nullus imber
exstingueret, unde sicut ille lapis, ita ista <foreign xml:lang="greek">λύχνος
ἄσβεστος,</foreign> id est, lucerna inexstinguibilis, nominata est.
Quod propterea poterunt dicere, ut respondendi nobis
angustias ingerant: quia si dixerimus non esse
credendum, scripta illa miraculorum infirmabimus;
si autem credendum esse concesserimus, confirmabimus
numina paganorum. Sed nos, sicut jam in libro
duodevigesimo hujus operis dixi <note>(cap. 18)</note>, non habemus
necesse omnia credere quae continet historia gentium,
cum et ipsi inter se historici, sicut ait Varro, quasi
data opera et quasi ex industria per multa dissentiant;
sed ea, si volumus, credimus quae non adversantur
libris, quibus non dubitamus oportere nos
credere. De his autem miraculorum locis, nobis ad
ea quae futura persuadere incredulis volumus, satis
<pb n="0717"/>
illa sufficiunt, quae nos quosque possumus experiri,
et eorum testes idoneos non difficile est invenire. De
isto autem fano Veneris et lucerna inexstinguibili,
non solum in nullas coarctamur angustias, verum
etiam latitudinis nobis campus aperitur. Addimus
enim ad istam lucernam inexstinguibilem, et humanarum
et magicarum, id est per homines daemonicarum
 artium, et ipsorum per se ipsos daemonum
multa miracula: quae si negare voluerimus, eidem
ipsi cui credimus sacrarum Litterarum adversabimur
veritati. Aut ergo in lucerna illa mechanicum aliquid
de lapide asbesto ars humana molita est, aut arte
magica factum est, quod homines illo mirarentur in
templo, aut daemon quispiam sub nomine Veneris
tanta se efficacia praesentavit, ut hoc ibi prodigium et
appareret hominibus, et diutius permaneret. Illiciuntur
autem daemones ad inhabitandum per creaturas,
quas non ipsi, sed Deus condidit, delectabilibus
pro sua diversitate diversis, non ut animalia cibis,
sed ut spiritus signis, quae cujusque delectationi congruunt,
per varia genera lapidum, herbarum, lignorum,
animalium, carminum, rituum. Ut autem
illiciantur ab hominibus, prius eos ipsi astutissima
calliditate seducunt, vel inspirando eorum cordibus
virus occultum, vel etiam fallacibus amicitiis apparendo,
eorumque paucos discipulos suos faciunt, plurimorumque
doctores. Neque enim potuit, nisi primum
ipsis docentibus, disci quid quisque illorum appetat,
quid exhorreat, quo invitetur nomine, quo cogatur:
unde magicae artes earumque artifices exstiterunt. Maxime
autem possident corda mortalium, qua potissimum
possessione gloriantur, cum se transfigurant in Angelos
lucis <note>(II Cor. XI, 14)</note>. Sunt ergo facta eorum plurima, quae
quanto magis mirabilia confitemur, tanto cautius
vitare debemus. Sed ad hoc unde nunc agimus, nobis
etiam ipsa proficiunt. Si enim haec immundi daemones
possunt, quanto potentiores sunt sancti Angeli,
quanto potentior est his omnibus Deus, qui tantorum
miraculorum effectores etiam ipsos Angelos fecit?</p>
          </div3>
<div3>
            <head>2.</head>
            <p>
 Quamobrem si tot et tanta mirifica, quae <foreign xml:lang="greek">μηχανήματα</foreign>
appellant, Dei creatura utentibus humanis artibus
fiunt, ut ea qui nesciunt opinentur esse divina;
unde factum est, ut in quodam templo lapidibus magnetibus
in solo et camera proportione magnitudinis
positis, simulacrum ferreum aeris illius medio inter
utrumque lapidem, ignorantibus quid sursum esset ac
deorsum, quasi numinis potestate penderet; quale
<pb n="0718"/>
aliquid etiam in illa lucerna Veneris de lapide asbesto
ab artifice fieri potuisse jam diximus: si magorum
opera, quos nostra Scriptura veneficos et incantatores
vocat, in tantum daemones extollere potuerunt,
ut congruere hominum sensibus sibi nobilis poeta
videretur, de quadam femina, quae tali arte polleret,
dicens:
</p>
            <l>Haec se carminibus promittit solvere mentes,</l>
<l>Quas velit, ast aliis duras immittere curas;</l>
<l>Sistere aquam fluviis, et vertere sidera retro;</l>
<l>Nocturnosque ciet manes: mugire videbis.</l> 
<l>Sub pedibus terram, et descendere montibus ornos:</l>
            <p> <note>(Virgil. Aeneid. lib. 4, vers. 487-491.)</note> 
quanto magis Deus potens est facere quae infidelibus
sunt incredibilia, sed illius facilia potestati; quandoquidem
ipse lapidum aliarumque vim rerum et hominum
ingenia, qui ea miris utuntur modis, angelicasque
naturas omnibus terrenis potentiores animantibus
condidit, universa mirabilia mirabili vincente virtute,
et operandi, jubendi, sinendique sapientia, utens
omnibus tam mirabiliter, quam creavit?
</p>
          </div3>
        </div2>

<div2>
          <head>CAPUT VII.-- <hi>Quod in rebus miris summa credendi ratio sit omnipotentia Creatoris.</hi> </head>
<div3>
            <head>1.</head>
            <p>
 Cur itaque facere non possit Deus, ut et resurgant
corpora mortuorum, et igne aeterno crucientur
corpora damnatorum, qui fecit mundum in coelo, in
terra, in aere, in aquis, innumerabilibus miraculis
plenum; cum sit omnibus quibus plenus est procul
dubio majus et excellentius etiam ipse mundus miraculum?
Sed isti cum quibus vel contra quos agimus,
qui et Deum esse credunt a quo factus est mundus, et
deos ab illo factos per quos ab illo administratur
mundus, et miraculorum effectrices, sive spontaneorum,
sive cultu et ritu quolibet imperatorum, sive
etiam magicorum mundanas vel non negant, vel insuper
et praedicant potestates, quando eis rerum vim
mirabilem proponimus aliarum, quae nec animalia
sunt rationalia, nec ulla ratione praediti spiritus, sicut
sunt ea, quorum pauca commemoravimus, respondere
assolent: Vis est ista naturae, natura eorum sic
se habet, propriarum istae sunt efficaciae naturarum.
Tota itaque ratio est, cur Agrigentinum salem flamma
fluere faciat, aqua crepitare, quia haec est natura
ejus. At hoc esse potius contra naturam videtur, quae
non igni, sed aquae dedit salem solvere; torrere autem
igni, non aquae. Sed ista, inquiunt, salis hujus
naturalis est vis, ut his contraria patiatur. Haec igitur
ratio redditur et de illo fonte Garamantico, ubi una
vena friget diebus, noctibus fervet, vi utraque molesta
tangentibus. Haec et de illo alio, qui cum sit contrectantibus
frigidus, et facem sicut alii fontes exstinguat
accensam, dissimiliter tamen atque mirabiliter
idem ipse accendit exstinctam. Haec et de lapide
<pb n="0719"/>
asbesto, qui cum ignem nullum habeat proprium, accepto
tamen sic ardet alieno, ut non possit exstingui.
Haec de caeteris quae piget retexere, quibus licet vis
insolita contra naturam inesse videatur, alia tamen de
illis non redditur ratio, nisi ut dicatur, hanc eorum
esse naturam. Brevis sane ista est ratio, fateor, sufficiensque
responsio. Sed cum Deus auctor sit naturarum
omnium, cur nolunt fortiorem nos reddere rationem,
quando aliquid velut impossibile nolunt credere,
eisque redditionem rationis poscentibus respondemus,
hanc esse voluntatem omnipotentis Dei;
qui certe non ob aliud vocatur omnipotens, nisi quoniam
quidquid vult potest; qui potuit creare tam
multa, quae nisi ostenderentur, aut a credendis hodieque
testibus dicerentur, profecto impossibilia putarentur,
non solum quae ignotissima apud nos, verum
etiam quae notissima posui. Illa enim quae apud nos
praeter eos, quorum de his libros legimus, non habent
testem, et ab eis conscripta sunt qui non sunt divinitus
docti atque humanitus falli forte potuerunt, licet
cuique sine recta reprehensione non credere.</p>
          </div3>
<div3>
            <head>2.</head>
            <p>
 Nam nec ego volo temere credi cuncta quae posui,
quia nec a me ipso ita creduntur tanquam nulla
de illis sit in mea cogitatione dubitatio, exceptis his
quae vel ipse sum expertus, et cuivis facile est experiri;
sicut de calce, quod fervet in aqua, in oleo frigida
est; de magnete lapide, quod nescio qua sorbitione
insensibili stipulam non moveat, et ferrum rapiat;
de carne non putrescente pavonis, cum putruerit et
Platonis; de palea sic frigente ut fluescere nivem
non sinat, sic calente ut maturescere poma compellat;
de igne fulgido, quod secundum suum fulgorem lapides
coquendo candificet, et contra eumdem suum fulgorem
urendo plurima obfuscet. Tale est quod et nigrae
maculae offunduntur ex oleo splendido, similiter
nigrae lineae de candido imprimuntur argento. De carbonibus
etiam, quod accendente igne sic vertantur
in contrarium, ut de lignis pulcherrimis tetri, fragiles
de duris, imputribiles de putribilibus fiant. Haec
ipse quaedam cum multis, quaedam cum omnibus novi,
et alia plurima, quae huic libro inserere longum fuit.
De his autem quae posui non experta, sed lecta praeter
de fonte illo, ubi faces exstinguuntur ardentes et
accenduntur exstinctae, et de pomis terrae Sodomorum
forinsecus quasi maturis, intrinsecus fumeis, nec testes
aliquos idoneos a quibus utrum vera essent audirem,
potui reperire. Et illum quidem fontem non inveni,
qui in Epiro vidisse se dicerent, sed qui in Gallia
similem nossent non longe a Gratianopoli civitate.
De fructibus autem Sodomitarum arborum,
non tantum litterae fide dignae indicant, verum etiam
tam multi se loquuntur expertos, ut hinc dubitare
non possim. Caetera vero sic habeo, ut neque affirmanda,
neque neganda decreverim: sed ideo etiam
<pb n="0720"/>
ipsa posui, quoniam apud eorum, contra quos agimus,
historicos legi: ut ostenderem qualia multa, multique
illorum, nulla reddita ratione, in suorum litteratorum
scripta litteris credant, qui nobis credere, quando id
quod eorum experientiam sensumque transgreditur,
omnipotentem Deum dicimus esse facturum, nec reddita
ratione dignantur. Nam quae melior et validior
ratio de rebus talibus redditur, quam cum Omnipotens
ea posse facere perhibetur, et facturus dicitur,
quae praenuntiasse ibi legitur, ubi alia multa praenuntiavit,
quae fecisse monstratur? Ipse quippe faciet,
quia se facturum esse praedixit, quae impossibilia putantur,
qui promisit et fecit ut ab incredulis gentibus
incredibilia crederentur.
</p>
          </div3>
        </div2>

<div2>
          <head>CAPUT VIII.-- <hi>Non esse contra naturam, cum in aliqua re, cujus natura innotuit, aliquid ab eo quod erat notum, incipit esse diversum.</hi> </head>
<div3>
            <head>1.</head>
            <p>
 Si autem propterea respondent, se non credere
quae de humanis semper arsuris nec unquam morituris
corporibus dicimus, quia humanorum corporum naturam
novimus longe aliter institutam; unde nec illa
ratio hinc reddi potest, quae de illis naturis mirabilibus
reddebatur, ut dici possit, Vis ista naturalis
est, rei hujus ista natura est; quoniam scimus humanae
carnis istam non esse naturam: habemus quidem
quod respondeamus de Litteris sacris, hanc ipsam
scilicet humanam carnem aliter institutam fuisse
ante peccatum, id est, ut posset nunquam perpeti
mortem; aliter autem post peccatum, qualis in aerumna
hujus mortalitatis innotuit, ut perpetem vitam tenere
non possit. Sic ergo aliter quam nobis nota est,
instituetur in resurrectione mortuorum. Sed quoniam
istis non credunt litteris, ubi legitur qualis in paradiso
vixerit homo, quantumque fuerit a necessitate
mortis alienus, quibus utique si crederent, non cum
illis poena damnatorum, quae futura est, operosius
ageremus; de litteris eorum, qui doctissimi apud illos
fuerunt, aliquid proferendum est, quo appareat posse
fieri, ut aliter se habeat quaeque res, quam prius in
rebus innotuerat suae determinatione naturae.</p>
          </div3>
<div3>
            <head>2.</head>
            <p>
 Est in Marci Varronis libris, quorum inscriptio
est, De gente populi Romani, quod eisdem verbis,
quibus ibi legitur, et hic ponam:  « In coelo, inquit,
mirabile exstitit portentum: nam in stella Veneris
nobilissima, quam Plautus Vesperuginem <note>(Amphitr.
actu 1, scena 1, vers. 119)</note>, Homerus Hesperon
appellat, pulcherrimam dicens <note>(Iliadis X, vers. 318)</note>,
Castor scribit tantum portentum exstitisse, ut mutaret
colorem, magnitudinem, figuram, cursum: quod
factum ita neque antea, nec postea sit. Hoc factum
Ogyge rege dicebant Adrastus Cyzicenus et Dion
Neapolites, mathematici nobiles » . Hoc certe
<pb n="0721"/>
Varro tantus auctor portentum non appellaret, nisi
esse contra naturam videretur. Omnia quippe portenta
contra naturam dicimus esse: sed non sunt. Quomodo
est enim contra naturam, quod Dei fit voluntate,
cum voluntas tanti utique Conditoris conditae rei
cujusque natura sit? Portentum ergo fit, non contra
naturam, sed contra quam est nota natura. Quis autem
portentorum numerat multitudinem, quae historia
gentium continetur? Sed nunc in hoc uno attendamus,
quod ad rem de qua agimus pertinet. Quid ita
dispositum est ab auctore naturae coeli et terrae,
quemadmodum cursus ordinatissimus siderum? quid
tam ratis legibus fixisque firmatum? Et tamen quando
ille voluit, qui summo regit imperio ac potestate quod
condidit, stella prae caeteris magnitudine atque
splendore notissima, colorem magnitudinem, figuram,
et (quod est mirabilius) sui cursus ordinem legemque
mutavit. Turbavit profecto tunc, si ulli jam fuerunt
canones astrologorum, quos velut inerrabili computatione
de praeteritis ac futuris astrorum motibus conscriptos
habent, quos canones sequendo ausi sunt
dicere hoc quod de Lucifero contigit, nec antea, nec
postea contigisse. Nos autem in divinis libris legimus,
etiam solem ipsum et stetisse; cum hoc a Domino
Deo petivisset vir sanctus Jesus Nave, donec coeptum
praelium victoria terminaret <note>(Josue X, 13)</note>; et retrorsum
redisse, ut regi Ezechiae quindecim anni ad
vivendum additi, hoc etiam prodigio promissioni Dei
significarentur adjuncto <note>(Isai. XXXVIII, 8)</note>. Sed ista
quoque miracula, quae meritis sunt concessa sanctorum,
quando credunt isti facta, magicis artibus tribuunt.
Unde illud est quod superius commemoravi
dixisse Virgilium,
</p>
            <l>Sistere aquam fluviis, et vertere sidera retro.</l>
            <p>  <note>(Aeneid. lib. 4, v. 489.)</note> 
Nam et fluvium stetisse superius, inferiusque fluxisse,
cum populus Dei, ductore supra memorato Jesu
Nave, viam carperet <note>(Josue IV, 18)</note>, et Elia propheta
transeunte, ac postea discipulo ejus Elisaeo id esse
factum in sacris Litteris legimus <note>(IV Reg. II, 8, 14)</note>;
et retro versum fuisse maximum sidus regnante Ezechia,
modo commemoravimus. Quod vero de Lucifero
Varro scripsit, non est illic dictum alicui homini petenti
id fuisse concessum.</p>
          </div3>
<div3>
            <head>3.</head>
            <p>
 Non ergo de notitia naturarum caliginem sibi
faciant infideles, quasi non possit in aliqua re divinitus
fieri aliud, quam in ejus natura per humanam
suam experientiam cognoverunt: quamvis et ipsa
quae in rerum natura omnibus nota sunt, non minus
mira sint; essentque stupenda considerantibus cunctis,
si solerent homines mirari mira nisi rara. Quis
enim, consulta ratione, non videat in hominum innumerabili
numerositate, et tanta naturae similitudine,
valde mirabiliter sic habere singulos singulas
facies, ut nisi inter se similes essent, non discerneretur
species eorum ab animalibus caeteris; et rursus
nisi inter se dissimiles essent, non discernerentur
<pb n="0722"/>
singuli ab hominibus caeteris? Quos ergo similes confitemur,
eosdem dissimiles invenimus. Sed mirabilior
est consideratio dissimilitudinis; quoniam similitudinem
Justius videtur exposcere natura communis.
Et tamen quoniam quae sunt rara, ipsa sunt mira,
multo amplius admiramur quando duos ita similes
reperimus, ut in eis discernendis aut semper, aut
frequenter erremus.</p>
          </div3>
<div3>
            <head>4.</head>
            <p>
 Sed quod dixi scriptum a Varrone, licet eorum
sit historicus idemque doctissimus, fortasse vere factum
esse non credunt; aut quia non diu mansit
talis ejusdem sideris cursus, sed reditum est ad
solitum, minus isto moventur exemplo. Habent ergo
aliud, quod etiam nunc possit ostendi, eisque puto
debere sufficere, quo commoneantur, cum aliquid
adverterint in aliqua institutione naturae, eamque
sibi notissimam fecerint, non se inde Deo debere
praescribere, quasi eam non possit in longe aliud,
quam eis cognita est, vertere atque mutare. Terra
Sodomorum non fuit utique ut nunc est: sed jacebat
simili caeteris facie, eademque vel etiam uberiore
fecunditate pollebat; nam Dei paradiso in divinis
eloquiis comparata est <note>(Gen. XIII, 10)</note>. Haec posteaquam
tacta de coelo est, sicut illorum quoque attestatur
historia, et nunc ab eis qui veniunt ad loca illa
conspicitur, prodigiosa fuligine horrori est, et poma
ejus interiorem favillam mendaci superficie maturitatis
includunt. Ecce non erat talis, et talis est. Ecce
a Conditore naturarum natura ejus in hanc foedissimam
diversitatem mirabili mutatione conversa est:
et quod post tam longum accidit tempus, tam longo
tempore perseverat.</p>
          </div3>
<div3>
            <head>5.</head>
            <p>
 Sicut ergo non fuit impossibile Deo, quas voluit,
instituere; sic ei non est impossibile, in quidquid
voluerit, quas instituit, mutare naturas. Unde illorum
quoque miraculorum multitudo silvescit, quae monstra,
ostenta, portenta, prodigia nuncupantur: quae
recolere et commemorare si velim, hujus operis quis
erit finis? Monstra sane dicta perhibent a monstrando,
quod aliquid significando demonstrent; et ostenta ab
ostendendo; et portenta a portendendo, id est, praeostendendo;
et prodigia, quod porro dicant, id est,
futura praedicant. Sed viderint eorum conjectores,
quomodo ex eis sive fallantur, sive instinctu spirituum,
quibus cura est tali poena dignos animos hominum
noxiae curiositatis retibus implicare, etiam
vera praedicant, sive multa dicendo aliquando in aliquid
veritatis incurrant. Nobis tamen ista quae velut
contra naturam fiunt, et contra naturam fieri dicuntur
<note>(quo more hominum locutus est et Apostolus,
dicendo, contra naturam in olea insitum oleastrum
factum esse participem pinguedinis oleae <hi>[Rom. XI,
17, 24]</hi> )</note>, et monstra, ostenta, portenta, prodigia
nuncupantur, hoc monstrare debent, hoc ostendere,
vel praeostendere, hoc praedicere, quod facturus sit
Deus, quae de corporibus hominum se praenuntiavit
<pb n="0723"/>
esse facturum, nulla impediente difficultate, nulla
praescribente lege naturae. Quomodo autem praenuntiaverit,
satis in libro superiore docuisse me existimo,
decerpendo de Scripturis sanctis et novis et veteribus,
non quidem omnia ad hoc pertinentia, sed quae
sufficere huic operi judicavi.
</p>
          </div3>
        </div2>

<div2>
          <head>CAPUT IX.-- <hi>De gehenna, et aeternarum qualitate poenarum.</hi> </head>
<div3>
            <head>1.</head>
            <p>
 Quod igitur de sempiterno supplicio damnatorum
per suum prophetam Deus dixit fiet, omnino fiet: <hi>Vermis eorum non morietur, et ignis eorum non exstinguetur <note>(Isai. LXVI, 24)</note>
            </hi>.
Ad hoc enim vehementius commendandum,
etiam Dominus Jesus, cum membra quae
hominem scandalizant pro his hominibus poneret,
quos ut sua membra dextra quis diligit, eaque praeciperet
amputari: <hi>Bonum est,</hi> inquit, <hi>tibi debilem introire
in vitam, quam duas manus habentem ire in gehennam,
in ignem inexstinguibilem, ubi vermis eorum non moritur,
et ignis eorum non exstinguitur.</hi>  Similiter de pede: <hi>Bonum est tibi,</hi> 
 inquit, <hi>claudum introire in vitam aeternam,
quam duos pedes habentem mitti in gehennam
ignis inexstinguibilis, ubi vermis eorum non moritur, et
ignis non exstinguitur.</hi>  Non aliter ait et de oculo: <hi>Bonum
est tibi luscum introire in regnum Dei, quam duos
oculos habentem mitti in gehennam ignis, ubi vermis
eorum non moritur, et ignis non exstinguitur <note>(Marc. IX,
42-47)</note>
            </hi>. Non eum piguit uno loco eadem verba ter
dicere: quem non terreat ista repetitio, et illius poenae
comminatio tam vehemens ore divino?</p>
          </div3>
<div3>
            <head>2.</head>
            <p>
 Utrumque autem horum, ignem scilicet atque
vermem, qui volunt ad animi poenas, non ad corporis
pertinere, dicunt etiam uri dolore animi sero atque
infructuose poenitentis eos qui fuerint a regno Dei separati:
et ideo ignem pro isto dolore urente non incongrue
poni potuisse contendunt: unde illud Apostoli
est, <hi>Quis scandalizatur, et ego non uror <note>(II Cor. XI, 29)</note>
            </hi>?
Eumdem etiam vermem putant intelligendum esse.
Nam scriptum est, inquiunt, <hi>Sicut tinea vestimentum et
vermis lignum, sic moeror excruciat cor viri <note>(Prov. XXV,
20)</note>
            </hi>. Qui vero poenas et animi et corporis in illo supplicio
futuras esse non dubitant, igne uri corpus, animum
autem rodi quodammodo verme moeroris affirmant.
Quod etsi credibilius dicitur; quia utique absurdum
est, ibi dolorem aut corporis, aut animi defuturum:
ego tamen facilius est ut ad corpus dicam
utrumque pertinere, quam neutrum; et ideo tacitum
in illis divinae Scripturae verbis animi dolorem, quoniam
consequens esse intelligitur, etiamsi non dicatur,
ut corpore sic dolente animus quoque sterili poenitentia
crucietur. Legitur quippe et in veteribus Scripturis, <hi>Vindicta carnis, impii, ignis et vermis 
 <note>(Eccli. VII, 19)</note>
            </hi>.
Potuit brevius dici, Vindicta impii. Cur ergo dictum
est, <hi>carnis impii,</hi> nisi quia utrumque, id est, et ignis
et vermis, poena erit carnis? Aut si vindictam carnis
propterea dicere voluit, quia hoc in homine vindicabitur,
<pb n="0724"/>
quod secundum carnem vixerit <note>(propter hoc
enim veniet in mortem secundam, quam significavit
Apostolus dicens, <hi>Si enim secundum carnem vixeritis
moriemini [Rom. VIII, 13]</hi> )</note>; eligat quisque quod placet,
aut ignem tribuere corpori, animo vermem: hoc proprie,
illud tropice; aut utrumque proprie corpori.
Jam enim satis superius disputavi, posse animalia
etiam in ignibus vivere, in ustione sine consumptione,
in dolore sine morte, per miraculum omnipotentissimi
Creatoris: cui hoc possibile esse qui negat, a
quo sit quidquid in naturis omnibus minatur ignorat.
Ipse enim est Deus, qui omnia in hoc mundo magna
et parva miracula quae commemoravimus, et incomparabiliter
plura quae non commemoravimus, fecit,
eademque ipso mundo uno atque omnium maximo
miraculo inclusit. Eligat ergo unum de duobus
quisque quod placet, utrum et vermem ad corpus proprie,
an ad animum translato a corporalibus ad incorporalia
vocabulo existimet pertinere. Quid autem
horum verum sit, res ipsa expeditius indicabit, quando
erit scientia tanta sanctorum, ut eis cognoscendarum
illarum poenarum necessaria non sit experientia,
sed ea quae tunc erit plena atque perfecta, ad hoc
quoque sciendum sapientia sola sufficiat. Nunc enim
ex parte scimus, donec veniat quod perfectum est <note>(I Cor. XIII, 9)</note>.
Dum tamen nullo modo illa corpora
talia futura esse credamus, ut nullis ab igne afficiantur
doloribus.
</p>
          </div3>
        </div2>

<div2>
          <head>CAPUT X.-- <hi>An ignis gehennae, si corporalis est, possit malignos spiritus, id est daemones incorporeos, tactu suo adurere.</hi> </head>
<div3>
            <head>1.</head>
            <p>
 Hic occurrit quaerere, si non erit ignis incorporalis,
sicut est animi dolor, sed corporalis, tactu
noxius, ut eo possint corpora cruciari; quomodo in
eo erit etiam poena spirituum malignorum? Idem quippe
ignis, erit supplicio scilicet hominum attributus et
daemonum, dicente Christo, <hi>Discedite a me, maledicti,
in ignem aeternum, qui paratus est diabolo et angelis
ejus <note>(Matth. XXV, 41)</note>
            </hi>. Nisi quia sunt quaedam sua
etiam daemonibus corpora, sicut doctis hominibus
visum est, ex isto aere crasso atque humido, cujus
impulsus vento flante sentitur. Quod genus elementi
si nihil igne perpeti posset, non ureret fervefactus
in balneis. Ut enim urat, prior uritur, facitque
quod patitur. Si autem quisquam nulla habere corpora
daemones asseverat, non est de hac re aut laborandum
operosa inquisitione, aut contentiosa disputatione
certandum. Cur enim non dicamus, quamvis miris,
tamen veris modis etiam spiritus incorporeos
posse poena corporalis ignis affligi, si spiritus hominum,
<pb n="0725"/>
etiam ipsi profecto incorporei, et nunc potuerunt
includi corporalibus membris, et tunc poterunt
corporum suorum vinculis insolubiliter alligari? Adhaerebunt
ergo, si eis nulla sunt corpora, spiritus
daemonum, imo spiritus daemones, licet incorporei,
corporeis ignibus cruciandi: non ut ignes ipsi, quibus
adhaerebunt, eorum junctura inspirentur, et animalia
fiant, quae constent spiritu et corpore; sed, ut
dixi, miris et ineffabilibus modis adhaerendo, accipientes
ex ignibus poenam, non dantes ignibus vitam.
Quia et iste alius modus, quo corporibus adhaerent
spiritus, et animalia fiunt, omnino mirus est, nec
comprehendi ab homine potest, et hoc ipse homo
est.</p>
          </div3>
<div3>
            <head>2.</head>
            <p>
 Dicerem quidem sic arsuros sine ullo suo corpore
spiritus, sicut ardebat apud inferos ille dives,
quando dicebat, <hi>Crucior in hac flamma <note>(Luc. XVI, 24)</note>
            </hi>;
nisi convenienter responderi cernerem, talem fuisse
illam flammam, quales oculi quos levavit, et Lazarum
vidit, qualis lingua cui humorem exiguum desideravit
infundi, qualis digitus Lazari de quo id sibi
fieri postulavit: ubi tamen erant sine corporibus animae.
Sic ergo incorporalis et illa flamma qua exarsit,
et illa guttula quam poposcit; qualia etiam sunt visa
dormientium sive in ecstasi cernentium res incorporales,
habentes tamen similitudinem corporum. Nam
et ipse homo cum spiritu, non corpore, sit in talibus
visis, ita se tamen tunc similem suo corpori videt,
ut discernere omnino non possit. At vero gehenna
illa, quod etiam stagnum ignis et sulphuris dictum
est <note>(Apoc. XX, 9)</note>, corporeus ignis erit, et cruciabit
corpora damnatorum, aut et hominum et daemonum,
solida hominum, aeria daemonum; aut tantum hominum
corpora cum spiritibus, daemones autem spiritus
sine corporibus, haerentes sumendo poenam, non
impertiendo vitam corporalibus ignibus. Unus quippe
utrisque ignis erit, sicut Veritas dixit <note>(Matth. XXV, 41)</note>.
</p>
          </div3>
        </div2>

<div2>
          <head>CAPUT XI.-- <hi>An hoc ratio justitiae habeat, ut non sint extensiora poenarum tempora, quam fuerint peccatorum.</hi> </head>
<p>Sic autem quidam eorum, contra quos defendimus
civitatem Dei, injustum putant, ut pro peccatis quamlibet
magnis, parvo scilicet tempore perpetratis,
poena quisque damnetur aeterna; quasi ullius id unquam
justitia legis attendat, ut tanta mora temporis
quisque puniatur, quanta mora temporis unde puniretur
admisit. Octo genera poenarum in legibus esse
scribit Tullius, damnum, vincula, verbera, talionem,
ignominiam, exsilium, mortem, servitutem. Quid
horum est quod in breve tempus pro cujusque peccati
celeritate coarctetur, ut tanta vindicetur morula,
quanta deprehenditur perpetratum, nisi forte talio?
id enim agit, ut hoc patiatur quisque quod fecit. Unde
illud est Legis, <hi>Oculum pro oculo, dentem pro dente</hi> 
<pb n="0726"/> <note>(Exod. XXI, 24)</note>.
Fieri enim potest, ut tam brevi
tempore quisque amittat oculum severitate vindictae,
quam tulit ipse alteri improbitate peccati. Porro autem
si alienae feminae osculum infixum, rationis sit
verbere vindicare, nonne qui illud puncto temporis
fecerit, incomparabili horarum spatio verberatur, et
suavitas voluptatis exiguae diuturno dolore punitur?
Quid, in vinculis numquid tam diu quisque judicandus
est esse debere, quam diu fecit unde meruit
alligari; cum justissime annosas poenas servus in
compedibus pendat, qui verbo aut ictu celerrime
transeunte vel lacessivit dominum, vel plagavit? Jam
vero damnum, ignominia, exsilium, servitus, cum
plerumque sic infliguntur, ut nulla venia ralaxentur,
nonne pro hujus vitae modo similia poenis videntur
aeternis? Ideo quippe aeterna esse non possunt, quia
nec ipsa vita, quae his plectitur, porrigitur in aeternum:
et tamen peccata, quae vindicantur longissimi
temporis poenis, brevissimo tempore perpetrantur;
nec quisquam exstitit qui censeret tam cito nocentium
finienda esse tormenta, quam cito factum est vel homicidium,
vel adulterium, vel sacrilegium, vel quodlibet
aliud scelus, non temporis longitudine, sed iniquitatis
et impietatis magnitudine metiendum. Qui
vero pro aliquo grandi crimine morte mulctatur, numquid
mora qua occiditur, quae perbrevis est, ejus supplicium
leges aestimant, et non quod eum in sempiternum
auferunt de societate viventium? Quod est
autem de ista civitate mortali homines supplicio primae
mortis, hoc est de civitate illa immortali homines
supplicio secundae mortis auferre. Sicut enim non efficiunt
leges hujus civitatis, ut in eam quisque revocetur
occisus; sic nec illius, ut in vitam revocetur
aeternam, secunda morte damnatus. Quomodo
ergo verum est, inquiunt, quod ait Christus vester. <hi>In qua mensura mensi fueritis, in ea remetietur vobis <note>(Luc. VI, 38)</note>
            </hi>,
si temporale peccatum supplicio punitur
aeterno? Nec attendunt, non propter aequale temporis
spatium, sed propter vicissitudinem mali, id est,
ut qui mala fecerit, mala patiatur, eamdem dictam
fuisse mensuram. Quamvis hoc in ea re proprie possit
accipi, de qua Dominus cum hoc diceret, loquebatur,
id est, de judiciis et condemnationibus. Proinde
qui judicat et condemnat injuste, si judicatur et
condemnatur juste, in eadem mensura recipit, quamvis
non hoc quod dedit. Judicio enim fecit, judicio patitur:
quamvis fecerit damnatione quod iniquum est
patiatur damnatione quod justum est.</p>
</div2>

<div2>
          <head>CAPUT XII.-- <hi>De magnitudine praevaricationis primae, ob quam aeterna poena omnibus debeatur, qui extra gratiam fuerint Salvatoris.</hi> </head>
<p>Sed poena aeterna ideo dura et injusta sensibus videtur
humanis, quia in hac infirmitate moribundorum
sensuum deest ille sensus altissimae purissimaeque
<pb n="0727"/>
sapientiae, quo sentiri possit quantum nefas in illa
prima praevaricatione commissum sit. Quanto enim
magis homo fruebatur Deo, tanto majore impietate
dereliquit Deum, et factus est malo dignus aeterno,
qui hoc in se peremit bonum, quod esse posset aeternum.
Hinc est universa generis humani massa damnata:
quoniam qui hoc primitus admisit, cum ea
quae in illo fuerat radicata sua stirpe punitus est, ut
nullus ab hoc justo debitoque supplicio, nisi misericordia
et indebita gratia liberetur; atque ita dispertiatur
genus humanum, ut in quibusdam demonstretur
quid valeat misericors gratia, in caeteris quid justa
vindicta. Neque enim utrumque demonstraretur in
omnibus: quia, si omnes remanerent in poenis justae
damnationis, in nullo appareret misericors gratia redimentis: 
rursum, si omnes a tenebris transferrentur
in lucem, in nullo appareret severitas ultionis. In qua
propterea multo plures quam in illa sunt, ut sic ostendatur
quid omnibus deberetur. Quod si omnibus redderetur,
justitiam vindicantis juste nemo reprehenderet:
quia vero tam multi exinde liberantur, est
unde agantur maximae gratiae gratuito muneri liberantis.</p>
</div2>

<div2>
          <head>CAPUT XIII.-- <hi>Contra opinionem eorum qui putant criminosis supplicia post mortem causa purgationis adhiberi.</hi> </head>
<p>Platonici quidem, quamvis impunita nulla velint
esse peccata, tamen omnes poenas emendationi adhiberi
putant, vel humanis inflictas legibus, vel divinis,
sive in hac vita, sive post mortem, si aut parcatur hic
cuique, aut ita plectatur ut hic non corrigatur. Hinc
est Maronis illa sententia, ubi cum dixisset de terrenis
corporibus moribundisque membris, quod animae
<l>Hinc metuunt cupiuntque, dolent gaudentque, nec auras</l>
<l>Suspiciunt, clausae tenebris et carcere caeco;</l>
secutus adjunxit, atque ait:
<l>Quin et supremo cum lumine vita reliquit;</l>
id est, cum die novissimo reliquit eas ista vita.
<l>Non tamen (inquit) omne malum miseris, nec funditus omnes</l>
<l>Corporeae excedunt pestes, penitusque necesse est</l>
<l>Multa diu concreta modis inolescere miris.</l> 
<l>Ergo exercentur poenis, veterumque malorum</l>
<l>Supplicia expendunt: aliae panduntur inanes</l>
<l>Suspensae ad ventos, aliis sub gurgite vasto</l>
<l>Infectum eluitur scelus, aut exuritur igni.</l>  <note>(Aeneid. lib. 6, v. 733-742.)</note> 
Qui hoc opinantur, nullas poenas nisi purgatorias volunt
esse post mortem, ut quoniam terris superiora
sunt elementa, aqua, aer, ignis, ex aliquo istorum
mundetur per expiatorias poenas, quod terrena contagione
contractum est. Aer quippe accipitur in eo
quod ait, <hi>Suspensae ad ventos:</hi> aqua in eo quod ait, <hi>Sub gurgite vasto:</hi> 
 ignis autem suo nomine expressus
est, cum dixit, <hi>Aut exuritur igni.</hi>  Nos vero etiam in
hac quidem mortali vita esse quasdam poenas purgatorias
confitemur, non quibus affliguntur quorum vita
<pb n="0728"/>
vel non inde fit melior, vel potius inde fit pejor; sed
illis sunt purgatoriae, qui eis coerciti corriguntur.
Caeterae omnes poenae, sive temporariae, sive sempiternae,
sicut unusquisque divina providentia tractandus
est, inferuntur, vel pro peccatis sive praeteritis, sive
in quibus adhuc vivit ille qui plectitur, vel pro exercendis
declarandisque virtutibus, per homines et angelos,
seu bonos seu malos. Nam etsi quisquam
mali aliquid alterius improbitate vel errore patiatur,
peccat quidem homo, qui vel ignorantia, vel injustitia
cuiquam mali aliquid facit: sed non peccat Deus, qui
justo, quamvis occulto, judicio fieri sinit. Sed temporarias
poenas alii in hac vita tantum, alii post mortem,
alii et nunc et tunc, verumtamen ante judicium
illud severissimum novissimumque patiuntur. Non
autem omnes veniunt in sempiternas poenas, quae post
illud judicium sunt futurae, qui post mortem sustinent
temporales. Nam quibusdam, quod in isto non
remittitur, remitti in futuro saeculo <note>(Matth. XII, 32)</note>,
id est, ne futuri saeculi aeterno supplicio puniantur,
jam supra diximus.</p>
</div2>

<div2>
          <head>CAPUT XIV.-- <hi>De poenis temporalibus istius vitae, quibus subjecta est humana conditio.</hi> </head>
<p>Rarissimi sunt autem qui nullas in hac vita, sed
tantum post eam poenas luunt. Fuisse tamen aliquos,
qui usque ad decrepitam senectutem ne levissimam
quidem febriculam senserint, quietamque duxerint
vitam, ipsi et novimus et audivimus: quanquam vita
ipsa mortalium tota poena sit, quia tota tentatio est,
sicut sacrae Litterae personant, ubi scriptum est, <hi>Numquid
non tentatio est vita humana super terram <note>(Job VII,
1, sec. LXX)</note>
            </hi>? Non enim parva poena est ipsa insipientia,
vel imperitia, quae usque adeo fugienda merito
judicatur, ut per poenas doloribus plenas pueri
cogantur quaeque artificia vel litteras discere: ipsumque
discere, ad quod poenis adiguntur, tam poenale
est eis, ut nonnunquam ipsas poenas per quas compelluntur
discere, malint ferre, quam discere. Quis
autem non exhorreat, et mori eligat, si ei proponatur,
aut mors perpetienda, aut rursus infantia? Quae quidem
quod non a risu, sed a fletu orditur hanc lucem,
quid malorum ingressa sit, nesciens prophetat quodammodo.
Solum, quando natus est, ferunt risisse
Zoroastrem, nec ei boni aliquid monstrosus risus
ille portendit. Nam magicarum artium fuisse perhibetur
inventor: quae quidem illi nec ad praesentis vitae
vanam felicitatem contra suos inimicos prodesse potuerunt.
A Nino quippe rege Assyriorum, cum esset
ipse Bactrianorum, bello superatus est. Prorsus quod
scriptum est, <hi>Grave jugum super filios Adam, a die
exitus de ventre matris eorum, usque in diem sepulturae
in matrem omnium <note>(Eccli. XL, 1)</note>
            </hi>, usque adeo impleri
necesse est, ut ipsi parvuli per lavacrum regenerationis
ab originalis peccati, quo solo tenebantur, vinculo
jam soluti, mala multa patientes, nonnulli et incursus
<pb n="0729"/>
spirituum malignorum aliquando patiantur.
Quae quidem passio absit ut eis obsit, si hanc vitam
in illa aetate, etiam ipsa passione ingravescente et animam
de corpore excludente, finierint.</p>
</div2>

<div2>
          <head>CAPUT XV.-- <hi>Quod omne opus gratiae Dei eruentis nos de profunditate veteris mali, ad futuri saeculi pertineat novitatem.</hi> </head>
<p>Verumtamen in gravi jugo quod positum est super
filios Adam, a die exitus de ventre matris eorum,
usque in diem sepulturae in matrem omnium, etiam
hoc malum mirabile reperitur, ut sobrii simus, atque
intelligamus hanc vitam de peccato illo nimis
nefario, quod in paradiso perpetratum est, factam
nobis esse poenalem, totumque quod nobiscum agitur
per Testamentum novum, non pertinere nisi ad novi
saeculi haereditatem novam, ut hic pignore accepto,
illud cujus hoc pignus est suo tempore consequamur:
nunc autem ambulemus in spe, et proficientes de die
in diem, spiritu facta carnis mortificemus <note>(Rom. VIII,
13)</note>. <hi>Novit</hi> enim <hi>Dominus qui sunt ejus <note>(II Tim. II, 19)</note>
            </hi>;
et, <hi>Quotquot Spiritu Dei aguntur, hi filii sunt Dei <note>(Rom.
VIII, 14)</note>
            </hi>, Sed gratia, non natura. Unicus enim natura
Dei Filius, propter nos misericordia factus est filius
hominis, ut nos natura filii hominis, filii Dei per illum
gratia fieremus. Manens quippe ille immutabilis,
naturam nostram, in qua nos susciperet, suscepit a
nobis; et tenax divinitatis suae, nostrae infirmitatis
particeps factus est: ut nos in melius commutati,
quod peccatores mortalesque sumus, ejus immortalis
et justi participatione amittamus, et quod in natura
nostra bonum fecit, impletum summo bono in ejus
naturae bonitate servemus. Sicut enim per unum
hominem peccantem <note>(Id. V, 12)</note> in hoc tam grave
malum devenimus: ita per unum hominem eumdemque
Deum justificantem ad illud bonum tam sublime
veniemus. Nec quisquam se debet ab isto ad illum
transisse confidere, nisi cum ibi fuerit, ubi tentatio
nulla erit; nisi pacem tenuerit, quam belli hujus, in
quo caro concupiscit adversus spiritum et spiritus
adversus carnem <note>(Galat. V, 17)</note>, multis et variis certaminibus
quaerit. Hoc autem bellum nunquam ullum
esset, si natura humana per liberum arbitrium in
rectitudine, in qua facta est, perstitisset. Nunc vero
quae pacem felix cum Deo habere noluit, secum pugnat
infelix, et cum sit hoc malum miserabile, melius
est tamen quam priora vitae hujus. Melius confligitur
quippe cum vitiis, quam cum sine ulla conflictione
dominantur. Melius est, inquam, bellum cum spe
aeternae pacis, quam sine ulla liberationis cogitatione
captivitas. Cupimus quidem etiam hoc bello carere,


<pb n="0730"/>
et ad capessendam ordinatissimam pacem, ubi firmissima
stabilitate potioribus inferiora subdantur,
igne divini amoris accendimur. Sed si, quod absit,
illius tanti boni spes nulla esset, malle debuimus in
hujus conflictationis molestia remanere, quam vitiis
in nos dominationem non eis resistendo permittere
.</p>
</div2>

<div2>
          <head>CAPUT XVI.-- <hi>Sub quibus gratiae legibus omnes regeneratorum habeantur aetates.</hi> </head>
<p>Verum tanta est Dei misericordia in vasa misericordiae
quae praeparavit in gloriam, ut etiam prima
hominis aetas, id est, infantia quae sine ullo renisu
subjacet carni, et secunda quae pueritia nuncupatur,
ubi nondum ratio suscepit hanc pugnam, et fere sub
omnibus vitiosis delectationibus jacet, quia licet jam
fari valeat, et ideo infantiam transisse videatur, nondum
in ea est praecepti capax infirmitas mentis; si
sacramenta Mediatoris acceperit, etiamsi hanc in eis
annis vitam finiat, translata scilicet a potestate tenebrarum
in regnum Christi, non solum poenis non praeparetur
aeternis, sed ne ulla quidem post mortem
purgatoria tormenta patiatur. Sufficit enim sola spiritualis
regeneratio, ne post mortem obsit quod carnalis
generatio cum morte contraxit. Cum autem
ventum fuerit ad aetatem, quae praeceptum jam capit,
et subdi potest legis imperio, suscipiendum est bellum
contra vitia, et gerendum acriter, ne ad damnabilia
peccata perducat. Et si quidem nondum victoriarum
consuetudine roborata sunt, facilius vincuntur
et cedunt: si autem vincere atque imperare consueverunt, laboriosa difficultate superantur. Neque id
fit veraciter atque sinceriter, nisi verae delectatione
justitiae: haec est autem in fide Christi. Nam si lex
jubens adsit, et spiritus juvans desit per ipsam prohihitionem
desiderio crescente atque vincente peccati,
etiam reatus praevaricationis accedit. Nonnunquam
sane apertissima vitia aliis vitiis vincuntur
occultis, quae putantur esse virtutes, in quibus regnat
superbia et quaedam sibi placendi altitudo ruinosa.
Tunc itaque victa vitia deputanda sunt, cum Dei
amore vincuntur, quem nisi Deus ipse non donat,
nec aliter nisi per Mediatorem Dei et hominum hominem
Jesum Christum, qui factus est particeps
mortalitatis nostrae, ut nos participes faceret divinitatis
suae. Paucissimi autem sunt tantae felicitatis, ut
ab ipsa ineunte adolescentia nulla damnabilia peccata
committant, vel in flagitiis, vel in facinoribus,
<pb n="0731"/>
vel in nefariae cujusquam impietatis errore,
sed magna spiritus largitate opprimant,
quidquid eis posset carnali delectatione dominari. Plurimi vero praecepto legis accepto, cum prius victi
fuerint praevalentibus vitiis et praevaricatores ejus
effecti, tunc ad gratiam confugiunt adjuvantem, qua
fiant et amarius poenitendo, et vehementius pugnando,
prius Deo subdita, atque ita carni praeposita
mente victores. Quisquis igitur cupit poenas evadere
sempiternas, non solum baptizetur, verum etiam justificetur
in Christo, ac sic vere transeat a diabolo ad
Christum. Purgatorias autem poenas nullas futuras
opinetur, nisi ante illud ultimum tremendumque
judicium. Nequaquam tamen negandum est, etiam
ipsum aeternum ignem pro diversitate meritorum
quamvis malorum aliis leviorem, aliis futurum esse
graviorem, sive ipsius vis atque ardor pro poena digna
cujusque varietur, sive ipse aequaliter ardeat, sed
non aequali molestia sentiatur.</p>
</div2>

<div2>
          <head>CAPUT XVII.-- <hi>De his qui putant nullorum hominum poenas in aeternum esse mansuras.</hi> </head>
<p>Nunc jam cum misericordibus nostris agendum esse
video, et pacifice disputandum, qui vel omnibus illis
hominibus, quos justissimus Judex dignos gehennae
supplicio judicabit, vel quibusdam eorum nolunt credere
poenam sempiternam futuram, sed post certi
temporis metas pro cujusque peccati quantitate longioris
sive brevioris eos inde existimant liberandos.
Qua in re misericordior profecto fuit Origenes, qui
et ipsum diabolum atque angelos ejus post graviora
pro meritis et diuturniora supplicia ex illis cruciatibus
eruendos atque sociandos sanctis Angelis credidit.
Sed illum et propter hoc, et propter alia nonnulla, et
maxime propter alternantes sine cessatione beatitudines
et miserias, et statutis saeculorum intervallis
ab istis ad illas, atque ab illis ad istas itus ac reditus
interminabiles, non immerito reprobavit Ecclesia:
quin et hoc quod misericors videbatur amisit, faciendo
sanctis veras miserias quibus poenas luerent, et
falsas beatitudines in quibus verum ac securum, hoc
est, sine timore certum sempiterni boni gaudium non
haberent. Longe autem aliter istorum misericordia
<pb n="0732"/>
humano errat affectu, qui hominum illo judicio damnatorum
miserias temporales, omnium vero qui vel
citius vel tardius liberantur, aeternam felicitatem putant.
Quae sententia si propterea bona et vera quia
misericors est, tanto erit melior et verior quanto
misericordior fuerit. Extendatur ergo ac profundatur
fons hujus misericordiae usque ad damnatos angelos,
saltem post multa atque prolixa quantumlibet
saecula liberandos. Cur usque ad universam naturam
manat humanam, et cum ad angelicam ventum
fuerit, mox arescit? Non audent tamen se ulterius
miserando porrigere, et ad liberationem ipsius quoque
diaboli pervenire. Verum si aliquis audet, vincit
nempe istos, et tamen tanto invenitur errare deformius,
et contra recta Dei verba perversius, quanto
sibi videtur sentire clementius.</p>
</div2>

<div2>
          <head>CAPUT XVIII.-- <hi>De his qui novissimo judicio, propter intercessiones sanctorum, neminem hominum putant esse damnandum.</hi> </head>
<div3>
            <head>1.</head>
            <p>
 Sunt etiam, quales in collocutionibus nostris
ipse sum expertus, qui cum venerari videantur Scripturas
sanctas, moribus improbandi sunt; et agendo
causam suam, multo majorem quam isti misericordiam
Deo tribuunt erga humanum genus. Dicunt enim
de malis et infidelibus hominibus divinitus quidem
verum praedictum esse, quod digni sunt poena: sed
cum ad judicium ventum fuerit, misericordiam esse
superaturam. Donabit enim eos, inquiunt, misericors
Deus precibus et intercessionibus sanctorum
suorum. Si enim orabant pro illis, quando eos patiebantur
inimicos, quanto magis quando videbunt humiles
supplicesque prostratos? Neque enim credendum
est, aiunt, tunc amissuros sanctos viscera
misericordiae, cum fuerint plenissimae ac perfectissimae
sanctitatis, ut qui tunc orabant pro inimicis
suis, quando et ipsi sine peccato non erant, tunc non
orent pro supplicibus suis, quando nullum coeperint
habere peccatum. Aut vero Deus tunc eos non exaudiet
tot et tales filios suos, quando in tanta eorum
sanctitate nullum inveniet orationis impedimentum?
Testimonium vero Psalmi, et illi quidem qui permittunt
infideles atque impios homines saltem longo
tempore cruciari, et postea de malis omnibus erui,
sed magis isti pro se dicunt esse, ubi legitur: <hi>Numquid
obliviscetur misereri Deus, aut continebit in ira
sua miserationes suas <note>(Psal. LXXVI, 10)</note>
            </hi>? Ira ejus est,
inquiunt, ut omnes indigni beatitudine sempiterna,
ipso judicante puniantur supplicio sempiterno. Sed
si vel longum, vel prorsus ullum esse permiserit,
profecto ut possit hoc fieri, continebit in ira sua
miserationes suas, quod eum Psalmus dicit non esse
facturum. Non enim ait, Numquid diu continebit in
ira sua miserationes suas? sed quod prorsus non
continebit, ostendit.
<pb n="0733"/>
</p>
          </div3>
<div3>
            <head>2. </head>
            <p>
Sic ergo isti volunt judicii Dei comminationem
non esse mendacem, quamvis sit neminem damnaturus,
quemadmodum ejus comminationem, qua dixit
eversurum se esse Niniven civitatem <note>(Jonae III, 4)</note>,
mendacem non possumus dicere; et tamen non factum
est, inquiunt, quod sine ulla conditione praedixit.
Non enim ait, Ninive evertetur, si non egerint
poenitentiam, seque correxerint: sed hoc non addito
praenuntiavit futuram eversionem illius civitatis. Quam
comminationem propterea veracem putant, quia hoc
praedixit Deus quod vere digni erant pati, quamvis
hoc non esset ipse facturus. Nam etsi poenitentibus
pepercit, inquiunt, utique illos poenitentiam non
ignorabat acturos, et tamen absolute ac definite eorum
eversionem futuram esse praedixit. Hoc ergo
erat, inquiunt, in veritate severitatis, quia id erant
digni; sed in ratione miserationis non erat, quam
non continuit in ira sua, ut ab ea poena supplicibus
parceret, quam fuerat contumacibus comminatus. Si
ergo tunc pepercit, aiunt, quando sanctum suum
Prophetam fuerat parcendo contristaturus, quanto
magis tunc miserabilius supplicantibus parcet, quando
ut parcat omnes sancti ejus orabunt? Sed hoc
quod ipsi suis cordibus suspicantur, ideo putant
Scripturas tacuisse divinas, ut multi se corrigant,
vel prolixarum vel aeternarum timore poenarum, et
sint qui possint orare pro eis, qui se non correxerint:
nec tamen opinantur omni modo id eloquia
divina tacuisse. Nam quo pertinet, inquiunt, quod
scriptum est, <hi>Quam multa multitudo dulcedinis
tuae, Domine, quam abscondisti metuentibus te <note>(Psal.
XXX, 20)</note>
            </hi>! nisi ut intelligamus propter timorem fuisse
absconditam misericordiae divinae tam multam secretamque
dulcedinem? Addunt etiam propterea
dixisse Apostolum, <hi>Conclusit enim Deus omnes in infidelitate,
ut omnium misereatur <note>(Rom. XI, 32)</note>
            </hi>, quo
significaret, quod ab illo nemo damnabitur. Nec isti
tamen qui hoc sentiunt, hanc opinionem suam usque
ad liberationem vel nullam damnationem diaboli
atque angelorum ejus extendunt. Humana quippe
circa solos homines moventur misericordia, et causam
maxime agunt suam, per generalem in genus
humanum quasi Dei miserationem impunitatem falsam
suis perditis moribus pollicentes: ac per hoc
superabunt eos in praedicanda Dei misericordia, qui
hanc impunitatem etiam principi daemonum et ejus
satellitibus pollicentur.</p>
          </div3> </div2> 

<div2>
          <head>CAPUT XIX.-- <hi>De his qui impunitatem omnium peccatorum promittunt etiam haereticis, propter participationem corporis Christi.</hi> </head>
<p>Item sunt alii, ab aeterno supplicio liberationem,
nec ipsis saltem omnibus hominibus promittentes,
sed tantummodo Christi Baptismate ablutis, qui
participes fiunt corporis ejus, quomodolibet vixerint,
in quacumque haeresi vel impietate fuerint, propter
illud quod ait Jesus: <hi>Hic est panis qui de coelo descendit,
ut si quis ex ipso manducaverit, non moriatur.
Ego sum panis vivus, qui de coelo descendi: si quis
<pb n="0734"/>
manducaverit ex hoc pane, vivet in aeternum <note>(Joan. VI,
50-52)</note>
            </hi>. Ab aeterna ergo morte, inquiunt, necesse
est istos erui, et ad vitam aeternam quandocumque
perduci.</p>
</div2>

<div2>
          <head>CAPUT XX.-- <hi>De his qui non omnibus, sed iis tantum qui apud Catholicos sunt renati, etiamsi postea in multa crimina erroresque proruperint, indulgentiam pollicentur.</hi> </head>
<p>Item sunt qui hoc nec omnibus habentibus Baptismatis
Christi et ejus corporis sacramentum, sed
solis Catholicis, quamvis male viventibus pollicentur;
quia non solo sacramento, sed re ipsa manducaverunt
corpus Christi, in ipso ejus corpore constituti,
de quo dicit Apostolus, <hi>Unus panis, unum corpus multi
sumus <note>(I Cor. X, 17)</note>
            </hi>: ut etiamsi postea in aliquam
haeresim vel etiam in gentilium idololatriam lapsi
fuerint, tantum quia in corpore Christi, id est in
Ecclesia catholica, sumpserunt Baptismum Christi
et manducaverunt corpus Christi, non moriantur in
aeternum, sed vitam quandoque consequantur aeternam;
atque illa omnis impietas quanto major fuerit,
non eis valeat ad aeternitatem, sed ad diuturnitatem
magnitudinemque poenarum.</p>
</div2>

<div2>
          <head>CAPUT XXI.-- <hi>De his qui eos qui permanent in catholica fide, etiamsi pessime vixerint, et ob hoc uri meruerint, tamen propter fidei fundamentum salvandos esse definiunt.</hi> </head>
<p>Sunt autem qui propter id quod scriptum est, <hi>Qui
perseveraverit usque in finem, hic salvus erit <note>(Matth.
XXIV, 13)</note>
            </hi>: non nisi in Ecclesia catholica perseverantibus,
quamvis in ea male viventibus, hoc promittunt,
per ignem videlicet salvandis merito fundamenti,
de quo ait Apostolus, <hi>Fundamentum enim aliud nemo
potest ponere, praeter id quod positum est, quod est
Christus Jesus.</hi> Si quis autem aedificat super fundamentum
hoc aurum, argentum, lapides pretiosos, ligna,
fenum, stipulam, uniuscujusque opus manifestabitur.
Dies enim declarabit; quoniam in igne revelabitur, et
uniuscujusque opus quale sit, ignis probabit. <hi>Si cujus
opus permanserit quod superaedificavit, mercedem accipiet:
si cujus opus autem arserit, damnum patietur;
ipse autem salvus erit, sic tamen quasi per ignem <note>(I Cor.
III, 11-15)</note>
            </hi>. Dicunt ergo cujuslibet vitae catholicum
Christianum Christum habere in fundamento, quod
fundamentum nulla haeresis habet a corporis ejus
unitate praecisa. Et ideo propter hoc fundamentum,
etiamsi malae vitae fuerit catholicus Christianus, velut
qui superaedificaverit ligna, fenum, stipulam, putant
eum salvum fieri per ignem, id est, post poenas ignis
illius liberari, quo igne in ultimo judicio punientur
mali.</p>
</div2>

<div2>
          <head>CAPUT XXII.-- <hi>De his qui putant ea crimina, quae inter eleemosynarum opera committuntur, ad damnationis judicium non vocari.</hi> </head>
<p>Comperi etiam quosdam putare eos tantummodo
<pb n="0735"/>
arsuros illius aeternitate supplicii, qui pro peccatis
suis facere dignas eleemosynas negligunt, juxta illud
apostoli Jacobi: <hi>Judicium autem sine misericordia illi
qui non fecit misericordiam <note>(Jacobi II, 13)</note>
            </hi>. Qui ergo
fecerit, inquiunt, quamvis mores in melius non mutaverit,
sed inter ipsas suas eleemosynas nefarie ac
nequiter vixerit, judicium illi cum misericordia futurum
est, ut aut nulla damnatione plectatur, aut
post aliquod tempus sive parvum, sive prolixum, ab
illa damnatione liberetur. Ideo Judicem ipsum vivorum
atque mortuorum noluisse existimant aliud commemorare
se esse dicturum, sive dextris quibus est
vitam daturus aeternam, sive sinistris quos aeterno
supplicio damnaturus <note>(Matth. XXV, 33 sqq.)</note>, nisi
eleemosynas sive factas, sive non factas. Ad hoc
pertinere aiunt et in oratione Dominica quotidianam
postulationem: <hi>Dimitte nobis debita nostra, sicut et
nos dimittimus debitoribus nostris <note>(Id. VI, 12)</note>
            </hi>. Quisquis
enim illi qui in eum peccavit, dimittit ignoscendo
peccatum, procul dubio eleemosynam facit. Quam
rem Dominus sic ipse commendavit, ut diceret: <hi>Si
enim dimiseritis peccata hominibus, dimittet vobis et
Pater vester peccata vestra: si autem non dimiseritis
hominibus, neque Pater vester qui in coelis est, dimittet
vobis <note>(Ibid., 14, 15)</note>
            </hi>. Ergo et ad hoc genus eleemosynarum
pertinet quod ait apostolus Jacobus, judicium
futurum sine misericordia ei qui non fecit
misericordiam. Nec dixit Dominus, inquiunt, magna
vel parva; sed, <hi>Dimittet vobis Pater vester peccata
vestra, si et vos dimiseritis hominibus.</hi>  Ac per hoc
putant etiam eis qui perdite vixerint, donec claudant
diem vitae hujus extremum, per hanc orationem,
qualiacumque et quantacumque fuerint, omnia quotidie
peccata dimitti, sicut ipsa quotidie frequentatur
oratio, si hoc tantummodo custodire meminerint, ut
quando ab eis veniam petunt, qui eos peccato qualicumque
laeserunt, ex corde dimittant. Cum ad haec
omnia, Deo donante, respondero, liber iste claudendus
est.</p>
</div2>

<div2>
          <head>CAPUT XXIII.-- <hi>Contra opinionem eorum qui dicunt, nec diaboli, nec hominum malorum perpetua futura supplicia.</hi> </head>
<p>Ac primum quaeri oportet atque cognosci, cur Ecclesia
ferre nequiverit hominum disputationem, diabolo
etiam post maximas et diuturnissimas poenas,
purgationem vel indulgentiam pollicentem. Neque
enim tot sancti et sacris veteribus ac novis Litteris
eruditi, mundationem et regni coelorum beatitudinem
post qualiacumque et quantacumque supplicia, qualibuscumque
et quantiscumque angelis inviderunt:
sed potius viderunt divinam vacuari vel infirmari
non posse sententiam, quam se Dominus praenuntiavit
in judicio prolaturum atque dicturum, <hi>Discedite
a me, maledicti, in ignem aeternum, qui paratus est diabolo
et angelis ejus <note>(Matth. XXV, 41)</note>
            </hi>. Sic quippe ostendit
aeterno igne diabolum et angelos ejus arsuros. Et
quod scriptum est in Apocalypsi, <hi>Diabolus qui seducebat
eos, missus est in stagnum ignis et sulphuris, quo
<pb n="0736"/>
et bestia et pseudopropheta; et cruciabuntur die ac nocte
in saecula saeculorum <note>(Apoc. XX, 9, 10)</note>
            </hi>. Quod ibi dictum
est, <hi>aeternum;</hi> hic dictum est, <hi>in saecula saeculorum:</hi> 
quibus verbis nihil Scriptura divina significare consuevit,
nisi quod finem non habet temporis. Quamobrem
prorsus nec alia causa, nec justior atque manifestior
inveniri potest, cur verissima pietate teneatur
fixum et immobile, nullum regressum ad justitiam
vitamque sanctorum diabolum et angelos ejus habituros,
nisi quia Scriptura, quae neminem fallit, dicit eis
Deum non pepercisse <note>(II Petr. II, 4)</note>, et sic ab illo
esse interim praedamnatos, ut carceribus caliginis inferi
 retrusi traderentur servandi, atque ultimo judicio
puniendi, quando eos aeternus ignis accipiet, ubi
cruciabuntur in saecula saeculorum. Quod si ita est,
quomodo ab hujus aeternitate poenae, vel universi, vel
quidam homines post quantumlibet temporis subtrahentur,
ac non statim enervabitur fides, qua creditur
sempiternum daemonum futurum esse supplicium? Si
enim quibus dicetur, <hi>Discedite a me, maledicti, in ignem
aeternum, qui paratus est diabolo et angelis ejus <note>(Matth.
XXV, 41)</note>
            </hi>, vel universi vel aliqui eorum non semper
ibi erunt; quid causae est cur diabolus et angeli ejus
semper ibi futuri esse credantur? an forte Dei sententia,
quae in malos et angelos et homines proferetur,
in angelos vera erit, in homines falsa? Ita plane hoc
erit, si non quod Deus dixit, sed quod suspicantur
homines plus valebit. Quod fieri quia non potest, non
argumentari adversus Deum, sed divino potius, dum
tempus est, debent parere praecepto, qui sempiterno
cupiunt carere supplicio. Deinde quale est aeternum
supplicium pro igne diuturni temporis existimare,
et vitam aeternam credere sine fine, cum Christus
eodem ipso loco, in una eademque sententia dixerit
utrumque complexus, <hi>Sic ibunt isti in supplicium
aeternum; justi autem, in vitam aeternam <note>(Ibid. 46)</note>
            </hi>?
Si utrumque aeternum, profecto aut utrumque cum
fine diuturnum, aut utrumque sine fine perpetuum
debet intelligi. Par pari enim relata sunt, hinc supplicium
aeternum, inde vita aeterna. Dicere autem in
hoc uno eodemque sensu, Vita aeterna sine fine erit,
supplicium aeternum finem habebit, multum absurdum
est. Unde, quia vita aeterna sanctorum sine fine
erit, supplicium quoque aeternum quibus erit, finem
procul dubio non habebit.</p>
</div2>

<div2>
          <head>CAPUT XXIV.-- <hi>Contra eorum sensum, qui in judicio Dei omnibus reis propter sanctorum preces putant esse parcendum.</hi> </head>
<div3>
            <head>1.</head>
            <p>
 Hoc autem et adversus eos valet, qui suas agentes
causas contra Dei venire verba, velut misericordia
majore conantur; ut ideo videlicet vera sint, quia ea
quae dixit homines esse passuros, pati digni sunt, non
quia passuri sunt. Donabit enim eos, inquiunt, precibus
sanctorum suorum, etiam tunc tanto magis
orantium pro inimicis suis, quanto sunt utique sanctiores,
eorumque efficacior est oratio, et exauditione
<pb n="0737"/>
Dei dignior, jam nullum habentium omnino peccatum.
Cur ergo eadem perfectissima sanctitate, et cuncta
impetrare valentibus mundissimis et misericordissimis
precibus, etiam pro angelis non orabunt, quibus
paratus est ignis aeternus, ut Deus sententiam suam
mitiget, et reflectat in melius, eosque ab illo igne
faciat alienos? An erit forsitan quisquam, qui et hoc
futurum esse praesumat, affirmans etiam sanctos Angelos
simul cum sanctis hominibus, qui tunc aequales
erunt Angelis Dei, pro damnandis et angelis et hominibus
oraturos, ut misericordia non patiantur, quod
veritate merentur pati? Quod nemo sanae fidei dixit,
nemo dicturus est. Alioqui nulla causa est, cur non
etiam nunc pro diabolo et angelis ejus oret Ecclesia,
quam Magister Deus pro inimicis suis jussit orare.
Haec igitur causa, qua fit ut nunc Ecclesia non oret
pro malis angelis, quos suos esse novit inimicos, eadem
ipsa causa est, qua fiet ut in illo tunc judicio
etiam pro hominibus aeterno igne cruciandis, quamvis
perfecta sit sanctitate, non oret. Nunc enim propterea
pro eis orat, quos in genere humano habet inimicos,
quia tempus est poenitentiae fructuosae. Nam quid
maxime pro eis orat, nisi <hi>ut det illis Deus,</hi> sicut dicit
Apostolus, <hi>poenitentiam, et resipiscant de diaboli laqueis,
a quo captivi tenentur secundum ipsius voluntatem <note>(II Tim. II, 25, 26)</note>
            </hi>?
Denique si de aliquibus ita certa
esset, ut qui sint illi, etiam nosset, qui licet adhuc
in hac vita sint constituti, tamen praedestinati sunt
in aeternum ignem ire cum diabolo; tam pro eis non
oraret, quam nec pro ipso. Sed quia de nullo certa
est, orat pro omnibus duntaxat hominibus inimicis suis
in hoc corpore constitutis: nec tamen pro omnibus
exauditur. Pro his enim solis exauditur, qui, etsi adversantur
Ecclesiae, ita sunt tamen praedestinati, ut
pro eis exaudiatur Ecclesia, et filii efficiantur Ecclesiae.
Si qui autem usque ad mortem habebunt cor impoenitens,
nec ex inimicis convertentur in filios,
numquid jam pro eis, id est, pro talium defunctorum
spiritibus, orat Ecclesia? Quid ita, nisi quia jam in
parte diaboli computatur qui, dum esset in corpore,
non est translatus in Christum?</p>
          </div3>
<div3>
            <head>2.</head>
            <p>
 Eadem itaque causa est, cur non oretur tunc
pro hominibus aeterno igne puniendis, quae causa est,
ut neque nunc, neque tunc oretur pro angelis malis:
quae itidem causa est, ut quamvis pro hominibus,
tamen jam nec nunc oretur pro infidelibus impiisque
defunctis. Nam pro defunctis quibusdam, vel ipsius
<pb n="0738"/>
Ecclesiae, vel quorumdam piorum exauditur oratio:
sed pro his quorum in Christo regeneratorum nec
usque adeo vita in corpore male gesta est, ut tali
misericordia judicentur digni non esse, nec usque adeo
bene, ut talem misericordiam reperiantur necessariam
non habere. Sicut etiam facta resurrectione mortuorum
non deerunt quibus post poenas, quas patiuntur
spiritus mortuorum, impertiatur misericordia, ut in
ignem non mittantur aeternum. Neque enim de quibusdam
veraciter diceretur, quod non eis remittatur
neque in hoc saeculo, neque in futuro <note>(Matth. XII,
32)</note>, nisi essent quibus, etsi non in isto, tamen remittetur
in futuro. Sed cum dictum fuerit a Judice
vivorum atque mortuorum, <hi>Venite, benedicti Patris
mei, possidete paratum vobis regnum a constitutione
mundi:</hi> et aliis e contrario, <hi>Discedite a me, maledicti,
in ignem aeternum, qui paratus est diabolo, et angelis
ejus;</hi> et, <hi>Ibunt isti in supplicium aeternum, justi autem
in vitam aeternam <note>(Id. XXV, 34, 41, 46)</note>
            </hi>: nimiae
praesumptionis est dicere, cuiquam eorum aeternum
supplicium non futurum, quos Deus ituros in supplicium
dixit aeternum, ut per hujus praesumptionis
persuasionem facere, ut de ipsa quoque vita vel desperetur
vel dubitetur aeterna.</p>
          </div3>
<div3>
            <head>3.</head>
            <p>
 Nemo itaque sic intelligat Psalmum canentem, <hi>Numquid obliviscetur misereri Deus, aut continebit in
ira sua miserationes suas 
 <note>(Psal. LXXVI, 10)</note>
            </hi>? ut opinetur
de hominibus bonis veram, de malis falsam,
aut de bonis hominibus et malis angelis veram, de
malis autem hominibus falsam Dei esse sententiam.
Hoc enim quod ait Psalmus, ad vasa misericordiae
pertinet, et ad filios promissionis, quorum erat unus
etiam ipse Propheta; qui cum dixisset, <hi>Numquid obliviscetur
misereri Deus, aut continebit in ira sua miserationes
suas?</hi>  continuo subjecit, <hi>Et dixi, Nunc coepi,
haec est immutatio dexterae Excelsi <note>(Ibid. 11)</note>
            </hi>. Exposuit
profecto quid dixerit, <hi>Numquid continebit in ira sua
miserationes suas?</hi>  Ira enim Dei est etiam ista vita
mortalis, ubi homo vanitati similis factus est, et dies
ejus velut umbra praetereunt <note>(Psal. CXLIII, 4)</note>. In qua
tamen ira non obliviscitur misereri Deus, faciendo
solem suum oriri super bonos et malos, et pluendo
super justos et injustos; ac sic non continet in ira
sua miserationes suas <note>(Matth. V, 45)</note>: maximeque in
eo quod expressit hic Psalmus, dicendo, <hi>Nunc coepi,
haec est immutatio dexterae Excelsi;</hi> quoniam in hac
ipsa aerumnosissima vita, quae ira Dei est, vasa misericordiae
mutat in melius, quamvis adhuc in hujus corruptionis
miseria maneat ira ejus, quia nec in ipsa ira
sua continet miserationes suas. Cum ergo isto modo
compleatur divini illius cantici veritas, non est eam
necesse etiam illic intelligi, ubi non pertinentes ad
civitatem Dei sempiterno supplicio punientur. Sed
<pb n="0739"/>
quibus placet istam sententiam usque ad illa impiorum
tormenta protendere, saltem sic intelligant, ut, manente
in eis ira Dei, quae in aeterno est pronuntiata
supplicio, non contineat Deus in hac ira sua miserationes
suas, et faciat eos non tanta quanta digni sunt
poenarum atrocitate cruciari; non ut eas poenas vel
nunquam subeant, vel aliquando finiant, sed ut eas
mitiores quam merita sunt eorum levioresque patiantur.
Sic enim et ira Dei manebit, et in ipsa ira sua miserationes
suas non continebit. Quod quidem non ideo
confirmo, quoniam non resisto.</p>
          </div3>
<div3>
            <head>4.</head>
            <p>
 Caeterum eos qui putant minaciter potius quam
veraciter dictum, <hi>Discedite a me, maledicti, in ignem
aeternum;</hi> et, <hi>Ibunt isti in supplicium aeternum <note>(Matth. XXV,
41, 46)</note>
            </hi>; et, <hi>Cruciabuntur in saecula saeculorum <note>(Apoc.
XX, 10)</note>
            </hi>, et, <hi>Vermis eorum non morietur, et ignis non
exstinguetur <note>(Isai. LXVI, 24)</note>
            </hi>, et caetera hujusmodi, non
tam ego, quam ipsa Scriptura divina planissime atque
plenissime redarguit ac refellit. Ninivitae quippe in
hac vita egerunt poenitentiam <note>(Jonae III, 7)</note>; et ideo
fructuosam, velut in hoc agro seminantes, in quo
Deus voluit cum lacrymis seminari, quod postea cum
laetitia meteretur <note>(Psal. CXXV, 6)</note>: et tamen quis negabit,
quod Dominus praedixit, in eis fuisse completum,
nisi parum advertat, quemadmodum peccatores
Deus non solum iratus, verum etiam miseratus evertat?
Evertuntur enim peccatores duobus modis, aut sicut
Sodomitae, ut pro peccatis suis ipsi homines puniantur,
aut sicut Ninivitae, ut ipsa hominum peccata poenitendo
destruantur. Factum est ergo quod praedixit
Deus: eversa est Ninive quae mala erat, et bona aedificata
est quae non erat. Stantibus enim moenibus atque
domibus, eversa est civitas in perditis moribus.
Ac sic quamvis Propheta fuerit contristatus, quia non
est factum quod illi homines timuerunt illo prophetante
venturum <note>(Jonae IV, 1-3)</note>: factum est tamen
quod fuerat Deo praesciente praedictum; quoniam
noverat qui praedixit, quomodo in melius esset implendum.</p>
          </div3>
<div3>
            <head>5.</head>
            <p>
 Ut autem noverint isti in perversum misericordes
quo pertineat quod scriptum est, <hi>Quam multa
multitudo dulcedinis tuae, Domine, quam abscondisti
timentibus te!</hi>  legant quod sequitur, <hi>perfecisti autem
sperantibus in te <note>(Psal. XXX, 20)</note>
            </hi>. Quid est, <hi>Abscondisti
timentibus, perfecisti sperantibus,</hi> nisi quia illis
qui timore poenarum suam volunt justitiam constituere
quae in lege est, non est justitia Dei dulcis <note>(Rom.
X, 3)</note>, quia nesciunt eam? Non enim gustaverunt eam.
In se namque sperant, non in ipso: et ideo eis abconditur
multitudo dulcedinis Dei; quoniam timent quidem
Deum, sed illo timore servili, qui non est in
charitate, quia perfecta charitas foras mittit timorem <note>(I Joan. IV, 18)</note>.
Ideo sperantibus in eum perficit dulcedinem
suam, inspirando eis charitatem suam, ut timore
casto, non quem charitas foras mittit, sed permanente
in saeculum saeculi <note>(Psal. XVIII, 10)</note>, cum gloriantur,
in Domino glorientur. Justitia quippe Dei Christus est,
<pb n="0740"/> <hi>qui factus est nobis,</hi> 
 sicut dicit Apostolus, <hi>sapientia a
Deo, et justitia; et sanctificatio, et redemptio: ut quemadmodum
scriptum est, Qui gloriatur, in Domino glorietur <note>(I Cor. I, 30 et 31)</note>
            </hi>.
Hanc Dei justitiam, quam donat
gratia sine meritis, nesciunt illi qui suam justitiam
volunt constituere, et ideo justitiae Dei, quod Christus
est, non sunt subjecti <note>(Rom. X, 3)</note>. In qua justitia est
multa multitudo dulcedinis Dei, propter quam dicitur
in Psalmo, <hi>Gustate, et videte quam dulcis est Dominus <note>(Psal. XXXIII, 9)</note>
            </hi>.
Et hanc quidem in hac peregrinatione
gustantes, non ad satietatem sumentes, esurimus
eam potius ac sitimus, ut ea postea saturemur,
cum videbimus eum sicuti est <note>(I Joan. III, 2,)</note>, et
implebitur quod scriptum est, <hi>Saturabor, cum manifestabitur
gloria tua <note>(Psal. XVI, 15)</note>
            </hi>. Ita perficit
Christus multam multitudinem dulcedinis suae sperantibus
in eum. Porro autem si eam, quam illi putant,
dulcedinem suam Deus abscondit timentibus eum qua
non est impios damnaturus, ut hoc nescientes et damnari
timentes recte vivant, ac sic possint esse qui
orent pro non recte viventibus; quomodo eam perficit
sperantibus in eum, quandoquidem, sicut somniant,
per hanc dulcedinem non damnaturus est eos, qui
non sperant in eum? Illa igitur ejus dulcedo quaeratur
quam perficit sperantibus in eum, non quam perficere
putatur contemnentibus et blasphemantibus
cum. Frustra itaque homo post hoc corpus inquirit,
quod in hoc corpore sibi comparare neglexit.</p>
          </div3>
<div3>
            <head>6.</head>
            <p>
 Illud quoque apostolicum, <hi>Conclusit enim Deus
omnes in infidelitate, ut omnium misereatur:</hi> non ideo
dictum est; quod neminem sit damnaturus: sed superius
apparet unde sit dictum. Nam cum de Judaeis
postea credituris Apostolus loqueretur ad Gentes, ad
quas utique jam credentes conscribebat epistolas: <hi>Sicut enim vos,</hi> 
 inquit, <hi>aliquando non credidistis Deo,
nunc autem misericordiam consecuti estis illorum incredulitate;
sic et hi nunc non crediderunt in vestra misericordia,
ut et ipsi misericordiam consequantur <note>(Rom.
XI, 31, 32)</note>
            </hi>. Deinde subjecit, unde isti sibi errando blandiuntur,
atque ait, <hi>Conclusit enim Deus omnes in infidelitate,
ut omnium misereatur.</hi>  Quos omnes, nisi de
quibus loquebatur, tanquam dicens, et vos et illos?
Deus ergo et Gentiles et Judaeos, quos praescivit et
praedestinavit conformes imaginis Filii sui <note>(Id. VIII,
29)</note>, omnes in infidelitate conclusit: ut de amaritudine
infidelitatis suae poenitendo confusi, et ad dulcedinem
misericordiae Dei credendo conversi, clamarent
illud in Psalmo, <hi>Quam multa multitudo dulcedinis tuae.
Domine, quam abscondisti timentibus te, perfecisti autem
sperantibus,</hi> non in se, sed <hi>in te!</hi>  Omnium itaque miseretur
vasorum misericordiae. Quid est, omnium? Et
eorum scilicet quos ex Gentibus, et eorum quos ex
Judaeis praedestinavit, vocavit, justificavit, glorificavit;
<pb n="0741"/>
non omnium hominum, sed istorum omnium neminem
damnaturus.
</p>
          </div3>
        </div2>

<div2>
          <head>CAPUT XXV.-- <hi>An hi qui inter haereticos baptizati sunt, et deteriores postea male vivendo facti sunt, vel hi qui apud Catholicos renati ad haereses aut schismata transierunt, vel hi qui a Catholicis apud quos renati sunt, non recedentes, criminose vivere perstiterunt, possint privilegio Sacramentorum remissionem aeterni sperare supplicii.</hi> </head>
<div3>
            <head>1.</head>
            <p>
 Sed jam respondeamus etiam illis, qui non solum
diabolo et angelis ejus, sicut nec isti, sed ne ipsis
quidem omnibus hominibus liberationem ab aeterno
igne promittunt; verum eis tantum qui Christi Baptismate
abluti et corporis ejus et sanguinis participes
facti sunt, quomodolibet vixerint, in quacumque haeresi
vel impietate fuerint. Sed contradicit eis
Apostolus, dicens: <hi>Manifesta autem sunt opera carnis,
quae sunt fornicatio, immunditia, luxu ia, idolorum
servitus, veneficia, inimicitiae, contentiones, aemulationes,
animositates, dissensiones, haereses, invidiae, ebrietates,
comessationes, et his similia: quae praedico vobis,
sicut praedixi, quoniam qui talia agunt, regnum Dei non
possidebunt <note>(Galat. V, 19-21)</note>
            </hi>. Haec profecto apostolica
falsa est sententia, si tales post quantalibet tempora
liberati regnum Dei possidebunt. Sed quoniam
falsa non est, profecto regnum Dei non possidebunt.
Et si in regni Dei possessione nunquam erunt, aeterno
supplicio tenebuntur: quoniam non est locus medius,
ubi non sit in supplicio, qui illo non fuerit constitutus
in regno.</p>
          </div3>
<div3>
            <head>2.</head>
            <p>
 Quamobrem quod ait Dominus Jesus, <hi>Hic est panis
qui de coelo descendit, ut si quis ex ipso manducaverit,
non moriatur. Ego sum panis vivus, qui de coelo descendi;
si quis manducaverit ex hoc pane, vivet in aeternum <note>(Joan. VI, 50-52)</note>
            </hi>,
quomodo sit accipiendum, merito
quaeritur. Et ab istis quidem quibus nunc respondemus,
hunc intellectum auferunt illi quibus deinde
respondendum est: hi sunt autem qui hanc liberationem,
nec omnibus habentibus sacramentum Baptismatis
et corporis Christi, sed solis Catholicis, quamvis
male viventibus, pollicentur: quia non solo, inquiunt,
sacramento, sed re ipsa manducaverunt corpus
Christi, in ipso scilicet ejus corpore constituti: de
quo corpore ait Apostolus, <hi>Unus panis, unum corpus
multi sumus <note>(I Cor. X, 17)</note>
            </hi>. Qui ergo est in ejus corporis
unitate, id est, in Christianorum compage membrorum,
cujus corporis sacramentum fideles communicantes
de altari sumere consueverunt, ipse vere
dicendus est manducare corpus Christi, et bibere
sanguinem Christi. Ac per hoc haeretici et schismatici
ab hujus unitate corporis separati possunt idem
percipere sacramentum, sed non sibi utile, imo vero
etiam noxium, quo judicentur gravius, quam vel tardius
liberentur. Non sunt quippe in eo vinculo pacis,
quod illo exprimitur sacramento.</p>
          </div3>
<div3>
            <head>3.</head>
            <p>
 Sed rursus etiam isti qui recte intelligunt, non
<pb n="0742"/>
dicendum esse cum manducare corpus Christi,
qui in corpore non est Christi, non recte promittunt
eis qui vel in haeresim, vel etiam in gentilium superstitionem,
ex illius corporis unitate labuntur, liberationem
quandoque ab aeterni igne supplicii. Primum,
quia debent attendere, quam sit intolerabile atque a
sana doctrina nimis devium, ut multi ac pene omnes,
qui haereses impias condiderunt exeuntes de catholica
Ecclesia, et facti sunt haeresiarchae, meliores habeant
causas, quam hi qui nunquam fuerunt catholici, cum
in eorum laqueos incidissent; si illos haeresiarchas
hoc facit liberari a supplicio sempiterno, quod in catholica
Ecclesia baptizati sunt, et sacramentum corporis
Christi in vero Christi corpore primitus acceperunt:
cum pejor utique sit desertor fidei et ex desertore
oppugnator ejus effectus, quam ille qui non
deseruit quam nunquam tenuit. Deinde quia et his occurrit
Apostolus eadem verba proferens, et enumeratis
illis carnis operibus eadem veritate praedicens, <hi>Quoniam qui talia agunt, regnum Dei non possidebunt <note>(Galat. V, 21)</note>
            </hi>.</p>
          </div3>
<div3>
            <head>4.</head>
            <p>
 Unde nec illi in perditis et damnabilibus moribus
debent esse securi, qui usque in finem quidem
velut in communione Ecclesiae catholicae perseverant,
intuentes quod dictum est, <hi>Qui perseveraverit usque in
finem, hic salvus erit <note>(Matth. X, 22)</note>
            </hi>; et per vitae iniquitatem,
ipsam vitae justitiam, quod eis Christus est,
deserunt, sive fornicando, sive alias immunditias flagitiorum,
quas nec Apostolus exprimere voluit, in suo
corpore perpetrando, sive turpitudine luxuriae diffluendo,
sive aliquid aliud eorum agendo de quibus
ait, <hi>Quoniam qui talia agunt, regnum Dei non possidebunt.</hi>  
Ac per hoc quicumque agunt talia, nisi in sempiterno
supplicio non erunt, quia in Dei regno esse
non poterunt. In his enim perseverando usque in hujus
vitae finem, non utique dicendi sunt in Christo
perseverasse usque in finem: quia in Christo perseverare,
est in ejus fide perseverare. Quae <hi>fides,</hi> ut eam
definit idem apostolus, <hi>per dilectionem operatur <note>(Galat.
V, 6)</note>
            </hi>. <hi>Dilectio</hi> autem, sicut ipse alibi dicit, <hi>malum non
operatur <note>(I Cor. XIII, 4; Rom. XIII, 10)</note>
            </hi>. Nec isti ergo
dicendi sunt manducare corpus Christi; quoniam nec
in membris computandi sunt Christi. Ut enim alia taceam,
non possunt simul esse et membra Christi, et
membra meretricis <note>(I Cor. VI, 15)</note>. Denique ipse dicens, <hi>Qui manducat carnem meam, et bibit sanguinem
meum, in me manet, et ego in eo 
 <note>(Joan. VI, 57)</note>
            </hi>; ostendit
quid sit non sacramento tenus, sed re vera corpus
Christi manducare, et ejus sanguinem bibere: hoc est
enim in Christo manere, ut in illo maneat et Christus.
Sic enim hoc dixit, tanquam diceret, Qui non
in me manet, et in quo ego non maneo, non se dicat
aut existimet manducare corpus meum, aut bibere
sanguinem meum. Non itaque manent in Christo, qui
non sunt membra ejus. Non sunt autem membra Christi,
qui se faciunt membra meretricis, nisi malum illud
<pb n="0743"/>
poenitendo esse destiterint, et ad hoc bonum reconciliatione
redierint.
</p>
          </div3>
        </div2>

<div2>
          <head>CAPUT XXVI.-- <hi>Quid sit in fundamento habere Christum, et quibus spondeatur salus quasi per ignis usturam.</hi> </head>
<div3>
            <head>1.</head>
            <p>
 Sed habent, inquiunt, Christiani catholici in
fundamento Christum, a cujus unitate non recesserunt,
tametsi huic fundamento superaedificaverunt
quamlibet pessimam vitam, velut ligna, fenum, stipulam <note>(I Cor. III, 11, 12)</note>:
recta itaque fides, per
quam Christus est fundamentum, quamvis cum damno,
quoniam illa quae superaedificata sunt exurentur,
tamen poterit eos quandoque ab illius ignis perpetuitate
salvare. Respondeat eis breviter apostolus Jacobus: <hi>Si quis dicat se fidem habere, opera autem non
habeat, numquid poterit fides salvare eum 
 <note>(Jacobi II,
14)</note>
            </hi>? Et quis est, inquiunt, de quo dicit apostolus
Paulus, <hi>Ipse autem salvus erit, sic tamen quasi per
ignem <note>(I Cor. III, 15)</note>
            </hi>? Simul quis iste sit, inquiramus:
hunc tamen non esse, certissimum est, ne duorum
Apostolorum sententias mittamus in rixam, si unus
dicit, Etiamsi mala opera quis habuerit, salvabit eum
fides per ignem; alius autem, Si opera non habeat,
numquid poterit fides salvare eum?</p>
          </div3>
<div3>
            <head>2.</head>
            <p>
 Inveniemus ergo quis possit salvari per ignem,
si prius invenerimus quid sit habere in fundamento
Christum. Quod ut de ipsa similitudine quantocius
advertamus: Nihil in aedificio praeponitur fundamento;
quisquis itaque sic habet in corde Christum, ut ei terrena
et temporalia nec ea quae licita sunt atque concessa
praeponat, fundamentum habet Christum. Si autem
praeponit, etsi videatur habere fidem Christi, non
est tamen in eo fundamentum Christus, cui talia
praeponuntur: quanto magis, si salutaria praecepta
contemnens committat illicita, non praeposuisse Christum,
sed postposuisse convincitur, quem posthabuit
imperantem sive concedentem, dum contra ejus imperata
sive concessa suam per flagitia delegit explere
libidinem? Si quis itaque christianus diligit meretricem,
eique adhaerens unum corpus efficitur <note>(Id.
VI, 16)</note>, jam in fundamento non habet Christum. Si
quis autem diligit uxorem suam, si secundum Christum <note>(Ephes. V, 25)</note>,
quis ei dubitet in fundamento
esse Christum? Si vero secundum hoc saeculum, si
carnaliter, si in morbo concupiscentiarum, sicut et
gentes quae ignorant Deum <note>(I Thess. IV, 5)</note>, etiam hoc
secundum veniam concedit Apostolus, imo per Apostolum
Christus. Potest ergo et iste habere in fundamento
Christum. Si enim ei nihil talis affectionis voluptatisque
praeponat, quamvis superaedificet ligna,
fenum, stipulam, Christus est fundamentum, propter
hoc salvus erit per ignem. Delicias quippe hujusmodi
 amoresque terrenos, propter conjugalem quidem
copulam non damnabiles, tribulationis ignis exuret:
ad quem ignem pertinent et orbitates, et quaecumque
calamitates quae auferunt haec. Ac per hoc
<pb n="0744"/>
ei qui aedificavit, erit aedificatio ista damnosa; quia
non habebit quod superaedificavit, et eorum amissione
cruciabitur, quibus fruendo utique laetabatur. Sed per
hunc ignem salvus erit merito fundamenti, quia etsi
utrum id, an Christum habere mallet, a persecutore
proponeretur, illud Christo non praeponeretur. Vide
in Apostoli verbis hominem aedificantem super fundamentum
 aurum, argentum, lapides pretiosos: <hi>Qui sine uxore est,</hi> 
 inquit, <hi>cogitat quae sunt Dei, quomodo
placeat Deo.</hi>  Vide alium aedificantem ligna, fenum,
stipulam: <hi>Qui autem matrimonio junctus est,</hi> inquit, <hi>cogitat quae sunt mundi, quomodo placeat uxori <note>(I Cor. VII, 32, 33)</note>
            </hi>.
 <hi>Uniuscujusque opus manifestabitur:
dies enim declarabit;</hi> dies utique tribulationis: 
 <hi>quoniam in igne,</hi> inquit, <hi>revelabitur <note>(Id. III,
13)</note>
            </hi>. Eamdem tribulationem ignem vocat, sicut alibi
legitur, <hi>Vasa figuli probat fornax, et homines justos
tentatio tribulationis <note>(Eccli. XXVII, 6)</note>
            </hi>. Et, <hi>Uniuscujusque
opus quale sit, ignis probabit. Si cujus opus permanserit</hi> 
(permanet enim quod quisque cogitat quae
sunt Dei, quomodo placeat Deo), <hi>quod superaedificavit,
mercedem accipiet:</hi> id est, unde cogitavit, hoc sumet. <hi>Si cujus</hi> 
 autem <hi>opus arserit, damnum patietur:</hi> 
quoniam quod dilexerat, non habebit. <hi>Ipse autem salvus
erit;</hi> quia nulla eum tribulatio ab illius fundamenti
stabilitate movit: <hi>sic tamen quasi per ignem <note>(I
Cor. III, 13-15)</note>
            </hi>. Quod enim sine illiciente amore non
habuit, sine urente dolore non perdit. Ecce, quantum
mihi videtur, inventus est ignis, qui nullum eorum
damnet, sed unum ditet, alterum damnificet,
ambos probet.</p>
          </div3>
<div3>
            <head>3.</head>
            <p>
 Si autem ignem illum isto loco voluerimus accipere,
de quo Dominus dicet sinistris, <hi>Discedite a me,
maledicti, in ignem aeternum <note>(Matth. XXV, 41)</note>
            </hi>; ut in
eis etiam isti esse credantur, qui aedificant super
fundamentum ligna, fenum, stipulam, eosque ex illo
igne post tempus pro malis meritis impertitum liberet
boni meritum fundamenti: quid arbitrabimur dextros
quibus dicetur, <hi>Venite, benedicti Patris mei, possidete
paratum vobis regnum <note>(Ibid., 34)</note>
            </hi>, nisi eos qui aedificaverunt
super fundamentum aurum, argentum,
lapides pretiosos? Sed in illum ignem, de quo dictum
est, <hi>sic tamen quasi per ignem,</hi> si hoc modo est intelligendus,
utrique mittendi sunt, et dextri scilicet, et
sinistri. Illo quippe igne utrique probandi sunt, de
quo dictum est, <hi>Dies enim declarabit, quoniam in igne
revelabitur, et uniuscujusque opus quale sit, ignis probabit <note>(I Cor. III, 13)</note>
            </hi>.
Si ergo utrumque probabit ignis,
ut si cujus opus permanserit, id est, non fuerit igne
consumptum, quod superaedificavit, mercedem accipiat;
si cujus autem opus arserit, damnum patiatur:
profecto non est ipse aeternus ille ignis. In illum
enim soli sinistri novissima et perpetua damnatione
<pb n="0745"/>
mittentur, iste autem dextros probat. Sed alios eorum
sic probat, ut aedificium quod super Christum fundamentum
ab eis invenerit esse constructum, non
exurat atque consumat: alios autem aliter, id est, ut
quod superaedificaverunt, ardeat, damnumque inde
patiantur; salvi fiant autem, quoniam Christum in fundamento
stabiliter positum praecellenti charitate tenuerunt.
Si autem salvi fient, profecto et ad dexteram
stabunt, et cum caeteris audient, <hi>Venite, benedicti Patris
mei, possidete paratum vobis regnum:</hi> non ad sinistram,
ubi illi erunt, qui salvi non erunt, et ideo
audient, <hi>Discedite a me, maledicti, in ignem aeternum.</hi>  
Nemo quippe ab illo igne salvabitur, quia in supplicium
aeternum ibunt illi omnes <note>(Matth. XXV, 46)</note>, ubi
vermis eorum non morietur, et ignis non exstinguetur <note>(Isai. LXVI, 24)</note>,
quo cruciabuntur die ac nocte
in saecula saeculorum <note>(Apoc. XX, 10)</note>.</p>
          </div3> 
<div3>
            <head>4.</head>
            <p>
 Post istius sane corporis mortem, donec ad illum
veniatur, qui post resurrectionem corporum futurus
est damnationis et remunerationis ultimus dies,
si hoc temporis intervallo spiritus defunctorum ejusmodi
ignem dicuntur perpeti, quem non sentiant illi
qui non habuerunt tales mores et amores in hujus
corporis vita, ut eorum ligna, fenum, stipula consumatur;
alii vero sentiant qui ejusmodi secum aedificia
portaverunt, sive ibi tantum, sive et hic et ibi,
sive ideo hic ut non ibi, saecularia, quamvis a damnatione
venialia concremantem ignem transitoriae
tribulationis inveniant, non redarguo, quia forsitan
verum est. Potest quippe ad istam tribulationem
pertinere etiam ipsa mors carnis, quae de peccati
primi perpetratione concepta est, ut secundum cujusque
aedificium tempus quod eam sequitur ab unoquoque
sentiatur. Persecutiones quoque quibus martyres
 coronati sunt, et quas patiuntur quicumque
Christiani, probant utraque aedificia velut ignis, et
alia consumunt cum ipsis aedificatoribus, si Christum
in eis non inveniunt fundamentum; alia sine ipsis,
si inveniunt, quia, licet cum damno, salvi erunt ipsi:
alia vero non consumunt, quia talia reperiunt quae
maneant in aeternum. Erit etiam in fine saeculi tribulatio
tempore Antichristi, qualis nunquam antea
fuit. Quam multa erunt tunc aedificia, sive aurea, sive
fenea super optimum fundamentum, quod est Christus
Jesus, ut ignis ille probet utraque, et de aliis
gaudium, de aliis inferat damnum; neutros tamen
perdat in quibus haec inveniet, propter stabile fundamentum.
Quicumque autem, non dico uxorem, cujus
etiam commixtione carnis ad carnalem utitur voluptatem,
sed ipsa quae ab hujusmodi delectationibus
aliena sunt nomina pietatis, humano more carnaliter
diligendo Christo anteponit, non eum habet in fundamento,
<pb n="0746"/>
et ideo non per ignem salvus erit, sed salvus
non erit, quia esse cum Salvatore non poterit, qui de
hac re apertissime loquens ait, <hi>Qui amat patrem aut
matrem plus quam me, non est me dignus: et qui amat
filium aut filiam super me, non est me dignus <note>(Matth.
X, 37)</note>
            </hi>. Verum qui has necessitudines sic amat carnaliter,
ut tamen eas Christo Domino non praeponat,
malitque ipsis carere quam Christo, si ad hunc fuerit
articulum tentationis adductus, per ignem salvus
erit: quia ex earum amissione tantum necesse est
urat dolor, quantum haeserat amor. Porro qui patrem,
matrem, filios, filias secundum Christum dilexerit, ut
ad ejus regnum obtinendum eique cohaerendum illis
consulat, vel hoc in eis diligat, quod membra sunt
Christi, absit ut ista dilectio reperiatur in lignis, feno
et stipula consumenda, sed prorsus aedificio aureo,
argenteo, gemmeo deputabitur. Quomodo autem potest
eos plus amare quam Christum quos amat utique
propter Christum.
</p>
          </div3>
        </div2>

<div2>
          <head>CAPUT XXVII.-- <hi>Contra eorum persuasionem qui putant sibi non obfutura peccata, in quibus, cum eleemosynas facerent, perstiterunt.</hi> </head>
<div3>
            <head>1.</head>
            <p>
 Restat eis respondere, qui dicunt aeterno igne
illos tantummodo arsuros, qui pro peccatis suis facere
dignas eleemosynas negligunt, propter illud
quod ait apostolus Jacobus: <hi>Judicium autem sine misericordia
illi qui non fecit misericordiam <note>(Jacobi II,
13)</note>
            </hi>. Qui ergo fecit, inquiunt, quamvis non correxerit
perditos mores, sed nefarie ac nequiter inter ipsas
suas eleemosynas vixerit, cum misericordia illi futurum
est judicium, ut aut non damnetur omnino, aut
post aliquod tempus a damnatione novissima liberetur.
Nec ob aliud existimant Christum de solo
dilectu atque neglectu eleemosynarum discretionem
inter dexteros et sinistros esse facturum, quorum
alios in regnum, alios in supplicium mittat aeternum.
Ut autem quotidiana sibi opinentur, quae facere omnino
non cessant, qualiacumque et quantacumque
sint, per eleemosynas dimitti posse peccata, orationem
quam docuit ipse Dominus, et suffragatricem
sibi adhibere conantur, et testem. Sicut enim nullus
est, inquiunt, dies, quo a Christianis haec oratio non
dicatur: ita nullum est quotidianum qualecumque
peccatum, quod per illam non dimittatur, cum dicimus, <hi>Dimitte nobis debita nostra;</hi> 
 si quod sequitur
facere curemus, <hi>sicut et nos dimittimus debitoribus
nostris <note>(Matth. VI, 12)</note>
            </hi>. Non enim ait Dominus, inquiunt,
Si dimiseritis peccata hominibus, dimittet
vobis Pater vester quotidiana parva peccata vestra;
sed, <hi>dimittet vobis,</hi> inquit, <hi>peccata vestra <note>(Ibid., 14)</note>
            </hi>.
Qualiacumque ergo vel quantacumque sint, etiamsi
quotidie perpetrentur, nec ab eis vita discedant in
melius commutata, per eleemosynam veniae non negatae
remittit sibi posse praesumunt.
<pb n="0747"/>
</p>
          </div3>
<div3>
            <head>2. </head>
            <p>
Sed bene, quod isti dignas pro peccatis commonent
eleemosynas esse faciendas: quoniam si dicerent
qualescumque eleemosynas pro peccatis et
quotidianis et magnis et quantacumque scelerum
consuetudine misericordiam posse impetrare divinam,
ut ea quotidiana remissio sequeretur, viderent rem se
dicere absurdam atque ridiculam. Sic enim cogerentur
fateri fieri posse, ut opulentissimus homo decem
nummulis diurnis in eleemosynas impensis, homicidia,
et adulteria, et nefaria quaeque facta redimeret.
Quod si absurdissimum et insanissimum est dicere:
profecto si quaeratur, quae dignae sint pro peccatis
eleemosynae, de quibus etiam Christi praecursor ille
dicebat, <hi>Facite ergo fructus dignos poenitentiae <note>(Matth.
III, 8)</note>
            </hi>; procul dubio non invenientur eas facere, qui
vitam suam usque ad mortem quotidianorum criminum
perpetratione confodiunt. Primum, quia in auferendis
rebus alienis longe plura diripiunt, ex quibus
perexigua pauperibus largiendo, Christum se ad
hoc pascere existimant, ut licentiam malefactorum ab
illo se emisse, vel quotidie potius emere credentes,
securi damnabilia tanta committant. Qui si pro uno
scelere omnia sua distribuerent indigentibus membris
Christi, nisi desisterent a talibus factis, habendo
charitatem, quae non agit perperam <note>(I Cor. XIII, 4)</note>,
aliquid eis prodesse non posset. Qui ergo dignas pro
suis peccatis eleemosynas facit, prius eas facere incipiat
 a se ipso. Indignum est enim, ut in se non faciat
qui facit in proximum, cum audiat dicentem Dominum, <hi>Diliges proximum tuum tanquam te ipsum <note>(Matth. XXII, 39)</note>
            </hi>.
Itemque audiat, <hi>Miserere tuae
animae placens Deo <note>(Eccli. XXX, 24)</note>
            </hi>. Hanc eleemosynam,
id est, ut Deo placeat, non faciens animae suae,
quomodo dignas pro peccatis suis eleemosynas facere
dicendus est? Ad hoc enim et illud scriptum est: <hi>Qui sibi malignus est, cui bonus erit 
 <note>(Id. XIV, 5)</note>
            </hi>?
Orationes quippe adjuvant eleemosynae. Et utique
intuendum est quod legimus: <hi>Fili, peccasti, ne adjicias
iterum, et de praeteritis deprecare, ut tibi dimittantur <note>(Id. XXI, 1)</note>
            </hi>.
Propter hoc ergo eleemosynae faciendae
sunt, ut cum de praeteritis peccatis deprecamur,
exaudiamur, non ut in eis perseverantes, licentiam
malefaciendi nos per eleemosynas comparare
credamus.</p>
          </div3> 
<div3>
            <head>3.</head>
            <p>
 Ideo autem Dominus et dextris eleemosynas ab
eis factas, et sinistris non factas se imputaturum esse
praedixit, ut hinc ostenderet quantum valeant eleemosynae
ad priora delenda, non ad perpetua impune
committenda peccata. Tales autem eleemosynas non
dicendi sunt facere qui vitam nolunt a consuetudine
scelerum in melius commutare. Quia et in hoc quod
ait, <hi>Quando uni ex minimis meis non fecistis, mihi
non fecistis <note>(Matth. XXV, 45)</note>
            </hi>; ostendit eos non
facere etiam quando se facere existimant. Si enim
Christiano esurienti panem tanquam Christiano
darent, profecto sibi panem justitiae, quod ipse
<pb n="0748"/>
Christus est, non negarent: quoniam Deus, non
cui detur, sed quo animo detur, attendit. Qui ergo
Christum diligit in Christiano, hoc animo ei porrigit
eleemosynam quo accedit ad Christum, non quo vult
recedere impunitus a Christo. Tanto enim magis
quisque deserit Christum, quanto magis diligit quod
improbat Christus. Nam quid cuiquam prodest, quod
baptizatur, si non justificatur? Nonne qui dixit, <hi>Nisi
quis renatus fuerit ex aqua et Spiritu Sancto, non
intrabit in regnum Dei <note>(Joan. III, 5)</note>
            </hi>; ipse etiam dixit, <hi>Nisi abundaverit justitia vestra super Scribarum et
Pharisaeorum, non intrabitis in regnum coelorum 
 <note>(Matth.
V, 20)</note>
            </hi>? Cur illud timendo multi currunt baptizari,
et hoc non timendo non multi curant justificari? Sicut
ergo non dicit fratri suo, <hi>Fatue,</hi> qui cum hoc dicit,
non ipsi fraternitati, sed peccato ejus infensus est;
alioquin reus erit gehennae ignis <note>(Ibid., 22)</note>: ita e contrario,
qui porrigit eleemosynam Christiano, non Christiano
porrigit, qui non in eo diligit Christum; non autem
diligit Christum, qui justificari recusat in Christo.
Et quemadmodum si quis praeoccupatus fuerit hoc delicto,
ut fratri suo dicat, <hi>Fatue,</hi> id est, non ejus peccatum
volens auferre convicietur injuste; parum est
illi ad hoc redimendum eleemosynas facere, nisi
etiam quod ibi sequitur remedium reconciliationis
adjungat. Ibi enim sequitur: <hi>Si ergo offers munus
tuum ad altare, et ibi recordatus fueris, quia frater
tuus habet aliquid adversum te, relinque ibi munus tuum
ad altare, et vade, prius reconciliare fratri tuo, et tunc
veniens offeres munus tuum <note>(Ibid., 23, 24)</note>
            </hi>. Ita parum
est eleemosynas quantaslibet facere pro quocumque
scelere, et in consuetudine scelerum permanere.</p>
          </div3>
<div3>
            <head>4.</head>
            <p>
 Oratio vero quotidiana, quam docuit ipse Dominus,
unde et Dominica nominatur, delet quidem
quotidiana peccata, cum quotidie dicitur, <hi>Dimitte
nobis debita nostra;</hi> atque id quod sequitur non solum
dicitur, sed etiam fit, <hi>sicut et nos dimittimus debitoribus
nostris <note>(Id. VI, 12)</note>
            </hi>: sed quia fiunt peccata, ideo
dicitur; non ut ideo fiant, quia dicitur. Per hanc
enim nobis voluit Salvator ostendere, quantumlibet
juste in hujus vitae caligine atque infirmitate vivamus,
non nobis deesse peccata pro quibus dimittendis
debeamus orare, et eis qui in nos peccant, ut et
nobis ignoscatur, ignoscere. Non itaque propterea
Dominus ait, <hi>Si dimiseritis peccata hominibus, dimittet
vobis et Pater vester peccata vestra <note>(Ibid., 14)</note>
            </hi>, ut de
hac oratione confisi, securi quotidiana scelera faceremus,
vel potentia qua non timeremus hominum leges,
vel astutia qua ipsos homines falleremus: sed ut
per illam disceremus, non putare nos esse sine peccatis,
etiamsi a criminibus essemus immunes: sicut
etiam Legis veteris sacerdotes hoc ipsum Deus de sacrificiis
admonuit, quae jussit eos primum pro suis,
deinde pro populi offerre peccatis <note>(Levit. XVI, 6;
Hebr. VII, 27)</note>. Nam et ipsa verba tanti Magistri et
Domini nostri vigilanter intuenda sunt. Non enim ait,
<pb n="0749"/>
Si dimiseritis peccata hominibus, et Pater vester dimittet
vobis qualiacumque peccata: sed ait, <hi>peccata
vestra.</hi>  Quotidianam quippe orationem docebat, et justificatis
utique discipulis loquebatur. Quid est ergo, <hi>peccata vestra,</hi> 
 nisi peccata sine quibus nec vos eritis,
qui justificati et sanctificati estis? Ubi ergo illi, qui
per hanc orationem occasionem perpetrandorum
quotidie scelerum quaerunt, dicunt Dominum significasse
etiam magna peccata, quoniam non dixit, Dimittet
vobis parva, sed <hi>peccata vestra:</hi> ibi nos considerantes
qualibus loquebatur, et audientes dictum, <hi>peccata vestra,</hi> 
 nihil aliud debemus existimare quam
parva, quoniam talium jam non erant magna. Verumtamen
nec ipsa magna, a quibus omnino mutatis
in melius moribus recedendum est, dimittuntur orantibus,
nisi fiat quod ibi dicitur, <hi>sicut et nos dimittimus
debitoribus nostris.</hi>  Si enim minima peccata, sine quibus
non est etiam vita justorum, aliter non remittuntur:
quanto magis multis et magnis criminibus involuti,
etiamsi ea perpetrare jam desinant, nullam
indulgentiam consequuntur, si ad remittendum aliis
quod in eos quisque peccaverit, inexorabiles fuerint,
cum dicat Dominus, <hi>Si autem non dimiseritis hominibus</hi>,
 <hi>neque Pater vester dimittet vobis <note>(Matth. VI, 15)</note>
            </hi>?
Ad hoc enim valet quod etiam Jacobus apostolus ait,
judicium futurum sine misericordia illi qui non fecit
misericordiam <note>(Jacobi II, 13)</note>. Venire quippe debet
in mentem etiam servus ille, cui debitori dominus
ejus relaxavit decem millia talentorum; quae postea
jussit ut redderet, quia ipse non misertus est conservi
sui, qui ei debebat centum denarios <note>(Matth.
XVIII, 23 sqq.)</note>. In his ergo qui filii sunt promissionis
et vasa misericordiae, valet quod ait idem apostolus,
consequenter adjungens, <hi>Superexsultat autem misericordia
judicio <note>(Jacobi II, 13)</note>
            </hi>. Quoniam et illi justi
qui tanta sanctitate vixerunt, ut alios quoque recipiant
in tabernacula aeterna, quibus amici facti sunt
de mammona iniquitatis <note>(Luc. XVI, 9)</note>, ut tales essent,
misericordia liberati sunt ab eo qui justificat impium,
imputans mercedem secundum gratiam, non secundum
debitum. In eorum quippe numero est Apostolus,
qui dicit: <hi>Misericordiam consecutus sum, ut fidelis
essem <note>(I Cor. VII, 25)</note>
            </hi>.</p>
          </div3>
<div3>
            <head>5.</head>
            <p>
 Illi autem qui recipiuntur a talibus in tabernacula
aeterna, fatendum est quod non sint his moribus
praediti, ut eis liberandis sine suffragio sanctorum
sua possit vita sufficere, ac per hoc multo amplius
in eis superexsultat misericordia judicio. Nec tamen
ideo putandus est quisquam sceleratissimus nequaquam
vita vel bona vel tolerabiliore mutatus, recipi
in tabernacula aeterna, quoniam obsecutus est sanctis
de mammona iniquitatis, id est, de pecunia, vel
divitiis, quae male fuerant acquisitae; aut etiamsi
bene, non tamen veris, sed quas iniquitas putat esse
<pb n="0750"/>
divitias, quoniam nescit quae sint verae divitiae, quibus
illi abundant, qui et alios recipiunt in aeterna tabernacula.
Est itaque quidam vitae modus, nec tam malae,
ut his qui eam vivunt, nihil prosit ad capessendum
regnum coelorum largitas eleemosynarum, quibus
etiam justorum sustentatur inopia, et fiunt amici qui
in tabernacula aeterna suscipiant; nec tam bonae, ut
ad tantam beatitudinem adipiscendam eis ipsa sufficiat,
nisi eorum meritis quos amicos fecerint, misericordiam
consequantur. (Mirari autem soleo etiam
apud Virgilium istam Domini reperiri sententiam,
ubi ait: <hi>Facite vobis amicos de mammona iniquitatis,
ut et ipsi recipiant vos in tabernacula aeterna <note>(Luc. XVI,
9)</note>
            </hi>. Cujus est et illa simillima, <hi>Qui recipit prophetam
in nomine prophetae, mercedem prophetae accipiet, et
qui recipit justum in nomine justi, mercedem justi accipiet <note>(Matth. X, 41)</note>
            </hi>.
Nam cum Elysios campos poeta
ille describeret, ubi putant habitare animas beatorum,
non solum ibi posuit eos, qui propriis meritis ad illas
sedes pervenire potuerunt, sed adjecit, atque ait,
</p>
            <l>Quique sui memores alios fecere merendo;</l>
            <p> <note>(Aeneid. lib. 6, vers. 664.)</note> 
id est, qui promeruerunt alios, eosque sui memores
promerendo fecerunt. Prorsus tanquam eis dicerent,
quod frequentatur ore Christiano, cum se cuique sanctorum
humilis quisque commendat, et dicit, Memor
mei esto: atque ut id esse possit, promerendo efficit.)
Sed quis iste sit modus, et quae sint ipsa peccata,
quae ita impediunt perventionem ad regnum Dei, ut
tamen sanctorum amicorum meritis impetrent indulgentiam,
difficillimum est invenire, periculosissimum
definire. Ego certe usque ad hoc tempus cum inde
satagerem, ad eorum indaginem pervenire non potui.
Et fortassis propterea latent, ne studium proficiendi
ad omnia peccata cavenda pigrescat. Quoniam si scirentur
quae vel qualia sint delicta, pro quibus etiam
permanentibus nec profectu vitae melioris absumptis
intercessio sit inquirenda et speranda justorum, eis
secura se obvolveret humana segnities, nec evolvi
talibus implicamentis ullius virtutis expeditione curaret,
sed tantummodo quaereret aliorum meritis liberari,
quos amicos sibi de mammona iniquitatis eleemosynarum
largitione fecisset. Nunc vero dum
venialis iniquitatis, etiamsi perseveret, ignoratur
modus, profecto et studium in meliora proficiendi
orationi instando vigilantius adhibetur, et faciendi
de mammona iniquitatis sanctos amicos cura non
spernitur.</p>
          </div3>
<div3>
            <head>6.</head>
            <p>
 Verum ista liberatio quae fit sive suis quibusque
orationibus, sive intercedentibus sanctis, id agit ut
in ignem quisque non mittatur aeternum: non ut cum
fuerit missus, post quantumcumque tempus inde
eruatur. Nam et illi qui putant sic intelligendum esse,
quod scriptum est, afferre terram bonam uberem
fructum, aliam tricenum, aliam sexagenum, aliam
<pb n="0751"/>
centenum <note>(Matth. XIII, 8)</note>: ut sancti pro suorum diversitate
meritorum, alii tricenos homines liberent,
alii sexagenos, alii centenos: hoc in die judicii futurum
suspicari solent, non post judicium. Qua opinione
quidam cum videret homines impunitatem sibi
perversissime pollicentes, eo quod omnes isto modo
ad liberationem pertinere posse videantur, elegantissime
respondisse perhibetur, bene potius esse vivendum,
ut inter eos quisque reperiatur, qui pro aliis
intercessuri sunt liberandis; ne tam pauci sint, ut
cito ad numerum suum vel tricenum, vel sexagenum,
<pb n="0752"/>
vel centenum unoquoque eorum perveniente, multi
remaneant qui erui jam de poenis illorum intercessione
non possint, et in eis inveniatur quisquis sibi
spem fructus alieni temeritate vanissima pollicetur.
Haec me respondisse illis suffecerit, qui sacrarum
Litterarum, quas communes habemus, auctoritatem
non spernunt, sed eas male intelligendo, non quod
illae loquuntur, sed hoc potius putant futurum esse
quod ipsi volunt. Hac itaque responsione reddita,
librum, sicut promisimus, terminamus.
</p>
          </div3>
        </div2>
      </div1>

<div1>
        <head> <hi>LIBER VIGESIMUS SECUNDUS</hi>. De fine debito civitatis Dei, hoc est de aeterna felicitate sanctorum. Adstruitur fides resurrectionis corporum, et explicatur qualis futura sit. Tum dicto quid acturi sint in corporibus immortalibus atque spiritualibus sanctis, opus terminatur.</head>
<div2>
          <head>CAPUT PRIMUM.-- <hi>De conditione Angelorum et hominum.</hi> </head>
<div3>
            <head>1.</head>
            <p>
 Sicut in proximo libro superiore promisimus,
<pb n="0751"/>iste hujus totius operis ultimus disputationem de
civitatis Dei aeterna beatitudine continebit. Quae non
propter aetatis per multa saecula longitudinem, tamen
quandocumque finiendam, aeternitatis nomen accepit;
sed quemadmodum scriptum est in Evangelio, <hi>Regni
ejus non erit finis <note>(Luc. I, 33)</note>
            </hi>. Nec ita ut aliis moriendo
decedentibus, aliis succedentibus oriendo;
species in ea perpetuitatis appareat, sicut in arbore
quae perenni fronde vestitur, eadem videtur virilitas
permanere, dum labentibus et cadentibus foliis,
subinde alia quae nascuntur, faciem conservant opacitatis:
sed omnes in ea cives immortales erunt,
adipiscentibus et hominibus, quod nunquam sancti
Angeli perdiderunt. Faciet hoc Deus omnipotentissimus
ejus conditor. Promisit enim, nec mentiri potest;
et quibus fidem hinc quoque faceret, multa
sua, et non promissa, et promissa jam fecit.</p>
          </div3>
<div3>
            <head>2.</head>
            <p>
 Ipse est enim, qui in principio condidit mundum,
plenum bonis omnibus visibilibus atque intelligibilibus
rebus, in quo nihil melius instituit quam
spiritus, quibus intelligentiam dedit, et suae contemplationis
habiles capacesque sui praestitit, atque una
societate devinxit, quam sanctam et supernam dicimus
civitatem, in qua res qua sustententur beatique
sint, Deus ipse illis est, tanquam vita victusque communis.
Qui liberum arbitrium eidem intellectuali naturae
tribuit tale, ut si vellet, desereret Deum, beatitudinem
scilicet suam, continuo miseria secutura.
Qui cum praesciret angelos quosdam per elationem,
qua ipsi sibi ad beatam vitam sufficere vellent, tanti
boni desertores futuros, non eis ademit hanc potestatem,
potentius et melius esse judicans etiam de malis
bene facere, quam mala esse non sinere. Quae
<pb n="0752"/>
omnino nulla essent, nisi natura mutabilis, quamvis
bona, et a summo Deo atque incommutabili bono,
qui bona omnia condidit, instituta, peccando ea sibi
ipsi fecisset. Quo etiam peccato suo teste convincitur,
bonam conditam se esse naturam. Nisi enim
magnum et ipsa, licet non aequale Conditori, bonum
esset, profecto desertio Dei tanquam luminis sui malum
ejus esse non posset. Nam sicut caecitas oculi
vitium est, et idem ipsum indicat ad lumen videndum
oculum esse creatum, ac per hoc etiam ipso
vitio suo excellentius ostenditur caeteris membris membrum
capax luminis (non enim alia causa esset vitium
ejus carere lumine): ita natura quae fruebatur Deo,
optimam se institutam docet etiam ipso vitio, quo
ideo misera est, quia non fruitur Deo; qui casum
angelorum voluntarium justissima poena sempiternae
infelicitatis obstrinxit, atque in eo summo bono permanentibus
caeteris, ut de sua sine fine permansione
certi essent, tanquam ipsius praemium permansionis
dedit. Qui fecit hominem ipsum etiam rectum cum
eodem libero arbitrio, terrenum quidem animal, sed
coelo dignum, si suo cohaereret auctori: miseria
similiter, si eum desereret, secutura, qualis naturae
hujusmodi conveniret. Quem similiter cum praevaricatione
legis Dei per Dei desertionem peccaturum
esse praesciret, nec illi ademit liberi arbitrii potestatem,
simul praevidens, quid boni de malo ejus esset
ipse facturus, qui de mortali progenie merito
justeque damnata tantum populum gratia sua colligit,
ut inde suppleat, et instauret partem quae lapsa
est angelorum; ac sic illa dilecta et superna civitas
non fraudetur suorum numero civium, quin etiam
fortassis et uberiore laetetur.
</p>
          </div3>
        </div2>

<div2>
          <head>CAPUT II.-- <hi>De aeterna Dei et incommutabili voluntate.</hi> </head>
<div3>
            <head>1.</head>
            <p>
 Multa enim fiunt quidem a malis contra voluntatem
Dei: sed tantae est ille sapientiae tantaeque virtutis,
ut in eos exitus sive fines, quos bonos et
<pb n="0753"/>
justos ipse praescivit, tendant omnia, quae voluntati
ejus videntur adversa. Ac per hoc cum Deus mutare
dicitur voluntatem, ut quibus lenis erat, verbi gratia,
reddatur iratus, illi potius quam ipse mutantur,
et eum quodammodo mutatum in his quae patiuntur
inveniunt: sicut mutatur sol oculis sauciatis, et asper
quodammodo ex miti, et ex delectabili molestus efficitur,
cum ipse apud se ipsum maneat idem qui fuit.
Dicitur etiam voluntas Dei, quam facit in cordibus
obedientium mandatis ejus, de qua dicit Apostolus, <hi>Deus est enim, qui operatur in vobis et velle 
 <note>(Philipp.
II, 13)</note>
            </hi>. Sicut justitia Dei, non solum qua ipse justus
est dicitur, sed illa etiam quam in homine, qui ab
illo justificatur, facit: sic et lex ejus vocatur, quae
potius est hominum, sed ab ipso data. Nam utique
homines erant, quibus ait Jesus, <hi>In lege vestra scriptum
est <note>(Joan. VIII, 17)</note>
            </hi>: cum alio loco legamus, <hi>Lex Dei ejus in corde ipsius.  
 <note>(Psal. XXXVI, 31)</note>
            </hi>. Secundum
hanc voluntatem, quam Deus operatur in hominibus,
etiam velle dicitur, quod ipse non vult, sed
suos id volentes facit: sicut dicitur cognovisse, quod
ut cognosceretur fecit, a quibus ignorabatur. Neque
enim dicente Apostolo, <hi>Nunc autem cognoscentes
Deum, imo cogniti a Deo <note>(Galat. IV, 9)</note>
            </hi>, fas est ut
credamus, quod eos tunc cognoverit Deus praecognitos
ante constitutionem mundi <note>(I Petr. I, 20)</note>: sed
tunc cognovisse dictus est, quod tunc ut cognosceretur
effecit. De his locutionum modis jam et in
superioribus libris memini disputatum. Secundum
hanc ergo voluntatem, qua Deum velle dicimus quod
alios efficit velle, a quibus futura nesciuntur, multa
vult, nec facit.</p>
          </div3>
<div3>
            <head>2.</head>
            <p>
 [II.] Multa enim volunt fieri sancti ejus ab illo
inspirata sancta voluntate, nec fiunt; sicut orant
pro quibusdam pie sancteque, et quod orant non
facit, cum ipse in eis hanc orandi voluntatem sancto
Spiritu suo fecerit. Ac per hoc, quando secundum
Deum volunt et orant sancti, ut quisque sit salvus,
possumus illo modo locutionis dicere, Vult Deus et
non facit; ut ipsum dicamus velle, qui ut velint isti
facit. Secundum illam vero voluntatem suam, quae
cum ejus praescientia sempiterna est, profecto in
coelo et in terra omnia quaecumque voluit, non solum
praeterita vel praesentia, sed etiam futura jam
fecit <note>(Psal. CXIII, 3 bis)</note>. Verum antequam veniat tempus,
quo voluit ut fieret, quod ante tempora universa
praescivit atque disposuit, dicimus, Fiet quando
Deus voluerit. Si autem non solum tempus quo futurum
est, verum etiam utrum futurum sit ignoramus,
dicimus, Fiet, si Deus voluerit: non quia Deus novam
voluntatem, quam non habuit, tunc habebit;
sed quia id quod ex aeternitate in ejus immutabili
praeparatum est voluntate, tunc erit:
</p>
          </div3>
        </div2>

<div2>
          <head>CAPUT III.-- <hi>De promissione aeternae beatitudinis sanctorum et perpetuis suppliciis impiorum.</hi> </head>
<p>Quapropter, ut caetera tam multa praeteream, sicut
<pb n="0754"/>
nunc in Christo videmus impleri quod promisit Abrahae,
dicens, <hi>In semine tuo benedicentur omnes gentes <note>(Gen. XXII, 18)</note>
            </hi>:
ita quod eidem semini ejus promisit,
implebitur, ubi ait per prophetam, <hi>Resurgent qui erant
in monumentis:</hi> et quod ait, <hi>Erit coelum novum et terra
nova, et non erunt memores priorum, nec ascendent in
cor ipsorum; sed laetitiam et exsultationem invenient in
ea. Ecce ego faciam Jerusalem exsultationem et populum
meum laetitiam; et exsultabo in Jerusalem, et laetabor
in populo meo; et ultra non audietur in ea vox
fletus <note>(Isai. XXVI, 19, sec. LXX; LXV, 17-19, sec.
LXX)</note>
            </hi>. Et per alium prophetam, quod praenuntiavit
dicens eidem prophetae, <hi>In tempore illo salvabitur populus
tuus omnis qui inventus fuerit scriptus in libro: et
multi dormientium in terrae pulvere</hi> (sive, ut quidam
interpretati sunt, <hi>aggere) exsurgent; hi in vitam aeternam,
et hi in opprobrium et confusionem aeternam <note>(Dan. XII, 1 et 2)</note>
            </hi>.
Et alio loco per eumdem prophetam: <hi>Accipient regnum sancti Altissimi, et obtinebunt
illud usque in saeculum, et usque in saeculum saeculorum <note>(Id. VII, 18)</note>
            </hi>.
Et paulo post, <hi>Regnum,</hi> inquit, <hi>ejus
regnum sempiternum <note>(Ibid., 27)</note>
            </hi>. Et alia quae ad hoc
pertinentia in libro vicesimo posui <note>(cap. 21 sqq.)</note>,
sive quae non posui, et tamen in eisdem Litteris scripta
sunt: venient et haec, sicut et ista venerunt, quae
increduli non putabant esse ventura. Idem quippe
Deus utraque promisit, utraque ventura esse praedixit,
quem perhorrescunt numina Paganorum, teste etiam
Porphyrio, nobilissimo philosopho Paganorum.</p>
</div2>

<div2>
          <head>CAPUT IV.-- <hi>Contra sapientes mundi, qui putant terrena hominum corpora ad coeleste habitaculum non posse transferri.</hi> </head>
<p>Sed videlicet homines docti atque sapientes contra
vim tantae auctoritatis, quae omnia genera hominum,
sicut tanto ante praedixit, in hoc credendum sperandumque
convertit, acute sibi argumentari videntur
adversus corporum resurrectionem, et dicere quod in
tertio de Republica libro a Cicerone commemoratum
est. Nam cum Herculem et Romulum ex hominibus
deos esse factos asseveraret: <hi>Quorum non corpora,</hi> inquit, <hi>sunt in coelum elata; neque enim natura pateretur,
ut id quod esset e terra, nisi in terra maneret.</hi>  
 Haec est
magna ratio sapientium, quorum Dominus novit
cogitationes, quoniam vanae sunt <note>(Psal. XCIII, 11)</note>. Si
enim animae tantummodo essemus, id est, sine ullo
corpore spiritus, et in coelo habitantes terrena animalia
nesciremus, nobisque futurum esse diceretur,
ut terrenis corporibus animandis quodam vinculo mirabili
necteremur; nonne multo fortius argumentaremur
id credere recusantes, et diceremus naturam
non pati, ut res incorporea ligamento corporeo vinciretur?
Et tamen plena est terra vegetantibus animis
haec membra terrena, miro sibi modo connexa et
<pb n="0755"/>
implicita. Cur ergo eodem volente Deo, qui fecit hoc
animal, non poterit terrenum corpus in coeleste corpus
attolli, si animus omni, ac per hoc etiam coelesti
corpore praestabilior, terreno corpori potuit illigari?
An terrena particula tam exigua potuit aliquid coelesti
corpore melius apud se tenere, ut sensum haberet et
vitam, et eam sentientem atque viventem dedignabitur
coelum suscipere, aut susceptam non poterit sustinere,
cum de re sentiat et vivat ista meliore, quam
est corpus omne coeleste? Sed ideo nunc non fit, quia
nondum est tempus quo id fieri voluit, qui hoc quod
videndo jam viluit, multo mirabilius quam illud quod
ab istis non creditur, fecit. Cur enim non vehementius
admiramur incorporeos animos coelesti corpore
potiores, terrenis illigari corporibus, quam corpora,
licet terrena, sedibus quamvis coelestibus tamen, corporeis
sublimari, nisi quia hoc videre consuevimus,
et hoc sumus, illud vero nondum sumus, nec aliquando
adhuc vidimus? Nam profecto sobria ratione
consulta mirabilioris esse divini operis reperitur, incorporalibus
corporalia quodammodo attexere, quam
licet diversa, quia illa coelestia, ista terrestria, tamen
corpora et corpora copulare.</p>
</div2>

<div2>
          <head>CAPUT V.-- <hi>De resurrectione carnis, quam quidam mundo credente non credunt.</hi> </head>
<p>Sed hoc incredibile fuerit aliquando: ecce jam credidit
mundus sublatum terrenum Christi corpus in
coelum; resurrectionem carnis et ascensionem in supernas
sedes, paucissimis remanentibus atque stupentibus,
vel doctis, vel indoctis, jam crediderunt et
docti et indocti. Si rem credibilem crediderunt, videant
quam sint stolidi, qui non credunt: si autem
res incredibilis credita est, etiam hoc utique incredibile
est, sic creditum esse, quod incredibile est. Haec
igitur duo incredibilia, resurrectionem scilicet nostri
corporis in aeternum, et rem tam incredibilem mundum
esse crediturum, idem Deus, antequam vel unum
horum fieret, ambo futura esse praedixit <note>(Matth. XXVI,
13)</note>. Unum duorum incredibilium jam factum videmus,
ut quod erat incredibile, crederet mundus: cur
id quod reliquum est desperatur, ut etiam hoc veniat,
quod incredibile credidit mundus, sicut jam venit,
quod similiter incredibile fuit, ut rem tam incredibilem
crederet mundus, quandoquidem hoc utrumque
incredibile, quorum videmus unum, alterum
credimus, in eisdem Litteris praedictum sit, per quas
credidit mundus? Et ipse modus quo mundus credidit,
si consideretur, incredibilior invenitur. Ineruditos
liberalibus disciplinis, et omnino, quantum ad istorum
doctrinas attinet, impolitos, non peritos grammatica,
non armatos dialectica, non rhetorica inflatos,
piscatores Christus cum retibus fidei ad mare
<pb n="0756"/>
hujus saeculi paucissimos misit, atque ita et ex omni
genere tam multos pisces, et tanto mirabiliores,
quanto rariores etiam ipsos philosophos cepit. Duobus
illis incredibilibus, si placet, imo quia placere
debet, addamus hoc tertium. Jam ergo tria sunt incredibilia,
quae tamen facta sunt. Incredibile est Christum
resurrexisse in carne, et in coelum ascendisse
cum carne: incredibile est mundum rem tam incredibilem
credidisse: incredibile est homines ignobiles,
infimos, paucissimos, imperitos rem tam incredibilem,
tam efficaciter mundo, et in illo etiam doctis
persuadere potuisse. Horum trium incredibilium primum
nolunt isti, cum quibus agimus, credere; secundum
coguntur et cernere; quod non inveniunt
unde sit factum, si non credunt tertium. Resurrectio
certe Christi, et in coelum cum carne in qua resurrexit
ascensio, toto jam mundo praedicatur et creditur:
si credibilis non est, unde toto terrarum orbe
jam credita est? Si multi nobiles, sublimes, docti
eam se vidisse dixerunt, et quod viderunt, diffamare
curarunt, eis mundum credidisse non mirum est; sed
istos adhuc credere nolle perdurum est: si autem, ut
verum est, paucis, obscuris, minimis, indoctis eam
se vidisse dicentibus et scribentibus credidit mundus:
cur pauci obstinatissimi, qui remanserunt, ipsi mundo
jam credenti adhuc usque non credunt? Qui propterea
numero exiguo ignobilium, infimorum, imperitorum
hominum credidit, quia in tam contemptibilibus testibus
multo mirabilius divinitas se ipsa persuasit.
Eloquia namque persuadentium quae dicebant, mira
fuerunt facta, non verba. Qui enim Christum in carne
resurrexisse, et cum illa in coelum ascendisse non
viderant, id se vidisse narrantibus, non loquentibus
tantum, sed etiam mirifica facientibus signa credebant.
Homines quippe, quos unius, vel ut multum,
duarum linguarum fuisse noverant, repente linguis
omnium gentium loquentes mirabiliter audiebant <note>(Act. II)</note>.
Claudum ab uberibus matris ad eorum verbum
in Christi nomine post quadraginta annos incolumem
constitisse; sudaria de corporibus eorum ablata
sanandis profuisse languentibus; in via qua fuerant
transituri positos in ordine innumerabiles morbis variis
laborantes, ut ambulantium super eos umbra
transiret, continuo salutem solere recipere; et alia
multa stupenda in Christi nomine per eos facta, postremo
etiam mortuos resurrexisse cernebant <note>(ibid.
III, IV)</note>. Quae si, ut leguntur, gesta esse concedunt,
ecce tot incredibilia tribus illis incredibilibus addimus;
et ut credatur unum incredibile, quod de carnis
resurrectione atque in coelum ascensione dicitur, multorum
incredibilium testimonia tanta congerimus, et
nondum ad credendum horrenda duritia incredulos
flectimus. Si vero per Apostolos Christi, ut eis crederetur,
resurrectionem atque ascensionem praedicantibus
Christi, etiam ista miracula facta esse non
<pb n="0757"/>
credunt; hoc nobis unum grande miraculum sufficit,
quod eam terrarum orbis sine ullis miraculis
credidit.</p>
</div2>

<div2>
          <head>CAPUT VI.-- <hi>Quod Roma conditorem suum Romulum diligendo deum fecerit; Ecclesia autem Christum Deum credendo dilexerit.</hi> </head>
<div3>
            <head>1.</head>
            <p>
 Recolamus etiam hoc loco illud quod de Romuli
credita divinitate Tullius admiratur. Verba ejus ut scripta
sunt, inseram: <hi>Magis est,</hi> inquit, <hi>in Romulo admirandum,
quod caeteri qui dii ex hominibus facti esse dicuntur,
minus eruditis hominum saeculis fuerunt, ut fingendi
proclivior esset ratio, cum imperiti facile ad
credendum impellerentur. Romuli autem aetatem minus
his sexcentis annis jam inveteratis litteris atque doctrinis,
omnique illo antiquo ex inculta hominum vita
errore sublato fuisse cernimus.</hi>  Et paulo post de eodem
Romulo ita loquitur, quod ad hunc pertinet sensum: <hi>Ex quo intelligi potest,</hi> 
 inquit, <hi>permultis annis ante
Homerum fuisse, quam Romulum, ut jam doctis hominibus
ac temporibus ipsis eruditis ad fingendum vix
quidquam esset loci. Antiquitas enim recepit fabulas,
fictas etiam nonnunquam incondite: haec aetas autem
jam exculta praesertim eludens omne quod fieri non potest
respuit <note>(De Republica, libro 2, cap. 10 hinc suppleto)</note>
            </hi>.
Unus e numero doctissimorum hominum, idemque
eloquentissimus omnium M. Tullius Cicero, propterea
dicit divinitatem Romuli mirabiliter creditam, quod
erudita jam tempora fuerunt, quae falsitatem non reciperent
fabularum. Quis autem Romulum deum nisi
Roma credidit, atque id parva et incipiens? Tum
deinde posteris servare fuerat necesse quod acceperant
a majoribus, ut cum ista superstitione in lacte
quodammodo matris ebibita cresceret civitas, atque ad
tam magnum perveniret imperium, ut ex ejus fastigio
velut ex altiore quodam loco alias quoque gentes,
quibus dominaretur, hac sua opinione perfunderet;
ut non quidem crederent, sed tamen dicerent deum
Romulum, ne civitatem, cui serviebant, de conditore
ejus offenderent, aliter eum nominando quam Roma;
quae id non amore quidem hujus erroris, sed tamen
amoris errore crediderat. Christus autem quanquam
sit coelestis et sempiternae conditor civitatis, non tamen
eum, quoniam ab illo condita est, Deum credidit:
sed ideo potius est condenda, quia credidit. Roma
conditorem suum jam constructa et dedicata tanquam
deum coluit in templo: haec autem Jerusalem conditorem
suum Deum Christum, ut construi posset et dedicari,
posuit in fidei fundamento. Illa illum amando
<pb n="0758"/>
esse deum credidit, ista istum Deum esse credendo
amavit. Sicut ergo praecessit unde amaret illa, et de
amato jam libenter etiam falsum bonum crederet; ita
praecessit unde ista crederet, ut recta fide, non temere
quod falsum, sed quod verum erat amaret. Exceptis
enim tot et tantis miraculis, quae persuaserunt
Deum esse Christum, prophetiae quoque divinae fide
dignissimae praecesserunt, quae in illo, non sicut a patribus
adhuc creduntur implendae, sed jam demonstrantur
impletae. De Romulo autem quia condidit
Romam, in eaque regnavit, auditur, legiturve quod
factum est, non quod ante fuerat prophetatum; sed
quod sit receptus in deos, creditum tenent litterae,
non factum docent. Nullis quippe rerum mirabilium
signis id ei vere provenisse monstratur. Lupa quippe
illa nutrix, quod videtur quasi magnum exstitisse
portentum, quale aut quantum est ad demonstrandum
deum? Certe enim etsi non meretrix lupa fuit
illa, sed bestia, cum commune fuerit ambobus,
frater tamen ejus non habetur deus. Quis autem prohibitus
est, aut Romulum, aut Herculem, aut alios
tales homines deos dicere, et mori maluit, quam non
dicere? Aut vero aliqua gentium coleret inter deos
suos Romulum, nisi Romani nominis metus cogeret?
Quis porro numeret, quam multi quantalibet saevitia
crudelitatis occidi, quam Christum Deum negare maluerunt?
Proinde metus quamlibet levis indignationis,
quae ab animis Romanorum, si non fieret, posse putabatur
existere, compellebat aliquas civitates positas
sub jure Romano tanquam deum colere Romulum: a
Christo autem Deo non solum colendo, verum etiam
confitendo, tantam per orbem terrae martyrum multitudinem
metus revocare non potuit, non levis offensionis
animorum, sed immensarum variarumque
poenarum, et ipsius mortis, quae plus caeteris formidatur.
Neque tunc civitas Christi, quamvis adhuc
peregrinaretur in terris, et haberet tamen magnorum
agmina populorum, adversus impios persecutores
suos pro temporali salute pugnavit; sed potius ut
obtineret aeternam, non repugnavit. Ligabantur, includebantur,
caedebantur, torquebantur, urebantur,
laniabantur, trucidabantur, et multiplicabantur. Non
erat eis pro salute pugnare, nisi salutem pro Salvatore
contemnere.</p>
          </div3>
<div3>
            <head>2.</head>
            <p>
 Scio in libro Ciceronis tertio, nisi fallor, de
Republica, disputari, nullum bellum suscipi a civitate
optima, nisi aut pro fide, aut pro salute. Quid autem
dicat pro salute, vel intelligi quam salutem velit, alio
loco demonstrans, <hi>Sed his poenis,</hi> inquit, quas etiam
stultissimi sentiunt, egestate, exsilio, vinculis, verberibus,
<pb n="0759"/>
elabuntur saepe privati, oblata mortis celeritate.
Civitatibus autem mors ipsa poena est, quae videtur a
poena singulos vindicare. Debet enim constituta sic esse
civitas, ut aeterna sit. Itaque nullus interitus est reipublicae
naturalis, ut hominis, in quo mors non modo necessaria
est, verum etiam optanda persaepe. Civitas autem
cum tollitur, deletur, exstinguitur: simile est quodammodo
(ut parva magnis conferamus) ac si omnis hic
mondus intereat et concidat. Hoc ideo dixit Cicero,
quia mundum non interiturum cum Platonicis sentit.
Constat ergo eum pro ea salute bellum voluisse
suscipi a civitate, qua fit ut maneat hic civitas, sicut
dicit, aeterna, quamvis morientibus et nascentibus singulis;
sicut perennis est opacitas oleae vel lauri, atque
hujusmodi caeterarum arborum, singulorum lapsu ortuque
filiorum. Mors, quippe, ut dicit, non hominum singulorum
sed universae poena est civitatis, quae a poena
plerumque singulos vindicat. Unde merito quaeritur,
utrum recte fecerint Saguntini, quando universam
suam civitatem interire maluerunt, quam fidem frangere,
qua cum ipsa Romana republica tenebantur:
in quo suo facta laudantur ab hominibus terrenae
reipublicae civibus. Sed quomodo huic disputationi
possent obedire, non video, ubi dicitur nullum
suscipiendum esse bellum, nisi aut pro fide, aut pro
salute: nec dicitur, si in unum simul periculum ita
duo ista concurrerint, ut teneri alterum sine alterius
amissione non possit, quid sit potius eligendum.
Profecto enim Saguntini si salutem eligerent, fides
eis fuerat deserenda: si fides tenenda, amittenda
utique salus, sicut et factum est. Salus autem civitatis
Dei talis est, ut cum fide ac per fidem teneri, vel
potius acquiri possit; fide autem perdita, ad eam
quisque venire non possit. Quae cogitatio firmissimi
ac patientissimi cordis, tot ac tantos martyres fecit,
qualem ne unum quidem habuit, vel habere potuit,
quando est deus creditus Romulus.
</p>
          </div3>
        </div2>

<div2>
          <head>CAPUT VII.-- <hi>Quod ut mundus in Christum crederet, virtutis fuerit divinae, non persuasionis humanae.</hi> </head>
<p>Sed valde ridiculum est, de Romuli falsa divinitate,
cum de Christo loquimur, facere mentionem. Verumtamen
cum sexcentis ferme annis ante Ciceronem Romulus
fuerit, atque illa aetas jam fuisse doctrinis dicatur
exculta, ut quod fieri non potest, omne respueret:
quanto magis post sexcentos annos ipsius tempore Ciceronis,
maximeque postea sub Augusto atque Tiberio,
eruditioribus utique temporibus, resurrectionem carnis
Christi atque in coelum ascensionem, tanquam id quod
fieri non potest, mens humana ferre non posset, eludensque
ab auribus cordibusque respueret, nisi eam fieri
potuisse, atque factam esse divinitas ipsius veritatis,
vel divinitatis veritas, et contestantia miraculorum
<pb n="0760"/>
signa monstrarent; ut terrentibus et contradicentibus
tam multis tamque magnis persecutionibus, praecedens
in Christo, deinde ad novum saeculum in caeteris secutura
resurrectio atque immortalitas carnis et fidelissime
crederetur, et praedicaretur intrepide, et per
orbem terrae pullulatura fecundius cum martyrum
sanguine sereretur. Legebantur enim praeconia praecedentia
 Prophetarum, concurrebant ostenta virtutum,
et persuadebatur veritas nova consuetudini, non
contraria rationi, donec orbis terrae qui persequebatur
furore, sequeretur fide.</p>
</div2>

<div2>
          <head>CAPUT VIII.-- <hi>De miraculis quae ut mundus in Christum crederet facta sunt, et fieri mundo credente non desinunt.</hi> </head>
<div3>
            <head>1.</head>
            <p>
 Cur, inquiunt, nunc illa miracula, quae praedicatis
facta esse, non fiunt? Possem quidem dicere, necessaria
fuisse priusquam crederet mundus, ad hoc
ut crederet mundus. Quisquis adhuc prodigia ut credat
inquirit, magnum est ipse prodigium, qui mundo
credente non credit. Verum hoc ideo dicunt, ut nec
tunc illa miracula facta fuisse credantur. Unde ergo
tanta fide Christus usquequaque cantatur in coelum
cum carne sublatus? unde temporibus eruditis, et
omne quod fieri non potest respuentibus, sine ullis
miraculis nimium mirabiliter incredibilia credidit
mundus? An forte credibilia fuisse, et ideo credita
esse dicturi sunt? Cur ergo ipsi non credunt? Brevis
est igitur nostra complexio: Aut incredibilis rei,
quae non videbatur, alia incredibilia, quae tamen fiebant
et videbantur, fecerunt fidem; aut certe res ita
credibilis, ut nullis quibus persuaderetur miraculis indigeret,
istorum nimiam redarguit infidelitatem. Hoc
ad refellendos vanissimos dixerim. Nam facta esse
multa miracula, quae attestarentur illi uni grandi
salubrique miraculo, quo Christus in coelum cum
carne in qua resurrexit, ascendit, negare non possumus.
In eisdem quippe veracissimis Libris cuncta
conscripta sunt, et quae facta sunt, et propter quod
credendum facta sunt. Haec, ut fidem facerent, innotuerunt;
haec per fidem, quam fecerunt, multo clarius
innotescunt. Leguntur quippe in populis, ut
credantur; nec in populis tamen nisi credita legerentur.
Nam etiam nunc fiunt miracula in ejus nomine,
sive per sacramenta ejus, sive per orationes
vel memorias sanctorum ejus; sed non eadem claritate
illustrantur, ut tanta quanta illa gloria diffamentur.
Canon quippe sacrarum Litterarum, quem definitum
 esse oportebat, illa facit ubique recitari, et
memoriae cunctorum inhaerere populorum: haec autem
ubicumque fiunt, ibi sciuntur vix a tota ipsa
civitate vel quocumque commanentium loco. Nam
plerumque etiam ibi paucissimi sciunt, ignorantibus
caeteris, maxime si magna sit civitas; et quando alibi
aliisque narrantur, non tanta ea commendat auctoritas,
ut sine difficultate vel dubitatione credantur,
<pb n="0761"/>
quamvis Christianis fidelibus a fidelibus indicentur.</p>
          </div3>
<div3>
            <head>2.</head>
            <p>
 Miraculum quod Mediolani factum est, cum illic
essemus, quando illuminatus est caecus, ad multorum
notitiam potuit pervenire, quia et grandis est civitas,
et ibi erat tunc Imperator, et immenso populo teste
res gesta est, concurrente ad corpora martyrum Protasii
et Gervasii: quae cum laterent, et penitus nescirentur,
episcopo Ambrosio per somnium revelata
reperta sunt; ubi caecus ille depulsis veteribus tenebris
diem vidit.
3. Apud Carthaginem autem quis novit, praeter
admodum paucissimos, salutem, quae facta est Innocentio
ex advocato vicariae praefecturae, ubi nos interfuimus,
et oculis aspeximus nostris? Venientes
enim de transmarinis, me et fratrem meum Alypium,
nondum quidem clericos, sed jam Deo servientes,
ut erat cum tota domo sua religiosissimus,
ipse susceperat, et apud eum tunc habitabamus. Curabatur
a medicis: fistulas, quas numerosas atque
perplexas habuit in posteriore atque ima corporis
parte, jam secuerant ei, et artis suae caetera medicamentis
agebant. Passus autem fuerat in sectione illa
et diuturnos et acerbos dolores. Sed unus inter multos
sinus fefellerat medicos, atque ita latuerat, ut
eum non tangerent, quem ferro aperire debuerant.
Denique sanatis omnibus quae aperta curabant, iste
remanserat solus, cui frustra impendebatur labor.
Quas moras ille suspectas habens, multumque formidans
ne iterum secaretur, quod ei praedixerat
alius medicus domesticus ejus, quem non admiserant
illi, ut saltem videret, cum primum sectus est, quomodo
id facerent, iratusque illum domo abjecerat,
vixque receperat, erupit, atque ait: Iterum me secturi
estis? Ad illius, quem noluistis esse praesentem,
verba venturus sum? Irridere illi medicum
imperitum, metumque hominis bonis verbis promissionibusque
lenire. Praeterierunt et alii dies plurimi,
nihilque proficiebat omne quod fiebat. Medici tamen
in sua pollicitatione persistebant, non se illum sinum
ferro, sed medicamentis esse clausuros. Adhibuerunt
et alium grandaevum jam medicum, satisque in illa
arte laudatum (adhuc enim vivebat) Ammonium,
qui loco inspecto, idem quod illi ex eorum diligentia
peritiaque promisit. Cujus ille factus auctoritate securus,
domestico suo medico, qui futuram praedixerat
aliam sectionem faceta hilaritate, velut jam salvus,
illusit. Quid plura? Tot dies postea inaniter consumpti
transierunt, ut fessi atque confusi faterentur eum
nisi ferro nullo modo posse sanari. Expavit, expalluit
nimio timore turbatus: atque ubi se collegit, farique
potuit, abire illos jussit, et ad se amplius non accedere,
nec aliud occurrit fatigato lacrymis et illa jam
<pb n="0762"/>
necessitate constricto, nisi ut adhiberet Alexandrinum
quemdam, qui tunc chirurgus mirabilis habebatur,
ut ipse faceret quod ab illis fieri nolebat iratus. Sed
posteaquam venit ille, laboremque illorum in cicatricibus
sicut artifex vidit, boni viri functus officio,
persuasit homini ut illi potius qui in eo tantum laboraverant,
quantum ipse inspiciens mirabatur, curationis
suae fine fruerentur, adjiciens quod revera nisi
sectus esset, salvus esse non posset; sed valde abhorrere
a suis moribus, ut hominibus quorum artificiosissimam
operam, industriam, diligentiam admirans
in cicatricibus ejus videret, propter exiguum quod
remansit, palmam tanti laboris auferret. Redditi
sunt animo ejus, et placuit ut eodem Alexandrino
assistente ipsi sinum illum ferro, qui jam consensu
omnium aliter insanabilis putabatur, aperirent. Quae
res dilata est in consequentem diem. Sed cum abiissent
illi, ex moerore nimio domini tantus est in domo
illa exortus dolor, ut tanquam funeris planctus vix
comprimeretur a nobis. Visitabant eum quotidie sancti
viri, episcopus tunc Uzalensis, beatae memoriae
Saturninus, et presbyter Gelosus, ac diaconi Carthaginensis
Ecclesiae: in quibus erat, et ex quibus
solus est nunc in rebus humanis, jam episcopus cum
honore a nobis debito nominandus Aurelius, cum
quo recordantes mirabilia opera Dei, de hac re saepe
collocuti sumus, eumque valde meminisse, quod
commemoramus, invenimus. Qui cum eum, sicut
solebant, vespere visitarent, rogavit eos miserabilibus
lacrymis, ut mane dignarentur esse praesentes
suo funeri potius quam dolori. Tantus enim eum metus
ex prioribus invaserat poenis, ut se inter medicorum
manus non dubitaret esse moriturum. Consolati
sunt eum illi, et hortati ut in Deo fideret, ejusque
voluntatem viriliter ferret. Inde ad orationem ingressi
sumus: ubi nobis ex more genua figentibus, atque
incumbentibus terrae, ille se ita projecit, tanquam
fuisset aliquo graviter impellente prostratus, et coepit
orare: quibus modis, quo affectu, quo motu animi, quo
fluvio lacrymarum, quibus gemitibus atque singultibus
succutientibus omnia membra ejus et pene intercludentibus
spiritum, quis ullis explicet verbis? Utrum
orarent alii, nec in haec eorum averteretur intentio,
nesciebam. Ego tamen prorsus orare non poteram: hoc
tantummodo breviter in corde meo dixi, Domine,
quas tuorum preces exaudis, si has non exaudis?
Nihil enim mihi videbatur addi jam posse, nisi ut
exspiraret orando. Surreximus, et accepta ab Episcopo
benedictione discessimus; rogante illo ut mane
adessent, illis ut aequo animo esset hortantibus. Illuxit
dies qui metuebatur, aderant servi Dei, sicut se
adfuturos esse promiserant: ingressi sunt medici,
parantur omnia quae hora illa poscebat, tremenda
ferramenta proferuntur, attonitis suspensisque omnibus.
Eis autem quorum erat major auctoritas, defectum
animi ejus consolando erigentibus, ad manus
<pb n="0763"/>
secturi membra in lectulo componuntur, solvuntur
nodi ligamentorum, nudatur locus, inspicit medicus,
et secandum illum sinum armatus atque intentus inquirit.
Scrutatur oculis, digitisque contrectat; tentat
denique modis omnibus: invenit firmissimam cicatricem.
Jam illa laetitia et laus atque gratiarum actio
misericordi et omnipotenti Deo, quae fusa est ore
omnium lacrymantibus gaudiis, non est committenda
meis verbis: cogitetur potius, quam dicatur.</p>
          </div3>
<div3>
            <head>3.</head>
            <p>
 In eadem Carthagine Innocentia, religiosissima
femina, de primariis ipsius civitatis, in mamilla cancrum
habebat: rem, sicut medici dicunt, nullis medicamentis
sanabilem. Aut ergo praecidi solet, et a
corpore separari membrum ubi nascitur; aut, ut aliquanto
homo diutius vivat, tamen inde morte quamlibet
tardius adfutura, secundum Hippocratis, ut ferunt,
sententiam <note>(Aphorism. sect. 6, aph. 38)</note> omnis
est omittenda curatio. Hoc illa a perito medico et
suae domui familiarissimo acceperat, et ad solum
Deum se orando converterat. Admonetur in somnis
appropinquante Pascha, ut in parte feminarum observanti
ad baptisterium, quaecumque illi baptizata
primitus occurrisset, signaret ei locum signo Christi:
fecit, et confestim sanitas consecuta est. Medicus
sane qui ei dixerat, ut nihil curationis adhiberet, si
paulo diutius vellet vivere, cum inspexisset eam postea,
et sanissimam comperisset, quam prius habere
illud malum tali inspectione cognoverat, quaesivit ab
ea vehementer quid adhibuisset; cupiens, quantum
intelligi datur, nosse medicamentum, quo Hippocratis
definitio vinceretur. Cumque ab ea quid factum
esset audisset, voce velut contemnentis et vultu, ita
ut illa metueret ne aliquod contumeliosum verbum
proferret in Christum, religiosa urbanitate respondisse
fertur: Putabam, inquit, magnum aliquid te
mihi fuisse dicturam. Atque illa jam exhorrescente,
mox addidit: Quid grande fecit Christus sanare cancrum,
qui quatriduanum mortuum suscitavit <note>(Joan. XI)</note>?
Hoc ego cum audissem, et vehementer stomacharer,
in illa civitate atque in illa persona, non utique obscura,
factum tam ingens miraculum sic latere, hinc
eam et admonendam et pene objurgandam putavi.
Quae cum mihi respondisset non se inde tacuisse, quaesivi
<pb n="0764"/>
ab eis, quas forte tunc matronas amicissimas secum
habebat, utrum hoc antea scissent. Responderunt
se omnino nescisse. Ecce, inquam, quomodo non
taces, ut nec istae audiant, quae tibi tanta familiaritate
junguntur. Et quia breviter ab ea quaesiveram, feci ut
illis audientibus multumque mirantibus et glorificantibus
Deum, totum ex ordine, quemadmodum gestum
fuerit, indicaret.</p>
          </div3>
<div3>
            <head>4.</head>
            <p>
 Medicum quemdam podagrum in eadem urbe,
qui cum dedisset nomen ad Baptismum, et pridie
quam baptizaretur, in somnis a pueris nigris cirratis,
quos intelligebat daemones, baptizari eodem anno
prohibitus fuisset, eisque non obtemperans, etiam
conculcantibus pedes ejus in dolorem acerrimum,
qualem nunquam expertus est, isset, magisque eos
vincens lavacro regenerationis, ut voverat, ablui non
distulisset, in Baptismate ipso non solum dolore, quo
ultra solitum cruciabatur, verum etiam podagra caruisse,
nec amplius, cum diu postea vixisset, pedes
doluisse quis novit? Nos tamen novimus, et paucissimi
fratres ad quos id potuit pervenire.</p>
          </div3>
<div3>
            <head>5.</head>
            <p>
 Ex mimo quidam Curubitanus, non solum a
paralysi, verum etiam ab informi pondere genitalium,
cum baptizaretur, salvus effectus est; et liberatus
utraque molestia, tanquam mali nihil habuisset in
corpore, de fonte regenerationis ascendit. Quis hoc
praeter Curubim novit, et praeter rarissimos aliquos
qui hoc ubicumque audire potuerunt? Nos autem cum
hoc comperissemus, jubente sancto episcopo Aurelio,
etiam ut veniret Carthaginem fecimus: quamvis a
talibus prius audierimus, de quorum fide dubitare non
possemus.</p>
          </div3>
<div3>
            <head>6.</head>
            <p>
 Vir tribunitius Hesperius apud nos est; habet
in territorio Fussalensi fundum Zubedi appellatum:
ubi cum afflictione animalium et servorum suorum
domum suam spirituum malignorum vim noxiam perpeti
comperisset, rogavit nostros, me absente, presbyteros,
ut aliquis eorum illo pergeret, cujus orationibus
cederent. Perrexit unus, obtulit ibi sacrificium
corporis Christi, orans quantum potuit, ut cessaret
illa vexatio: Deo protinus miserante cessavit. Acceperat
autem ab amico suo terram sanctam de Jerosolymis
allatam, ubi sepultus Christus die tertio resurrexit;
eamque suspenderat in cubiculo suo, ne
quid mali etiam ipse pateretur. At ubi domus ejus
ab illa infestatione purgata est, quid de illa terra
fieret, cogitabat; quam diutius in cubiculo suo reverentiae
causa habere nolebat. Forte accidit, ut ego et
collega tunc meus episcopus Sinitensis ecclesiae
<pb n="0765"/>
Maximinus, in proximo essemus; ut veniremus
rogavit, et venimus. Cumque nobis omnia retulisset,
etiam hoc petivit, ut infoderetur alicubi, atque ibi
orationum locus fieret, ubi etiam possent Christiani
ad celebranda quae Dei sunt congregari. Non restitimus:
factum est. Erat ibi juvenis paralyticus rusticanus:
hoc audito petivit a parentibus suis, ut illum
ad eum locum sanctum non cunctanter afferrent. Quo
cum fuisset allatus, oravit, atque inde continuo pedibus
suis salvus abscessit.</p>
          </div3>
<div3>
            <head>7.</head>
            <p>
 Victoriana dicitur villa, ab Hippone-Regio minus
triginta millibus abest. Memoria martyrum ibi est
Mediolanensium Protasii et Gervasii. Portatus est eo
quidam adolescens, qui cum die medio tempore aestatis
equum ablueret in fluminis gurgite, daemonem incurrit.
Ibi cum jaceret vel morti proximus, vel simillimus
mortuo, ad vespertinos illuc hymnos et orationes
cum ancillis suis et quibusdam sanctimonialibus
ex more domina possessionis intravit; atque hymnos
cantare coeperunt. Qua voce ille quasi percussus,
excussus est: et cum terribili fremitu altare apprehensum
movere non audens sive non valens, tanquam
eo fuerit alligatus, aut affixus, tenebat: et cum grandi
ejulatu parci sibi rogans, confitebatur ubi adolescentem,
et quando, et quomodo invaserit. Postremo se
exiturum esse denuntians, membra ejus singula nominabat,
quae se amputaturum exiens minabatur:
atque inter haec verba discessit ab homine. Sed oculus
ejus in maxillam fusus, tenui venula ab interiore
quasi radice pendebat, totumque ejus medium, quod
nigellum fuerat, albicaverat. Quo viso qui aderant
(concurrerant autem etiam alii vocibus ejus acciti, et
se omnes in orationem pro illo straverant), quamvis
eum sana mente stare gauderent, rursus tamen propter
oculum ejus contristati, medicum quaerendum
esse dicebant. Ibi maritus sororis ejus, qui eum illo
detulerat, Potens est, inquit Deus, sanctorum orationibus,
qui fugavit daemonem, lumen reddere. Tunc,
sicut potuit, oculum lapsum atque pendentem, loco
suo revocatum ligavit orario: nec nisi post septem
dies putavit esse solvendum. Quod cum fecisset, sanissimum
invenit. Sanati sunt illic et alii, de
quibus dicere longum est.</p>
          </div3>
<div3>
            <head>8.</head>
            <p>
 Hipponensem quamdam virginem scio, cum se
oleo perunxisset, cui pro illa orans presbyter instillaverat
lacrymas suas, mox a daemonio fuisse sanatam.
Scio etiam episcopum semel pro adolescente, quem
non vidit, orasse, illumque illico daemone caruisse.</p>
          </div3>
<div3>
            <head>9.</head>
            <p>
 Erat quidam senex Florentius Hipponensis noster,
homo religiosus et pauper; sartoris se arte pascebat,
casulam perdiderat, et unde sibi emeret non
habebat: ad Viginti Martyres, quorum memoria apud
nos est celeberrima, clara voce, ut vestiretur,
oravit. Audierunt eum adolescentes, qui forte aderant,
<pb n="0766"/>
irrisores; eumque discedentem exagitantes
prosequebantur; quasi a Martyribus quinquagenos
folles, unde vestimentum emeret, petivisset. At
ille tacitus ambulans, ejectum grandem piscem palpitantem
vidit in littore, eumque illis faventibus atque
adjuvantibus apprehendit, et cuidam coquo Catoso
 nomine, bene christiano, ad coquinam conditariam,
indicans quid gestum sit, trecentis follibus
vendidit, lanam comparare inde disponens, ut uxor
ejus quomodo posset, ei quo indueretur, efficeret.
Sed coquus concidens piscem, annulum aureum in
ventriculo ejus invenit, moxque miseratione flexus,
et religione perterritus, homini eum reddidit, dicens,
Ecce quomodo Viginti Martyres te vestierunt.</p>
          </div3>
<div3>
            <head>10.</head>
            <p>
 Ad Aquas-Tibilitanas episcopo afferente
Praejecto reliquias martyris gloriosissimi Stephani,
ad ejus memoriam veniebat magnae multitudinis concursus
et occursus. Ibi caeca mulier, ut ad episcopum
portantem duceretur, oravit: flores quos ferebat
dedit; recepit, oculis admovit, protinus vidit. Stupentibus
qui aderant, praeibat exsultans, viam carpens,
et viae ducem ulterius non requirens.</p>
          </div3>
<div3>
            <head>11.</head>
            <p>
 Memorati memoriam martyris, quae posita est
in castello Sinitensi, quod Hipponensi coloniae vicinum
est, ejusdem loci Lucillus episcopus, populo
praecedente atque sequente portabat. Fistula, cujus
molestia jam diu laboraverat, et familiarissimi sui
medici, qui eam secaret, opperiebatur manus, illius
piae sarcinae vectatione repente sanata est: nam
deinceps eam in suo corpore non invenit.</p>
          </div3>
<div3>
            <head>12.</head>
            <p>
 Eucharius est presbyter ex Hispania, Calamae
 habitat, veteri morbo calculi laborabat; per
memoriam supradicti martyris, quam Possidius illo
advexit episcopus, salvus factus est. Idem ipse
postea morbo alio praevalescente, mortuus sic jacebat,
ut ei jam pollices ligarentur: opitulatione memorati
martyris, cum de memoria ejus reportata fuisset et
super jacentis corpus missa ipsius presbyteri tunica,
suscitatus est.</p>
          </div3>
<div3>
            <head>13.</head>
            <p>
 Fuit ibi vir in ordine suo primarius, nomine
Martialis, aevo jam gravis, et multum a religione abhorrens
christiana. Habebat sane fidelem filiam, et
<pb n="0767"/>
generum eodem anno baptizatum. Qui cum eum
aegrotantem multis et magnis lacrymis rogarent, ut
christianus fieret, prorsus abnuit, eosque a se turbida
indignatione submovit. Visum est genero ejus,
ut iret ad memoriam sancti Stephani, et illic pro eo
quantum posset oraret, ut Deus illi daret mentem bonam,
qua credere non differret in Christum. Fecit
hoc ingenti gemitu et fletu, et sinceriter ardente pietatis
affectu: deinde abscedens, aliquid de altari florum,
quod occurrit, tulit; eique, cum jam nox esset,
ad caput posuit: tum dormitum est. Et ecce ante diluculum
clamat, ut ad episcopum curreretur, qui mecum
forte tunc erat apud Hipponem. Cum ergo audisset
eum absentem, venire presbyteros postulavit.
Venerunt, credere se dixit, admirantibus atque gaudentibus
omnibus, baptizatus est. Hoc, quamdiu vixit,
in ore habebat: Christe, accipe spiritum meum:
cum haec verba beatissimi Stephani, quando lapidatus
est a Judaeis, ultima fuisse <note>(Act. VII, 58)</note> nesciret; quae
huic quoque ultima fuerunt: nam non multo post
etiam ipse defunctus est.</p>
          </div3>
<div3>
            <head>14.</head>
            <p>
 Sanati sunt illic per eumdem martyrem etiam
podagri duo, unus civis, peregrinus unus; sed civis
omni modo: peregrinus autem per revelationem quid
adhiberet quando doleret, audivit; et cum hoc fecerit,
dolor continuo conquiescit.</p>
          </div3>
<div3>
            <head>15.</head>
            <p>
 Audurus nomen est fundi, ubi ecclesia est, et
in ea memoria Stephani martyris. Puerum quemdam
parvulum, cum in area luderet, exorbitantes boves
qui vehiculum trahebant, rota obtriverunt, et confestim
palpitavit exspirans. Hunc mater arreptum ad
eamdem memoriam posuit; et non solum revixit, verum
etiam illaesus apparuit.</p>
          </div3>
<div3>
            <head>16.</head>
            <p>
 Sanctimonialis quaedam in vicina possessione,
quae Caspaliana dicitur, cum aegritudine laboraret, ac
desperaretur, ad eamdem memoriam tunica ejus allata
est: quae antequam revocaretur, illa defuncta est.
Hac tamen tunica operuerunt cadaver ejus parentes,
et recepto spiritu salva facta est.</p>
          </div3>
<div3>
            <head>17.</head>
            <p>
 Apud Hipponem Bassus quidam Syrus ad memoriam
ejusdem martyris orabat pro aegrotante et
periclitante filia, eoque secum vestem ejus attulerat:
cum ecce pueri de domo cucurrerunt, qui ei mortuam
nuntiarent. Sed cum, orante illo, ab amicis ejus exciperentur,
prohibuerunt eos illi dicere, ne per publicum
plangeret. Qui cum domum redisset jam suorum
ejulatibus personantem, et vestem filiae quam ferebat,
super eam projecisset, reddita est vitae.</p>
          </div3>
<div3>
            <head>18.</head>
            <p>
 Rursus ibidem apud nos Irenaei, cujusdam collectarii
filius, aegritudine exstinctus est. Cumque corpus
jaceret exanime, atque a lugentibus et lamentantibus
exsequiae pararentur, amicorum ejus quidam
inter aliorum consolantium verba suggessit, ut ejusdem
martyris oleo corpus perungeretur. Factum est,
et revixit.
<pb n="0768"/>
</p>
          </div3>
<div3>
            <head>19. </head>
            <p>
Itemque apud nos vir tribunitius Eleusinus
super memoriam Martyris, quae in suburbano ejus
est, aegritudine exanimatum posuit infantulum filium:
et post orationem, quam cum multis lacrymis ibi fudit,
viventem levavit.</p>
          </div3> 
<div3>
            <head>20.</head>
            <p>
 Quid faciam? Urget hujus operis implendi
promissio, ut non hic possim omnia commemorare
quae scio: et procul dubio plerique nostrorum, cum
haec legent, dolebunt me tam multa praetermisisse,
quae utique mecum sciunt. Quos jam nunc, ut ignoscant,
rogo; et cogitent quam prolixi laboris sit facere,
quod me hic non facere suscepti operis necessitas
cogit. Si enim miracula sanitatum, ut alia taceam,
ea tantummodo velim scribere, quae per hunc
martyrem, id est, gloriosissimum Stephanum, facta
sunt in colonia Calamensi, et in nostra, plurimi conficiendi
sunt libri: nec tamen omnia colligi poterunt,
sed tantum de quibus libelli dati sunt, qui recitarentur
in populis. Id namque fieri voluimus, cum videremus
antiquis similia divinarum signa virtutum
etiam nostris temporibus frequentari; et ea non debere
multorum notitiae deperire. Nondum est autem
biennium, ex quo apud Hipponem Regium coepit esse
ista memoria, et multis, quod nobis certissimum
est, non datis libellis, de iis quae mirabiliter facta
sunt, illi ipsi qui dati sunt ad septuaginta ferme numerum
pervenerant, quando ista conscripsi. Calamae
vero, ubi et ipsa memoria prius esse coepit, et crebrius
dantur, incomparabili multitudine superant.</p>
          </div3>
<div3>
            <head>21.</head>
            <p>
 Uzali etiam, quae colonia Uticae vicina est,
multa praeclara per eumdem Martyrem facta cognovimus:
cujus ibi memoria longe prius quam apud
nos, ab episcopo Evodio constituta est. Sed libellorum
dandorum ibi consuetudo non est, vel potius
non fuit: nam fortasse nunc esse jam coepit. Cum
enim nuper illic essemus, Petroniam, clarissimam
feminam, quae ibi mirabiliter ex magno atque diuturno,
in quo medicorum adjutoria cuncta defecerant,
languore sanata est, hortati sumus volente supradicto.
<pb n="0769"/>
loci episcopo, ut libellum daret, qui recitaretur in
populo; et obedientissime paruit. In quo posuit
etiam, quod hic reticere non possum, quamvis ad ea
quae hoc opus urgent, festinare compellar. A quodam
Judaeo dixit sibi fuisse persuasum, ut annulum capillatio
cingulo insereret, quod sub omni veste ad
nuda corporis cingeretur: qui annulus haberet sub
gemma lapidem in renibus inventum bovis. Hoc alligata
quasi remedio ad sancti Martyris limina veniebat.
Sed profecta a Carthagine, cum in confinio fluminis
Bagradae in sua possessione mansisset, surgens
ut iter perageret, ante pedes suos illum jacentem
annulum vidit, et capillatiam zonam qua fuerat alligatus,
mirata tentavit. Quam cum omnino suis nodis
firmissimis, sicut fuerat, comperisset adstrictam,
crepuisse atque exsiluisse annulum suspicata est:
qui etiam ipse cum integerrimus fuisset inventus,
futurae salutis quodammodo pignus de tanto miraculo
se accepisse praesumpsit, atque illud vinculum solvens,
simul cum eodem annulo, projecit in flumen.
Non credunt hoc, qui etiam Dominum Jesum per
integra virginalia matris enixum, et ad discipulos
ostiis clausis ingressum fuisse non credunt: sed hoc
certe quaerant, et, si verum invenerint, illa credant.
Clarissima femina est, nobiliter nata, nobiliter nupta,
Carthagini habitat: ampla civitas, ampla persona
rem quaerentes latere non sinit. Martyr certe ipse,
quo impetrante illa sanata est, in Filium permanentis
virginis credidit, in eum qui ostiis clausis ad discipulos
ingressus est, credidit: postremo, propter
quod omnia ista dicuntur a nobis, in eum qui ascendit
in coelum cum carne, in qua resurrexerat, credidit;
et ideo per eum tanta fiunt, quia pro ista fide
animam posuit. Fiunt ergo etiam nunc multa miracula,
eodem Deo faciente per quos vult, et quemadmodum
vult, qui et illa quae legimus fecit: sed ista
nec similiter innotescunt, neque, ut non excidant
animo, quasi glarea memoriae, crebra lectione tunduntur.
Nam et ubi diligentia est, quae nunc apud
nos esse coepit, ut libelli eorum qui beneficia percipiunt,
recitentur in populo, semel hoc audiunt qui
adsunt, pluresque non adsunt, ut nec illi qui adfuerunt,
post aliquot dies, quod audierunt, mente retineant,
et vix quisquam reperiatur illorum, qui ei
quem non adfuisse cognoverit, indicet quod audivit.</p>
          </div3>
<div3>
            <head>22.</head>
            <p>
 Unum est apud nos factum, non majus quam
illa quae dixi, sed tam clarum atque illustre miraculum,
ut nullum arbitrer esse Hipponensium, qui hoc
non vel viderit, vel didicerit, nullum qui oblivisci
ulla ratione potuerit. Decem quidam fratres (quorum
septem sunt mares, tres feminae) de Caesarea Cappadociae
suorum civium non ignobiles, maledicto matris
recenti, patris eorum obitu destitutae, quae injuriam
<pb n="0770"/>
sibi ab eis factam acerbissime tulit, tali poena
sunt divinitus coerciti, ut horribiliter quaterentur
omnes tremore membrorum: in qua foedissima specie
oculos suorum civium non ferentes, quaquaversum
cuique ire visum est, toto pene vagabantur orbe Romano.
Ex his etiam ad nos venerunt duo, frater et
soror, Paulus et Palladia, multis aliis locis miseria
diffamante jam cogniti. Venerunt autem ante Pascha
ferme dies quindecim, ecclesiam quotidie, et in ea
memoriam gloriosissimi Stephani frequentabant,
orantes ut jam sibi placaretur Deus, et salutem pristinam
redderet. Et illic, et quacumque ibant, convertebant
in se civitatis aspectum. Nonnulli qui eos
alibi viderant, causamque tremoris eorum noverant,
aliis, ut cuique poterant, indicabant. Venit et Pascha,
atque ipso die dominico mane, cum jam frequens
populus praesens esset, et loci sancti cancellos, ubi
martyrium erat, idem juvenis orans teneret, repente
prostratus est, et dormienti simillimus jacuit: non
tamen tremens, sicut etiam per somnum solebat.
Stupentibus qui aderant, atque aliis paventibus, aliis
dolentibus, cum eum quidam vellent erigere, nonnulli
prohibuerunt, et potius exitum exspectandum esse
dixerunt. Et ecce surrexit, et non tremebat, quoniam
sanatus erat, et stabat incolumis, intuens intuentes.
Quis ergo se tenuit a laudibus Dei? Clamantium gratulantiumque
vocibus ecclesia usquequaque completa
est. Inde ad me curritur, ubi sedebam jam processurus:
irruit alter quisque post alterum, omnis posterior
quasi novum, quod alius prior dixerat, nuntiantes:
meque gaudente et apud me gratias Deo agente, ingreditur
etiam ipse cum pluribus, inclinatur ad genua
mea, erigitur ad osculum meum. Procedimus ad populum,
plena erat ecclesia, personabat vocibus gaudiorum,
Deo gratias! Deo laudes! nemine tacente,
hinc atque inde clamantium. Salutavi populum, et
rursus eadem ferventiore voce clamabant. Facto tandem
silentio, Scripturarum divinarum sunt lecta
solemnia. Ubi autem ventum est ad mei sermonis
locum, dixi pauca pro tempore et pro illius jucunditate
laetitiae. Magis enim eos in opere divino quamdam
Dei eloquentiam, non audire, sed considerare
permisi. Nobiscum homo prandit, et diligenter nobis
omnem suae ac maternae fraternaeque calamitatis
indicavit historiam. Sequenti itaque die, post sermonem
redditum, narrationis ejus libellum in crastinum
populo recitandum promisi <note>(Serm. 321)</note>. Quod cum
ex dominico Paschae die tertio fieret in gradibus
exedrae, in qua de superiore loquebar loco, feci stare
ambos fratres, cum eorum legeretur libellus <note>(Serm.
322)</note>. Intuebatur populus universus sexus utriusque,
unum stantem sine deformi motu, alteram membris
omnibus contrementem. Et qui ipsum non viderant,
quid in eo divinae misericordiae factum esset, in
ejus sorore cernebant. Videbant enim quid in eo
<pb n="0771"/>
gratulandum, quid pro illa esset orandum. Inter haec
recitato eorum libello, de conspectu populi abire eos
praecepi; et de tota ipsa causa aliquanto diligentius
coeperam disputare, cum ecce, me disputante, voces
aliae de memoria Martyris novae gratulationis audiuntur.
Conversi sunt eo qui me audiebant, coeperuntque
concurrere. Illa enim ubi de gradibus descendit,
in quibus steterat, ad sanctum Martyrem orare perrexerat.
Quae mox ut cancellos attigit, collapsa similiter
velut in somnum, sana surrexit. Dum ergo
requireremus quid factum fuerit, unde iste strepitus
laetus exstiterit, ingressi sunt cum illa in basilicam,
ubi eramus, adducentes eam sanam de Martyris
loco. Tum vero tantus ab utroque sexu admirationis
clamor exortus est, ut vox continuata cum lacrymis
non videretur posse finiri <note>(Vid. Serm. 323)</note>. Perducta
est ad eum locum, ubi paulo ante steterat tremens.
Exsultabant eam similem fratri, cui doluerant remansisse
dissimilem: et nondum fusas preces suas pro
illa, jam tamen praeviam voluntatem tam cito exauditam
esse cernebant. Exsultabant in Dei laudem
voce sine verbis, tanto sonitu, quantum aures nostrae
ferre vix possent. Quid erat in cordibus exsultantium,
nisi fides Christi, pro qua Stephani sanguis effusus
est?
</p>
          </div3>
        </div2>

<div2>
          <head>CAPUT IX.-- <hi>Quod universa miracula, quae per martyres in Christi nomine fiunt, ei fidei testimonium ferant, qua in Christum martyres crediderunt.</hi> </head>
<p>Cui, nisi huic fidei attestantur ista miracula, in
qua praedicatur Christus resurrexisse in carne, et in
coelum ascendisse cum carne? Quia et ipsi martyres
hujus fidei martyres, id est, hujus fidei testes fuerunt,
huic fidei testimonium perhibentes mundum
inimicissimum et crudelissimum pertulerunt; eumque,
non repugnando, sed moriendo vicerunt. Pro
ista fide mortui sunt, qui haec a Domino impetrare
possunt, propter cujus nomen occisi sunt. Pro hac
fide praecessit eorum mira patientia, ut in his miraculis
tanta ista potentia sequeretur. Nam si carnis in
aeternum resurrectio vel non praevenit in Christo,
vel non ventura est, sicut praenuntiatur a Christo,
vel sicut praenuntiata est a Prophetis, a quibus praenuntiatus
est Christus; cur et mortui tanta possunt,
qui pro ea fide, qua haec resurrectio praedicatur,
occisi sunt? Sive enim Deus ipse per se ipsum miro
modo, quo res temporales operatur aeternus, sive
per suos ministros ista faciat; et eadem ipsa quae
per ministros facit, sive quaedam faciat etiam per
Martyrum spiritus, sicut per homines adhuc in corpore
constitutos; sive omnia ista per Angelos, quibus
invisibiliter, immutabiliter, et incorporaliter imperat,
operetur; ut quae per Martyres fieri dicuntur, eis
orantibus tantum et impetrantibus, non etiam operantibus
fiant; sive alia istis, alia illis modis, qui
<pb n="0772"/>
nullo modo comprehendi a mortalibus possunt: ei
tamen attestantur haec fidei, in qua carnis in aeternum
resurrectio praedicatur.</p>
</div2>

<div2>
          <head>CAPUT X.-- <hi>Quanto dignius honorentur martyres, qui ideo multa mira obtinent, ut Deus verus colatur, quam daemones, qui ob hoc quaedam faciunt, ut ipsi dii esse credantur</hi> </head>
<p>Hic forte dicturi sunt, etiam deos suos aliqua mira
fecisse. Bene, si jam incipiunt deos suos nostris mortuis
hominibus comparare. An dicent etiam se habere
deos ex hominibus mortuis, sicut Herculem, sicut
Romulum, sicut alios multos, quos in deorum numerum
receptos opinantur? Sed nobis martyres non sunt
dii: quia unum eumdemque Deum et nostrum scimus
et martyrum. Nec tamen miraculis, quae per Memorias
nostrorum martyrum fiunt, ullo modo comparanda
sunt miracula, quae facta per templa perhibentur
illorum. Verum si qua similia videntur, sicut a
Moyse magi Pharaonis <note>(Exod. VIII)</note>, sic eorum dii
victi sunt a martyribus nostris. Fecerunt autem illa
daemones eo fastu impurae superbiae, quo eorum dii
esse voluerunt: faciunt autem ista martyres, vel potius
Deus aut orantibus aut cooperantibus eis, ut
fides illa proficiat, qua eos, non deos esse nostros,
sed unum Deum habere nobiscum credamus. Denique
illi talibus diis suis et templa aedificaverunt, et statuerunt
aras, et sacerdotes instituerunt, et sacrificia
fecerunt: nos autem martyribus nostris non templa
sicut diis, sed Memorias sicut hominibus mortuis,
quorum apud Deum vivunt spiritus, fabricamus; nec
ibi erigimus altaria, in quibus sacrificemus martyribus,
sed uni Deo et martyrum et nostro: ad quod
sacrificium, sicut homines Dei, qui mundum in ejus
confessione vicerunt, suo loco et ordine nominantur;
non tamen a sacerdote, qui sacrificat, invocantur.
Deo quippe, non ipsis sacrificat, quamvis in Memoria
sacrificet eorum: quia Dei sacerdos est, non
illorum. Ipsum vero sacrificium corpus est Christi,
quod non offertur ipsis, quia hoc sunt et ipsi. Quibus
igitur potius credendum est miracula facientibus?
eisne qui se ipsos volunt haberi deos ab his quibus
ea faciunt; an eis qui, ut in Deum credatur, quod
et Christus est, faciunt quidquid mirabile faciunt?
eisne qui sacra sua etiam crimina sua esse voluerunt;
an eis qui nec laudes suas volunt esse sacra sua, sed
totum quod veraciter laudantur, ad ejus gloriam proficere
in quo laudantur? In Domino quippe laudantur
animae eorum <note>(Psal. XXXIII, 3)</note>. Credamus ergo eis
et vera dicentibus, et mira facientibus. Dicendo enim
vera, passi sunt, ut possent facere mira. In eis veris
est praecipuum, quod Christus resurrexit a mortuis,
et immortalitatem resurrectionis in sua carne primus
ostendit, quam nobis adfuturam, vel in principio
novi saeculi, vel in hujus fine promisit.</p>
</div2>

<div2>
          <head>CAPUT XI.-- <hi>Contra Platonicos, qui de naturalibus elementorum ponderibus argumentantur terrenum corpus in coelo esse non posse.</hi> </head>
<div3>
            <head>1.</head>
            <p>
 Contra quod magnum Dei donum ratiocinatores
<pb n="0773"/>isti, quorum cagitationes novit Dominus quoniam
vanae sunt <note>(Psal. XCIII, 11)</note>, de ponderibus elementorum
argumentantur: quoniam scilicet magistro
Platone didicerunt, mundi duo corpora maxima atque
postrema duobus mediis, aere scilicet et aqua,
esse copulata atque conjuncta. Ac per hoc, inquiunt,
quoniam terra abhinc sursum versus est prima, secunda
aqua super terram, tertius aer super aquam,
quartum super aera coelum; non potest esse terrenum
corpus in coelo. Momentis enim propriis, ut ordinem
suum teneant, singula elementa librantur. Ecce qualibus
argumentis omnipotentiae Dei humana contradicit
infirmitas, quam possidet vanitas. Quid ergo faciunt
in aere terrena tot corpora, cum a terra sit aer
tertius? Nisi forte, qui per plumarum et pennarum
levitatem donavit avium terrenis corporibus ut portentur
in aere, immortalibus factis corporibus hominum
non poterit donare virtutem, qua etiam in summo
coelo valeant habitare. Animalia quoque ipsa terrena,
quae volare non possunt, in quibus et homines
sunt, sicut sub aqua pisces, quae sunt aquarum animalia,
ita sub terra vivere debuerunt. Cur ergo non
saltem de secundo, id est, de aquis, sed de elemento
tertio terrenum animal carpit hanc vitam? quare cum
pertineat ad terram, in secundo, quod super terram
est, elemento vivere si cogatur, continuo suffocatur,
et ut vivat, vivit in tertio? an errat hic ordo elementorum,
vel potius non in natura rerum, sed in istorum
argumentationibus deficit? Omitto dicere, quod
jam in tertio decimo libro dixi <note>(cap. 18)</note>, quam multa
gravia terrena sint corpora, sicut plumbum, et formam
tamen ab artifice accipiant, qua natare valeant
super aquam: et ut accipiat qualitatem corpus
humanum, qua ferri in coelum, et esse possit in coelo,
omnipotenti Artifici contradicitur?</p>
          </div3>
<div3>
            <head>2.</head>
            <p>
 Jam vero contra illud quod dixi superius, etiam
istum considerantes atque tractantes elementorum ordinem,
quo confidunt, non inveniunt omnino quod
dicant. Sic est enim hinc sursum versus terra prima,
aqua secunda, tertius aer, quartum coelum, ut super
omnia sit animae natura. Nam et Aristoteles quintum
corpus eam dixit esse, et Plato nullum. Si
quintum esset, certe superius esset caeteris: cum
vero nullum est, multo magis superat omnia. In terreno
ergo quid facit corpore? in hac mole quid agit
subtilior omnibus? in hoc pondere quid agit levior
omnibus? in hac tarditate quid agit celerior omnibus?
Itane per hujus tam excellentis naturae meritum non
poterit effici, ut corpus ejus levetur in coelum, et
cum valeat nunc natura corporum terrenorum deprimere
animas deorsum, aliquando et animae levare
sursum terrena corpora non valebunt?</p>
          </div3>
<div3>
            <head>3.</head>
            <p>
 Jam si ad eorum miracula veniamus, quae facta
<pb n="0774"/>
a diis suis opponunt Martyribus nostris, nonne etiam
ipsa pro nobis facere, et nobis reperientur omnino
proficere? Nam inter magna miracula deorum suorum,
profecto magnum illud est, quod Varro commemorat,
Vestalem virginem, cum periclitaretur falsa
suspicione de stupro, cribrum implesse aqua de
Tiberi, et ad suos judices nulla ejus parte stillante
portasse. Quis aquae pondus supra cribrum tenuit?
quis tot cavernis patentibus nihil inde in terram cadere
permisit? Responsuri sunt, Aliquis deus, aut
aliquis daemon. Si deus, numquid major est Deo qui
fecit hunc mundum? Si daemon, numquid potentior
est Angelo, qui Deo servit, a quo factus est mundus?
Si ergo deus minor, vel angelus, vel daemon potuit
pondus humidi elementi sic suspendere, ut aquarum
videatur mutata fuisse natura: itane Deus omnipotens,
qui omnia ipse creavit elementa, terreno corpori
grave pondus auferre non poterit, ut in eodem
elemento habitet vivificatum corpus, in quo voluerit
vivificans spiritus?</p>
          </div3>
<div3>
            <head>4.</head>
            <p>
 Deinde cum aera medium ponant inter ignem
desuper et aquam subter, quid est quod eum inter
aquam et aquam, et inter aquam et terram saepe invenimus?
Quid enim volunt esse aquosas nubes, inter
quas et maria aer medius reperitur? Quonam,
quaeso, elementorum pondere atque ordine efficitur,
ut torrentes violentissimi atque undosissimi, antequam
sub aere in terris currant, super aera in nubibus
pendeant? Cur denique aer est medius inter summa
coeli, et nuda terrarum, quaquaversum orbis
extenditur, si locus ejus inter coelum et aquas, sicut
aquarum inter ipsum et terras est constitutus?</p>
          </div3>
<div3>
            <head>5.</head>
            <p>
 Postremo si ita est elementorum ordo dispositus,
ut secundum Platonem duobus mediis, id est
aere et aqua, duo extrema, id est ignis et terra,
jungantur, coelique obtineat ille summi locum, haec
autem imi, velut fundaminis mundi, et ideo in coelo
esse non potest terra; cur est ipse ignis in terra?
Secundum hanc quippe rationem ita ista duo elementa
in locis propriis, imo ac summo, terra et ignis
esse debuerunt, ut quemadmodum nolunt in summo
esse posse quod imi est, ita nec in imo posset esse
quod summi est. Sicut ergo nullam putant vel esse
vel futuram esse terrae particulam in coelo, ita nullam
particulam videre debuimus ignis in terra. Nunc
vero non solum in terris, verum etiam sub terris ita
est, ut eum eructent vertices montium; praeter
quod in usibus hominum et esse ignem in terra, et
eum nasci videmus ex terra: quandoquidem et de
lignis et de lapidibus nascitur, quae sunt corpora sine
dubitatione terrena. Sed ille, inquiunt, ignis est
tranquillus, purus, innoxius, sempiternus: iste autem
turbidus, fumeus, corruptibilis atque corruptor.
Nec tamen corrumpit montes, in quibus jugiter
aestuat, cavernasque terrarum. Verum esto, sit illi
iste dissimilis, ut terrenis habitationibus congruat:
cur ergo nolunt ut credamus naturam corporum terrenorum
<pb n="0775"/>
aliquando incorruptibilem factam coelo convenientem
futuram, sicut nunc ignis corruptibilis his
convenit terris? Nihil igitur afferunt ex ponderibus
atque ordine elementorum, unde omnipotenti Deo,
quominus faciat corpora nostra talia, ut etiam in
coelo possint habitare, praescribant.
</p>
          </div3>
        </div2>

<div2>
          <head>CAPUT XII.-- <hi>Contra calumnias infidelium, quibus Christianos de credita carnis resurrectione irrident.</hi> </head>
<div3>
            <head>1.</head>
            <p>
 Sed scrupulosissime quaerere, et fidem qua
credimus resurrecturam carnem, ita quaerendo, assolent
irridere, Utrum fetus abortivi resurgant? Et
quoniam Dominus ait, <hi>Amen dico vobis, capillus capitis
vestri non peribit <note>(Luc. XXI, 18)</note>
            </hi>: utrum statura et
robur aequalia futura sint omnibus, an diversae corporum
quantitates? Si enim aequalitas corporum erit,
unde habebunt quod hic non habuerunt in mole corporis
illi abortivi, si resurgent et ipsi? Aut si non
resurgent, quia nec nati sunt, sed effusi, eamdem
quaestionem de parvulis versant, unde illis mensura
corporis, quam nunc defuisse videmus, accedat, cum
in hac aetate moriuntur. Neque enim dicturi sumus,
eos non resurrecturos, qui non solum generationis,
verum etiam regenerationis capaces sunt. Deinde interrogant,
quem modum ipsa aequalitas habitura sit.
Si enim tam magni et tam longi erunt omnes, quam
fuerunt quicumque hic fuerunt maximi atque longissimi,
non solum de parvulis, sed de plurimis quaerunt,
unde illis accessurum sit, quod hic defuit, si
hoc quisque recipiet, quod hic habuit. Si autem,
quod ait Apostolus, occursuros nos omnes <hi>in mensuram
aetatis plenitudinis Christi <note>(Ephes. IV, 13)</note>
            </hi>; et illud
alterum, <hi>Quos praedestinavit conformes imaginis Filii
sui <note>(Rom. VIII, 29)</note>
            </hi>, sic intelligendum est, ut statura
et modus Christi corporis omnium qui in regno ejus
erunt, humanorum corporum sit futurus: Multis
erit, inquiunt, de magnitudine et longitudine corporis
detrahendum: et ubi jam erit, <hi>Capillus capitis vestri
non peribit,</hi> si de ipsa corporis quantitate tam multum
peribit? Quamvis et de ipsis capillis possit inquiri,
utrum redeat quidquid tondentibus decidit. Quod si
rediturum est, quis non exhorreat illam deformitatem?
Nam hoc et de unguibus videtur necessario
secuturum, ut redeat tam multum quod corporis
curatura desecuit. Et ubi erit decus? quod certe
majus, quam in ista esse corruptione potuit, in illa
jam immortalitate esse debebit. Si autem non redibit,
ergo peribit: quomodo ergo, inquiunt, capillus
capitis non peribit? De macie quoque vel pinguedine
similiter disputant. Nam si aequales omnes erunt;
non utique alii macri, alii pingues erunt. Accedet
ergo aliis aliquid, aliis minuetur. Ac per hoc, non
quod erat recipiendum, sed alicubi addendum est,
quod non fuit; et alicubi perdendum, quod fuit.</p>
          </div3>
<div3>
            <head>2.</head>
            <p>
 De ipsis etiam corruptionibus et dilapsionibus
corporum mortuorum, cum aliud vertatur in pulverem,
<pb n="0776"/>
in auras aliud exhaletur; sint quos bestiae, sint
quos ignis absumat; naufragio vel quibuscumque
aquis ita quidam pereant, ut eorum carnes in humorem
putredo dissolvat; non mediocriter permoventur,
atque omnia ista recolligi in carnem et redintegrari
posse non credunt. Consectantur etiam quasque foeditates
et vitia, sive accedant, sive nascantur: ubi
et monstrosos partus cum horrore atque irrisione
commemorant, et requirunt quaenam cujusque deformitatis
resurrectio sit futura. Si enim nihil tale redire
in corpus hominis dixerimus, responsionem nostram
de locis vulnerum, cum quibus Dominum Christum
resurrexisse praedicamus, se confutaturos esse
praesumunt. Sed inter haec omnia quaestio difficillima
illa proponitur, in cujus carnem reditura sit caro,
qua corpus alterius, vescentis humana viscera fame
compellente, nutritur. In carnem quippe conversa
est ejus, qui talibus vixit alimentis; et ea quae macies
ostenderat detrimenta, supplevit. Utrum ergo illi
redeat homini cujus caro prius fuit, an illi potius cujus
postea facta est, ad hoc percontantur, ut fidem
resurrectionis illudant: ac sic animae humanae, aut
alternantes, sicut Plato, veras infelicitates falsasque
promittant beatitudines; aut post multas itidem per
diversa corpora revolutiones, aliquando tamen eam,
sicut Porphyrius, finire miserias, et ad eas nunquam
redire fateantur; non tamen corpus habendo immortale,
sed corpus omne fugiendo.
</p>
          </div3>
        </div2>

<div2>
          <head>CAPUT XIII.-- <hi>An abortivi non pertineant ad resurrectionem, si pertinent ad numerum mortuorum.</hi> </head>
<p>Ad haec ergo quae ab eorum parte contraria, me
dirigente, mihi videntur opposita, misericordia Dei
meis nisibus opem ferente, respondeam. Abortivos
fetus, qui, cum jam vixissent in utero, ibi sunt mortui,
resurrecturos ut affirmare, ita negare non audeo:
quamvis non videam quomodo ad eos non pertineat
resurrectio mortuorum, si non eximuntur de
numero mortuorum. Aut enim non omnes mortui
resurgent, et erunt aliquae humanae animae sine corporibus
in aeternum, quae corpora humana, quamvis
intra viscera materna, gestarunt: aut si omnes animae
humanae recipient resurgentia sua corpora, quae
habuerunt ubicumque viventia, et morientia reliquerunt,
non invenio quemadmodum dicam ad resurrectionem
non pertinere mortuorum, quoscumque mortuos
etiam in uteris matrum. Sed utrumlibet de his
quisque sentiat, quod de jam natis infantibus dixerimus,
hoc etiam de illis intelligendum est, si resurgent
.</p>
</div2>

<div2>
          <head>CAPUT XIV.-- <hi>An infantes in ea sint resurrecturi habitudine corporis, quam habituri erant aetatis accessu.</hi> </head>
<p>Quid ergo de infantibus dicturi sumus, nisi quia
non in ea resurrecturi sunt corporis exiguitate, qua
mortui; sed quod eis tardius accessurum erat tempore,
hoc sunt illo Dei opere miro atque celerrimo
<pb n="0777"/>
recepturi? In sententia quippe Domini, ubi ait, <hi>Capillus
capitis vestri non peribit <note>(Luc. XXI, 18)</note>
            </hi>, dictum
est non defuturum esse quod fuit, non autem negatum
est adfuturum esse quod defuit. Defuit autem
infanti mortuo perfecta quantitas sui corporis: perfecto
quippe infanti deest utique perfectio magnitudinis
corporalis; quae cum accesserit, jam statura longior
esse non possit. Hunc perfectionis modum sic habent
omnes, ut cum illo concipiantur atque nascantur;
sed habent in ratione, non in mole: sicut ipsa jam
membra omnia sunt latenter in semine, cum etiam
natis nonnulla adhuc desint, sicut dentes, ac si quid
ejusmodi. In qua ratione uniuscujusque materiae indita
corporali, jam quodammodo, ut ita dicam, liciatum
 esse videtur, quod nondum est, imo quod
latet, sed accessu temporis erit, vel potius apparebit.
In hac ergo infans jam brevis aut longus est, qui
brevis longusve futurus est. Secundum hanc rationem
profecto in resurrectione corporis detrimenta
corporis non timemus: quia, etsi aequalitas futura
esset omnium, ita ut omnes usque ad giganteas magnitudines
pervenirent, ne illi qui maximi fuerunt,
minus haberent aliquid in statura, quod eis contra
sententiam Christi periret, qui dixit, nec capillum
capitis esse periturum; Creatori utique qui creavit
cuncta de nihilo, quomodo desse posset, unde adderet
quod addendum esse mirus artifex nosset?</p>
</div2>

<div2>
          <head>CAPUT XV.-- <hi>An ad Dominici corporis modum omnium mortuorum resurrectura sint corpora.</hi> </head>
<p>Sed utique Christus in ea mensura corporis, in
qua est mortuus, reurrexit, nec fas est dicere, cum
resurrectionis omnium tempus venerit, accessuram
corpori ejus eam magnitudinem, quam non habuit,
quando in ea discipulis, in qua illis erat notus, apparuit,
ut longissimis fieri possit aequalis. Si autem
dixerimus ad Dominici corporis modum etiam quorumque
majora corpora redigenda, peribit de multorum
corporibus plurimum, cum ipse nec capillum
periturum esse promiserit. Restat ergo, ut suam recipiat
quisque mensuram, quam vel habuit in juventute,
etiamsi senex est mortuus; vel fuerat habiturus,
si est ante defunctus. Atque illud quod commemoravit
Apostolus de mensura aetatis plenitudinis Christi <note>(Ephes. IV, 13)</note>,
aut propter aliud intelligamus dictum
esse, id est, ut illi capiti in populis Christianis
accedente omnium perfectione membrorum aetatis
ejus mensura compleatur; aut, si hoc de resurrectione
corporum dictum est, sic accipiamus dictum,
ut nec ultra, nec infra juvenilem formam resurgant
corpora mortuorum; sed in ejus aetate et robore,
usque ad quam Christum hic pervenisse cognovimus.
Circa triginta quippe annos definierunt esse etiam
<pb n="0778"/>
saeculi hujus doctissimi homines juventutem: quae
cum fuerit spatio proprio terminata, inde jam hominem
in detrimenta vergere gravioris ac senilis aetatis.
Et ideo non esse dictum, In mensuram corporis;
vel, In mensuram staturae: sed, <hi>in mensuram aetatis
plenitudinis Christi.</hi> </p>
</div2>

<div2>
          <head>CAPUT XVI.-- <hi>Qualis intelligenda sit sanctorum conformatio ad imaginem Filii Dei.</hi> </head>
<p>Illud etiam quod ait, <hi>praedestinatos conformes imaginis
Filii Dei <note>(Rom. VIII, 29)</note>
            </hi>, potest et secundum
interiorem hominem intelligi. Unde nobis alio loco
dicit, <hi>Nolite conformari huic saeculo, sed reformamini in
novitate mentis vestrae <note>(Ibid. XII, 2)</note>
            </hi>. Ubi ergo reformamur,
ne conformemur huic saeculo, ibi conformamur
Dei Filio. Potest et sic accipi, ut, quemadmodum
ille nobis mortalitate, ita nos illi efficiamur
immortalitate conformes: quod quidem
et ad ipsam resurrectionem corporum pertinet. Si
autem etiam in his verbis, qua forma resurrectura sint
corpora sumus admoniti; sicut illa mensura, ita et
ista conformatio, non quantitatis intelligenda est,
sed aetatis. Resurgent itaque omnes tam magni corpore,
quam vel erant, vel futuri erant in juvenili aetate,
quamvis nihil oberit, etiamsi erit infantilis vel
senilis corporis forma, ubi nec mentis, nec ipsius
corporis ulla remanebit infirmitas. Unde etiam si quis
in eo corporis modo, in quo defunctus est, resurrecturum
unumquemque contendit, non est cum illo laboriosa
contradictione pugnandum.</p>
</div2>

<div2>
          <head>CAPUT XVII.-- <hi>An in suo sexu resuscitanda atque mansura sint corpora feminarum.</hi> </head>
<p>Nonnulli propter hoc quod dictum est, <hi>Donec occurramus
omnes in virum perfectum, in mensuram
aetatis plenitudinis Christi <note>(Ephes. IV, 13)</note>
            </hi>; et, <hi>conformes
imaginis Filii Dei;</hi> nec in sexu femineo resurrecturas
feminas credunt, sed in virili omnes aiunt.
quoniam Deus solum virum fecit ex limo, feminam
ex viro. Sed mihi melius sapere videntur, qui utrumque
sexum resurrecturum esse non dubitant. Non
enim libido ibi erit, quae confusionis est causa. Nam
priusquam peccassent, nudi erant, et non confundebantur
vir et femina. Corporibus ergo illis vitia detrahentur,
natura servabitur. Non est autem vitium
sexus femineus: sed natura: quae tunc quidem et a
concubitu et a partu immunis erit: erunt tamen
membra feminea, non accommodata usui veteri, sed
decori novo, quo non alliciatur aspicientis concupiscentia,
quae nulla erit, sed Dei laudetur sapientia
atque clementia, qui et quod non erat fecit,
et liberavit a corruptione quod fecit. Ut enim
in exordio generis humani de latere viri dormientis
costa detracta femina fieret, Christum et Ecclesiam
tali facto jam tunc prophetari oportebat. Sopor quippe
ille viri <note>(Gen. II, 21)</note>, mors erat Christi, cujus
exanimis in cruce pendentis latus lancea perforatum
<pb n="0779"/>
est, atque inde sanguis et aqua profluxit <note>(Joan. XIX,
34)</note>: quae sacramenta esse novimus, quibus aedificatur
Ecclesia. Nam hoc etiam verbo Scriptura usa est,
ubi non legitur, Formavit, aut Finxit; sed, <hi>Aedificavit
eam in mulierem <note>(Gen. II, 22)</note>
            </hi>: unde et Apostolus
aedificationem dicit corporis Christi <note>(Ephes. IV, 12)</note>,
quod est Ecclesia. Creatura est ergo Dei femina,
sicut vir: sed ut de viro fieret, unitas commendata;
ut autem illo modo fieret, Christus, ut dictum est,
et Ecclesia figurata est. Qui ergo utrumque sexum
instituit, utrumque restituet. Denique et ipse Jesus
interrogatus a Sadducaeis, qui negabant resurrectionem,
cujus septem fratrum erit uxor, quam singuli
habuerunt, dum quisque eorum vellet defuncti semen,
sicut Lex praeceperat, excitare: <hi>Erratis,</hi> inquit, <hi>nescientes Scripturas, neque virtutem Dei 
 <note>(Matth. XXII,
29)</note>
            </hi>. Et cum locus esset, ut diceret, De qua enim
me interrogatis, vir erit etiam ipsa, non mulier; non
hoc dixit: sed dixit, <hi>In resurrectione enim neque nubent,
neque uxores ducent, sed sunt sicut Angeli Dei
in coelo <note>(Ibid. 30)</note>
            </hi>. Aequales utique Angelis immortalitate
ac felicitate, non carne: sicut nec resurrectione,
qua non indiguerunt Angeli; quoniam nec
mori potuerunt. Nuptias ergo Dominus futuras negavit
esse in resurrectione, non feminas: et ibi negavit,
ubi talis quaestio vertebatur, ut eam negato sexu
muliebri celeriore facilitate dissolveret, si eum ibi
praenosceret non futurum: imo etiam futurum esse
firmavit dicendo, <hi>Non nubent,</hi> quod ad feminas pertinet; <hi>neque uxores ducent,</hi> 
 quod ad viros, Erunt
ergo, quae vel nubere hic solent, vel ducere uxores:
sed ibi hoc non facient.</p>
</div2>

<div2>
          <head>CAPUT XVIII.-- <hi>De viro perfecto, id est Christo, et corpore ejus, id est Ecclesia, quae est ipsius plenitudo.</hi> </head>
<p>Proinde quod ait Apostolus, occursuros nos omnes
in virum perfectum, totius ipsius circumstantiam lectionis
considerare debemus, quae ita se habet: <hi>Qui
descendit,</hi> inquit, <hi>ipse est et qui ascendit super omnes
coelos, ut adimpleret omnia. Et ipse dedit quosdam
quidem Apostolos, quosdam autem Prophetas, quosdam
vero Evangelistas, quosdam autem pastores et doctores,
ad consummationem sanctorum, in opus ministerii, in
aedificationem corporis Christi, donec occurramus omnes
in unitatem fidei, et agnitionem Filii Dei, in virum
perfectum, in mensuram aetatis plenitudinis Christi: ut
ultra non simus parvuli, jactati et circumlati omni vento
doctrinae, in illusione hominum, in ast tia ad machinationem
erroris: veritatem autem facientes in charitate
augeamur in illo per omnia, qui est caput Christus;
ex quo totum corpus connexum, et compactum
per omnem tactum subministrationis, secundum operationem
in mensuram uniuscujusque partis, incrementum
corporis facit in aedificationem sui, in charitate <note>(Ephes.
IV, 10-16)</note>
            </hi>. Ecce qui est vir perfectus, caput et corpus,
quod constat omnibus membris, quae suo tempore
<pb n="0780"/>
complebuntur. Quotidie tamen eidem corpori
accedunt, dum aedificatur Ecclesia, cui dicitur, <hi>Vos
autem estis corpus Christi, et membra <note>(I Cor. XII, 27)</note>
            </hi>.
Et alibi, <hi>Pro corpore,</hi> inquit, <hi>ejus, quod est Ecclesia <note>(Coloss. I, 24)</note>
            </hi>.
Itemque alibi, <hi>Unus panis, unum
corpus multi sumus <note>(I Cor. X, 17)</note>
            </hi> De cujus corporis
aedificatione et hic dictum est, <hi>Ad consummationem
sanctorum, in opus ministerii, in aedificationem
corporis Christi.</hi>  ac deinde subjectum unde nunc
agimus, <hi>Donec occurramus omnes in unitatem fidei, et
agnitionem Filii Dei, in virum perfectum, in mensuram
aetatis plenitudinis Christi,</hi> et caetera; donec eadem
mensura in corpore intelligenda esset, ostenderet,
dicens: <hi>Augeamur in illo per omnia, qui est caput
Christus; ex quo totum corpus connexum, et compactum
per omnem tactum subministrationis, secundum
operationem in mensuram uniuscujusque partis.</hi>  Sicut est
ergo mensura uniuscujusque partis; ita totius corporis,
quod omnibus suis partibus constat, est utique
mensura plenitudinis, de qua dictum est: <hi>In mensuram
aetatis plenitudinis Christi.</hi>  Quam plenitudinem etiam
illo commemoravit loco, ubi ait de Christo: <hi>Et ipsum
dedit caput super omnia Ecclesiae</hi>, <hi>quae est corpus
ejus, plenitudo ejus, qui omnia in omnibus impletur 
 <note>(Ephes. I, 22 et 23)</note>
            </hi>. Verum si hoc ad resurrectionis
formam, in qua erit unusquisque, referendum
esset; quid nos impediret nominato viro intelligere
et feminam, ut virum pro homine positum acciperemus?
Sicut in eo quod dictum est, <hi>Beatus vir qui timet
Dominum <note>(Psal. CXI, 1)</note>
            </hi>: utique ibi sunt et feminae,
quae timent Dominum.</p>
</div2>

<div2>
          <head>CAPUT XIX.-- <hi>Quod omnia corporis vitia, quae in hac vita humano contraria sunt decori, in resurrectione non sint futura, ubi manente naturali substantia, in unam pulchritudinem et qualitas concurret et quantitas.</hi> </head>
<div3>
            <head>1.</head>
            <p>
 Quid jam respondeam de capillis atque unguibus?
Semel quippe intellecto ita nihil periturum esse de
corpore, ut deforme nihil sit in corpore, simul intelligitur
ea quae deformem factura fuerant enormitatem,
massae ipsi accessura esse, non locis in quibus
membrorum forma turpetur. Velut si de limo vas
fieret, quod rursus in eumdum limum redactum totum
de toto iterum fieret, non esset necesse ut illa
pars limi, quae in ansa fuerat, ad ansam rediret, aut
quae fundum fecerat, ipsa rursus faceret fundum;
dum tamen totum reverteretur in totum, id est, totus
ille limus in totum vas nulla sui perdita parte remearet.
Quapropter si capilli toties tonsi unguesve
desecti ad loca sua deformiter redeunt, non redibunt:
nec tamen cuique resurgenti peribunt, quia in eamdem
carnem, ut quemcumque ibi locum corporis
teneant, servata partium congruentia, materiae mutabilitate
vertentur. Quamvis quod ait Dominus, <hi>Capillus
capitis vestri non peribit <note>(Luc. XXI, 18)</note>
            </hi>, non de
<pb n="0781"/>
longitudine, sed de numero capillorum dictum multo
aptius possit intelligi. Unde et alibi dicit, <hi>Capilli
capitis vestri numerati sunt omnes <note>(Luc. XII, 7)</note>
            </hi>. Neque
hoc ideo dixerim, quod aliquid existimem corpori
cuiquam periturum, quod naturaliter inerat; sed
quod deforme natum fuerat (non utique ob aliud, nisi
ut hinc quoque ostenderetur, quam sit poenalis conditio
ista mortalium), sic esse rediturum, ut servata
integritate substantiae, deformitas pereat. Si enim
statuam potest artifex homo, quam propter aliquam
causam deformem fecerat, conflare, et pulcherrimam
reddere, ita ut nihil inde substantiae, sed sola deformitas
pereat, ac si quid in illa figura priore indecenter
exstabat, nec parilitate partium congruebat,
non de toto, unde fecerat, amputare atque separare,
sed ita conspergere universo atque miscere, ut nec
foeditatem faciat, nec minuat quantitatem; quid de
omnipotente Artifice sentiendum est? Ergone non
poterit quasque deformitates humanorum corporum,
non modo usitatas, verum etiam raras atque monstrosas,
quae huic miserae vitae congruunt, abhorrent
autem ab illa futura felicitate sanctorum, sic auferre
ac perdere, ut quascumque earum faciunt, etsi naturalia,
tamen indecora excrementa substantiae corporalis,
nulla ejus diminutione tollantur?</p>
          </div3>
<div3>
            <head>2.</head>
            <p>
 Ac per hoc non est macris pinguibusve metuendum,
ne ibi etiam tales sint, quales, si possent, nec
hic esse voluissent. Omnis enim corporis pulchritudo
est partium congruentia cum quadam coloris suavitate.
Ubi autem non est partium congruentia, aut ideo
quid offendit, quia pravum est, aut ideo quia parum,
aut ideo quia nimium. Proinde nulla erit deformitas,
quam facit incongruentia partium, ubi et quae prava
sunt corrigentur; et quod minus est quam decet,
unde Creator novit, inde supplebitur; et quod plus
est quam decet, materiae servata integritate, detrahetur.
Coloris porro suavitas quanta erit, ubi justi
fulgebunt sicut sol in regno Patris sui <note>(Matth. XIII, 43)</note>?
Quae claritas in Christi corpore, cum resurrexit, ab
oculis discipulorum potius abscondita fuisse, quam
defuisse credenda est. Non enim eam ferret humanus
atque infirmus aspectus, quando ille a suis ita deberet
attendi, ut posset agnosci. Quo pertinuit etiam,
ut contrectantibus ostenderet suorum vulnerum cicatrices;
ut etiam cibum potumque sumeret, non alimentorum
indigentia, sed ea qua et hoc poterat potestate.
Cum autem aliquid non videtur, quamvis
adsit, a quibus alia, quae pariter adsunt, videntur,
sicut illam claritatem dicimus adfuisse non visam,
a quibus alia videbantur, <foreign xml:lang="greek">ἀορασία</foreign> graece dicitur:
quod nostri interpretes latine dicere non valentes,
in libro Geneseos caecitatem interpretati sunt. Hanc
enim passi sunt Sodomitae, quando quaerebant ostium
<pb n="0782"/>
justi viri, nec poterant invenire <note>(Gen. XIX, 11)</note>. Quae
si caecitas fuisset, qua fit ut nihil possit videri, non
ostium quo ingrederentur, sed duces itineris a quibus
inde abducerentur, inquirerent.</p>
          </div3>
<div3>
            <head>3.</head>
            <p>
 [XX.] Nescio quo autem modo sic afficimur
amore martyrum beatorum, ut velimus in illo regno
in eorum corporibus videre vulnerum cicatrices, quae
pro Christi nomine pertulerunt: et fortasse videbimus.
Non enim deformitas in eis, sed dignitas erit,
et quaedam, quamvis in corpore, non corporis, sed
virtutis pulchritudo fulgebit. Nec ideo tamen si aliqua
martyribus amputata et ablata sunt membra, sine
ipsis membris erunt in resurrectione mortuorum,
quibus dictum est, <hi>Capillus capitis vestri non peribit.</hi>  
Sed si hoc decebit in illo novo saeculo, ut indicia
gloriosorum vulnerum in illa immortali carne cernantur,
ubi membra, ut praeciderentur, percussa vel
secta sunt, ibi cicatrices, sed tamen eisdem membris
redditis, non perditis, apparebunt. Quamvis itaque
omnia quae acciderunt corpori vitia, tunc non erunt;
non sunt tamen deputanda vel appellanda vitia virtutis
indicia.
</p>
          </div3>
        </div2>

<div2>
          <head>CAPUT XX.-- <hi>Quod in resurrectione mortuorum natura corporum quibuslibet modis dissipatorum in integrum undecumque revocanda sit.</hi> </head>
<div3>
            <head>1.</head>
            <p>
 Absit autem ut ad resuscitanda corpora vitaeque
reddenda non possit omnipotentia Creatoris omnia
revocare, quae vel bestiae, vel ignis absumpsit, vel in
pulverem cineremve collapsum, vel in humorem solutum,
vel in auras est exhalatum. Absit ut sinus ullus
secretumque naturae ita recipiat aliquid subtractum
sensibus nostris, ut omnium Creatoris aut lateat cognitionem,
aut effugiat potestatem. Deum certe volens,
sicut poterat, definire Cicero tantus auctor ipsorum, <hi>Mens quaedam,</hi> 
 inquit, <hi>est soluta et libera,
secreta ab omni concretione mortali, omnia sentiens et
movens, ipsaque praedita motu sempiterno <note>(Tuscul. lib.
1, cap. 27)</note>
            </hi>. Hoc autem reperit in doctrinis magnorum
philosophorum. Ut igitur secundum ipsos
loquar, quomodo aliquid vel latet omnia sentientem,
vel irrevocabiliter fugit omnia moventem?</p>
          </div3>
<div3>
            <head>2.</head>
            <p>
 Unde jam etiam quaestio illa solvenda est, quae
difficilior videtur caeteris: ubi quaeritur, cum caro
mortui hominis etiam alterius fit viventis caro, cui
potius eorum in resurrectione reddatur. Si enim
quispiam confectus fame atque compulsus vescatur
cadaveribus hominum, quod malum aliquoties accidisse,
et vetus testatur historia, et nostrorum temporum
infelicia experimenta docuerunt; num
quisquam veridica ratione contendet, totum digestum
<pb n="0783"/>
fuisse per imos meatus, nihil inde in ejus carnem mutatum
atque conversum, cum ipsa macies quae fuit et
non est, satis indicet quae illis escis detrimenta suppleta
sint? Jam itaque aliqua paulo ante praemisi,
quae ad istum quoque nodum solvendum valere debebunt.
Quidquid enim carnium exhausit fames, utique
in auras est exhalatum: unde diximus omnipotentem
Deum posse revocare quod fugit. Reddetur ergo caro
illa homini, in quo esse caro humana primitus coepit.
Ab illo quippe altero tanquam mutuo sumpta deputanda
est: quae sicut aes alienum, ei redhibenda est,
unde sumpta est. Sua vero illi, quem fames exinanierat,
ab eo qui potest etiam exhalata revocare, reddetur.
Quamvis etsi omnibus perisset modis, nec ulla
ejus materies in ullis naturae latebris remansisset,
unde vellet, eam repararet Omnipotens. Sed propter
sententiam Veritatis, qua dictum est, <hi>Capillus capitis
vestri non peribit;</hi> absurdum est ut putemus, cum capillus
hominis perire non possit, tantas carnes fame
depastas atque consumptas perire potuisse.</p>
          </div3>
<div3>
            <head>3.</head>
            <p>
 Quibus omnibus pro nostro modulo consideratis
atque tractatis, haec summa conficitur, ut in resurrectione
carnis in aeternum eas mensuras habeat corporum
magnitudo, quas habebat perficiendae sive
perfectae cujusque indita corpori ratio juventutis, in
membrorum quoque omnium modulis congruo decore
servato. Quod decus ut servetur, si aliquid
demptum fuerit indecenti alicui granditati in parte
aliqua constitutae, quod per totum spargatur, ut neque
id pereat, et congruentia partium ubique teneatur,
non est absurdum, ut aliquid inde etiam staturae
corporis addi posse credamus; cum omnibus partibus,
ut decorem custodiant, id distribuitur, quod si
enormiter in una esset, utique non deceret. Aut si
contenditur in ea quemque statura corporis resurrecturum
esse, in qua defunctus est, non pugnaciter resistendum
est; tantum absit omnis deformitas, omnis
infirmitas, omnis tarditas, omnisque corruptio, et si
quid aliud illud non decet regnum, in quo resurrectionis
et promissionis filii aequales erunt Angelis Dei,
si non corpore, non aetate, certe felicitate.
</p>
          </div3>
        </div2>

<div2>
          <head>CAPUT XXI.-- <hi>De novitate corporis spiritualis, in quam sanctorum caro mutabitur.</hi> </head>
<p>Restituetur ergo et quidquid de corporibus vivis,
vel post mortem de cadaveribus periit, et simul cum
eo quod in sepulcris remansit, in spiritualis corporis
novitatem ex animalis corporis vetustate mutatum
resurget, incorruptione atque immortalitate vestitum.
Sed etsi vel casu aliquo gravi vel inimicorum immanitate
totum penitus conteratur in pulverem, atque in
auras vel in aquas dispersum quantum fieri potest,
nusquam esse sinatur omnino, nullo modo subtrahi
poterit omnipotentiae Creatoris, sed capillus in eo capitis
non peribit. Erit ergo spiritui subdita caro spiritualis,
sed tamen caro, non spiritus: sicut carni subditus
fuit spiritus ipse carnalis, sed tamen spiritus,
non caro. Cujus rei habemus experimentum in nostrae
poenae deformitate. Non enim secundum carnem, sed
<pb n="0784"/>
utique secundum spiritum carnales erant, quibus ait
Apostolus: <hi>Non potui vobis loqui quasi spiritualibus,
sed quasi carnalibus <note>(I Cor. III, 1)</note>
            </hi>. Et homo spiritualis
sic in hac vita dicitur, ut tamen corpore adhuc carnalis
sit, et videat aliam legem in membris suis repugnantem
legi mentis suae <note>(Rom. VII, 23)</note>: erit autem
etiam corpore spiritualis, cum eadem caro sic resurrexerit,
ut fiat quod scriptum est, <hi>Seminatur corpus
animale, resurget corpus spirituale <note>(I Cor. XV, 42)</note>
            </hi>. Quae
sit autem, et quam magna spiritualis corporis gratia,
quoniam nondum venit in experimentum, vereor ne
temerarium sit omne quod de illa profertur eloquium.
Verumtamen quia spei nostrae gaudium propter Dei
laudem non est tacendum, et de intimis ardentis sancti
amoris medullis dictum est, <hi>Domine, dilexi decorem
domus tuae <note>(Psal. XXV, 8)</note>
            </hi>: de donis ejus quae in
hac aerumnosissima vita bonis malisque largitur, ipso
adjuvante, conjiciamus, ut possumus, quantum sit
illud, quod nondum experti, utique digne eloqui non
valemus. Omitto enim quando fecit hominem rectum;
omitto vitam illam duorum conjugum in paradisi fecunditate
felicem, quoniam tam brevis fuit, ut ad nascentium
sensum nec ipsa pervenerit: in hac quam
novimus, in qua adhuc sumus, cujus tentationes, imo
quam totam tentationem, quamdiu in ea sumus,
quantumlibet proficiamus, perpeti non desinimus,
quae sint indicia circa genus humanum bonitatis Dei,
quis poterit explicare?</p>
</div2>

<div2>
          <head>CAPUT XXII.-- <hi>De miseriis ac malis, quibus humanum genus merito primae praevaricationis obnoxium est, et a quibus nemo nisi per Christi gratiam liberatur.</hi> </head>
<div3>
            <head>1.</head>
            <p>
 Nam quod ad primam originem pertinet, omnem
mortalium progeniem fuisse damnatam, haec ipsa vita,
si vita dicenda est, tot et tantis malis plena testatur.
Quid enim aliud indicat horrenda quaedam profunditas
ignorantiae, ex qua omnis error existit, qui omnes
filios Adam tenebroso quodam sinu suscipit, ut homo
ab illo liberari sine labore, dolore, timore non possit?
Quid amor ipse tot rerum vanarum atque noxiarum,
et ex hoc mordaces curae, perturbationes, moerores,
formidines, insana gaudia, discordiae, lites, bella, insidiae,
iracundiae, inimicitiae, fallacia, adulatio, fraus,
furtum, rapina, perfidia, superbia, ambitio, invidentia,
homicidia, parricidia, crudelitas, saevitia, nequitia,
luxuria, petulantia, impudentia, impudicitia,
fornicationes, adulteria, incesta, et contra naturam
utriusque sexus tot stupra atque immunditiae, quas
turpe est etiam dicere, sacrilegia, haereses, blasphemiae,
perjuria, oppressiones innocentium, calumniae,
circumventiones, praevaricationes, falsa testimonia,
iniqua judicia, violentiae, latrocinia, et quidquid talium
malorum in mentem non venit, et tamen de vita
ista hominum non recedit? Verum haec hominum sunt
malorum, ab illa tamen erroris et perversi amoris radice
venientia, cum qua omnis filius Adam nascitur.
Nam quis ignorat cum quanta ignorantia veritatis,
<pb n="0785"/>
quae jam in infantibus manifesta est; et cum quanta
abundantia vanae cupiditatis, quae in pueris incipit apparere,
homo veniat in hanc vitam, ita ut si dimittatur
vivere ut velit, et facere quidquid velit, in haec
facinora et flagitia quae commemoravi, et quae commemorare
non potui, vel cuncta vel multa perveniat?</p>
          </div3>
<div3>
            <head>2.</head>
            <p>
 Sed divina gubernatione non omni modo deserente
damnatos, et Deo non continente in ira sua miserationes
suas <note>(Psal. LXXVI, 10)</note>, in ipsis sensibus
generis humani prohibitio et eruditio contra istas,
cum quibus nascimur, tenebras vigilant, et contra hos
impetus opponuntur, plenae tamen etiam ipsae laborum
et dolorum. Quid enim sibi volunt multimodae
formidines, quae cohibendis parvulorum vanitatibus
adhibentur? quid paedagogi, quid magistri, quid ferurulae,
quid lora, quid virgae, quid disciplina illa qua
Scriptura sancta dicit dilecti filii latera esse tundenda,
ne crescat indomitus, domarique jam durus aut vix
possit, aut fortasse nec possit <note>(Eccli. XXX, 12)</note>? Quid
agitur his poenis omnibus, nisi ut debelletur imperitia,
et prava cupiditas infrenetur, cum quibus malis in
hoc saeculum venimus? Quid est enim, quod cum labore
meminimus, sine labore obliviscimur; cum labore
discimus, sine labore nescimus; cum labore
strenui, sine labore inertes sumus? Nonne hinc apparet
in quid velut pondere suo proclivis et prona
sit vitiosa natura, et quanta ope, ut hinc liberetur,
indigeat? Desidia, segnities, pigritia, negligentia, vitia
sunt utique quibus labor fugitur, cum labor ipse,
etiam qui est utilis, poena sit.</p>
          </div3>
<div3>
            <head>3.</head>
            <p>
 Sed praeter pueriles poenas, sine quibus disci non
potest quod majores volunt, qui vix aliquid utiliter
volunt, quot et quantis poenis genus agitetur humanum,
quae non ad malitiam nequitiamque iniquorum,
sed ad conditionem pertinent miseriamque communem,
quis ullo sermone digerit, quis ulla cogitatione
comprehendit? Quantus est metus, quanta calamitas
ab orbitatibus atque luctu, a damnis et damnationibus,
a deceptionibus et mendaciis hominum, a suspicionibus
falsis, ab omnibus violentis facinoribus et sceleribus
alienis? quandoquidem ab eis et depraedatio, et
captivitas, et vincula, et carceres, et exsilia, et cruciatus,
et amputatio membrorum, et privatio sensuum,
et oppressio corporis ad obscenam libidinem
opprimentis explendam, et alia multa horrenda saepe
contingunt. Quid ab innumeris casibus qui forinsecus
corpori formidantur, aestibus et frigoribus, tempestatibus,
imbribus, alluvionibus, coruscatione, tonitru,
grandine, fulmine, motibus hiatibusque terrarum,
oppressionibus ruinarum, ab offensione et pavore
vel etiam malitia jumentorum, a tot venenis fruticum,
aquarum, aurarum, bestiarum, a ferarum vel tantummodo
molestis vel etiam mortiferis morsibus, a
rabie quae contingit ex rabido cane, ut etiam blanda
et amica suo domino bestia nonnunquam vehementius
et amarius quam leones draconesque metuatur,
<pb n="0786"/>
faciatque hominem, quem forte attaminaverit, contagione
pestifera ita rabiosum, ut a parentibus, conjuge,
filiis, pejus omni bestia formidetur? Quae mala
patiuntur navigantes? quae, terrena itinera gradientes?
Quis ambulat ubicumque non inopinatis subjacens
casibus? De foro quidam rediens domum sanis pedibus
suis, cecidit, pedem fregit, et ex illo vulnere finivit
hanc vitam. Quid videtur sedente securius? De
sella in qua sedebat cecidit Heli sacerdos, et mortuus
est <note>(I Reg. IV, 18)</note>. Agricolae, imo vero omnes homines
quot et quantos a coelo et terra, vel a perniciosis
animalibus casus metuunt agrorum fructibus? Solent
tamen de frumentis tandem collectis et reconditis esse
securi. Sed quibusdam, quod novimus, proventum
optimum frumentorum fluvius improvisus, fugientibus
hominibus, de horreis ejecit atque abstulit. Contra
milleformes daemonum incursus, quis innocentia sua
fidit? quandoquidem ne quis fideret, etiam parvulos
baptizatos, quibus certe nihil est innocentius, aliquando
sic vexant, ut in eis maxime Deo sinente,
ista monstretur hujus vitae flenda calamitas, et alterius
desideranda felicitas. Jam vero de ipso corpore
tot existunt morborum mala, ut nec libris medicorum
cuncta comprehensa sint. In quorum pluribus ac pene
omnibus etiam ipsa adjumenta et medicamenta tormenta
sunt, ut homines a poenarum exitio poenali
eruantur auxilio. Nonne ad hoc perduxit sitientes homines
ardor immanis, ut urinam quoque humanam
vel etiam suam biberent? nonne ad hoc fames, ut a
carnibus hominum abstinere se non possent, nec inventos
homines mortuos, sed propter hoc a se occisos,
nec quoslibet alienos, verum etiam filios matres
incredibili crudelitate, quam rabida esuries faciebat,
absumerent? Ipse postremo somnus, qui proprie quietis
nomen accepit, quis verbis explicet saepe somniorum
visis quam sit inquietus; et quam magnis, licet
falsarum rerum, terroribus, quas ita exhibet, et quodammodo
exprimit, ut a veris eas discernere nequeamus,
animam miseram sensusque perturbet? Qua
falsitate visorum etiam vigilantes in quibusdam morbis
et venenis miserabilius agitantur: quamvis multimoda
varietate fallaciae homines etiam sanos maligni
daemones nonnunquam decipiant talibus visis, ut,
etiamsi eos per haec ad sua traducere non potuerint,
sensus tamen eorum solo appetitu qualitercumque
persuadendae falsitatis illudant.</p>
          </div3>
<div3>
            <head>4.</head>
            <p>
 Ab hujus tam miserae quasi quibusdam inferis
vitae, non liberat nisi gratia Salvatoris Christi, Dei ac
Domini nostri. Hoc enim nomen est ipse Jesus; interpretatur
quippe Salvator: maxime ne post hanc miserior
ac sempiterna suscipiat, non vita, sed mors.
Nam in ista quamvis sint per sancta ac sanctos curationum
magna solatia; tamen ideo non semper etiam
ipsa beneficia tribuuntur petentibus, ne propter hoc
religio quaeratur, quae propter aliam magis vitam, ubi
mala non erunt omnino ulla, quaerenda est: et ad hoc
meliores quosque in his malis adjuvat gratia, ut
quanto fideliore, tanto fortiore corde tolerentur. Ad
<pb n="0787"/>
quam rem etiam philosophiam prodesse dicunt docti
hujus saeculi, quam dii quibusdam paucis, ait Tullius,
veram dederunt. Nec hominibus, inquit, ab his aut
datum est donum majus, aut potuit ullum dari: usque
adeo et ipsi, contra quos agimus, quoquo modo compulsi
sunt in habenda, non quacumque, sed vera
philosophia divinam gratiam confiteri. Porro si paucis
divinitus datum est verae philosophiae contra miserias
hujus vitae unicum auxilium, satis et hinc
apparet humanum genus ad luendas miseriarum poenas
esse damnatum. Sicut autem hoc, ut fatentur,
nullum divinum majus est donum, sic a nullo deo
dari credendum est, nisi ab illo, quo et ipsi qui multos
deos colunt, nullum dicunt esse majorem.
</p>
          </div3>
        </div2>

<div2>
          <head>CAPUT XXIII.-- <hi>De his quae, praeter illa mala quae bonis malisque communia sunt, ad justorum laborem specialiter pertinent.</hi> </head>
<p>Praeter haec autem mala hujus vitae bonis malisque
communia, habent in ea justi etiam proprios quosdam
labores suos, quibus adversus vitia militant, et in talium
praeliorum tentationibus periculisque versantur.
Aliquando enim concitatius, aliquando remissius, non
tamen desinit caro concupiscere adversus spiritum, et
spiritus adversus carnem, ut non ea quae volumus faciamus <note>(Galat. V, 17)</note>,
omnem malam concupiscentiam consumendo;
sed eam nobis, quantum divinitus adjuti possumus,
non ei consentiendo subdamus, vigiliis continuis
excubantes, ne opinio veri similis fallat, ne
decipiat sermo versutus, ne se tenebrae alicujus erroris
offundant, ne quod bonum est malum, aut quod
malum est bonum esse credatur, ne ab his quae
agenda sunt metus revocet, ne in ea quae agenda non
sunt cupido praecipitet, ne super iracundiam sol occidat <note>(Ephes. IV, 26)</note>,
ne inimicitiae provocent ad retributionem
mali pro malo, ne absorbeat in honesta vel immoderata
tristitia, ne impertiendorum beneficiorum
ingerat mens ingrata torporem, ne maledicis rumoribus
bona conscientia fatigetur, ne temeraria de alio suspicio
nos nostra decipiat, ne aliena de nobis falsa nos frangat,
ne regnet peccatum in nostro mortali corpore ad obediendum
desideriis ejus, ne membra nostra exibeantur
iniquitatis arma peccato <note>(Rom. VI, 12, 13)</note>, ne oculus
sequatur concupiscentiam, ne vindicandi cupiditas
vineat, ne in eo quod male delectat, vel visio vel cogitatio
remoretur, ne improbum aut indecens verbum
libenter audiatur, ne fiat quod non licet, etiamsi
libet, ne in hoc bello laborum periculorumque plenissimo
vel de viribus nostris speretur facienda victoria,
vel viribus nostris facta tribuatur, sed ejus gratiae,
de quo ait Apostolus: <hi>Gratias autem Deo, qui dat
nobis victoriam per Dominum nostrum Jesum Christum <note>(I Cor. XV, 57)</note>
            </hi>.
Qui et alio loco, <hi>In his,</hi> inquit, <hi>omnibus
supervincimus per eum qui dilexit nos <note>(Rom. VIII, 37)</note>
            </hi>.
Sciamus tamen quantalibet virtute praeliandi vitiis repugnemus,
<pb n="0788"/>
vel etiam vitia superemus et subjugemus,
quamdiu sumus in hoc corpore, nobis deesse non
posse unde dicamus Deo, <hi>Dimitte nobis debita nostra <note>(Matth. VI, 12)</note>
            </hi>.
In illo autem regno ubi semper cum corporibus
immortalibus erimus, nec praelia nobis erunt
ulla, nec debita; quae nusquam et nunquam essent, si
natura nostra, sicut recta creata est, permaneret. Ac
per hoc etiam noster iste conflictus, in quo periclitamur,
et de quo nos victoria novissima cupimus liberari,
ad vitae hujus mala pertinet, quam tot tantorumque
testimonio malorum probamus esse damnatam.</p>
</div2>

<div2>
          <head>CAPUT XXIV.-- <hi>De bonis quibus etiam hanc vitam damnationi obnoxiam Creator implevit.</hi> </head>
<div3>
            <head>1.</head>
            <p>
 Jam nunc considerandum est, hanc ipsam miseriam
generis humani, in qua laudatur justitia punientis,
qualibus et quam multis impleverit bonis ejusdem
bonitas, cuncta quae creavit administrantis. Primum
benedictionem illam quam protulerat ante peccatum,
dicens, <hi>Crescite, et multiplicamini, et replete terram <note>(Gen.
I, 28)</note>
            </hi>, nec post peccatum voluit inhibere, mansitque in
stirpe damnata donata fecunditas; nec illam vim
mirabilem seminum, imo etiam mirabiliorem qua efficiuntur
et semina, inditam corporibus humanis et
quodammodo intextam, peccati vitium potuit auferre,
quo nobis impacta est etiam necessitas mortis: sed
utrumque simul currit isto quasi fluvio atque torrente
generis humani; malum quod a parente trahitur, et
bonum quod a creante tribuitur. In originali malo
duo sunt, peccatum atque supplicium: in originali
bono alia duo, propagatio et conformatio. Sed quantum
ad praesentem pertinet intentionem nostram, de
malis, quorum unum de nostra venit audacia, id est
peccatum, alterum de judicio Dei, id est supplicium,
jam satis diximus. Nunc de bonis Dei, quae ipsi quoque
vitiatae damnataeque naturae contulit, sive usque
nunc confert, dicere institui. Neque enim damnando
aut totum abstulit quod dederat, alioquin nec esset
omnino; aut eam removit a sua potestate, etiam eum
diabolo poenaliter subdidit, cum nec ipsum diabolum
a suo alienaverit imperio; quandoquidem ut ipsius
quoque diaboli natura subsistat, ille facit qui summe
est, et facit esse quidquid aliquo modo est.</p>
          </div3>
<div3>
            <head>2.</head>
            <p>
 Duorum igitur illorum, quae diximus bona etiam
in naturam peccato vitiatam supplicioque damnatam
de bonitatis ejus quodam veluti fonte manare, propagationem
in primis mundi operibus benedictione
largitus est, a quibus operibus die septimo requievit.
Conformatio vero in illo ejus est opere, quo usque nunc
operatur <note>(Joan. VI, 17)</note>. Efficacem quippe potentiam
suam si rebus subtrahat, nec progredi poterunt et
suis dimensis motibus peragere tempora, nec prorsus
in eo quod creatae sunt aliquatenus permanebunt. Sic
ergo creavit hominem Deus, ut illi adderet fertilitatem
quamdam, qua homines alios propagaret, congenerans
eis ipsam etiam propagandi possibilitatem,
non necessitatem, quibus tamen voluit hominibus
<pb n="0789"/>
abstulit eam Deus, et steriles fuerunt: non tamen
generi humano abstulit semel datam primis duobus
conjugibus benedictionem generandi. Haec ergo propagatio
quamvis peccato ablata non fuerit, non tamen
etiam ipsa talis est, qualis fuisset, si nemo peccasset.
Ex quo enim homo in honore positus, posteaquam deliquit,
comparatus est pecoribus <note>(Psal. XLVIII, 13.)</note>, similiter
generat: non in eo tamen penitus exstincta est quaedam
velut scintilla rationis, in qua factus est ad imaginem
Dei. Huic autem propagationi si conformatio non adhiberetur,
nec ipsa in sui generis formas modosque
procederet. Si enim non concubuissent homines, et
nihilo minus Deus vellet implere terras hominibus;
quomodo creavit unum sine commixtione maris et feminae,
sic posset omnes: concumbentes vero nisi illo
creante generantes esse non possunt. Sicut ergo ait
Apostolus de institutione spirituali, qua homo ad
pietatem justitiamque formatur, <hi>Neque qui plantat est
aliquid, neque qui rigat; sed qui incrementum dat Deus <note>(I Cor. III, 7)</note>
            </hi>,
ita etiam hic dici potest, Nec qui concumbit,
nec qui seminat, est aliquid; sed qui format Deus.
Nec mater quae conceptum portat, et partum nutrit, est
aliquid; sed qui incrementum dat Deus. Ipse namque
operatione, qua nunc usque operatur, facit ut numeros
suos explicent semina, et a quibusdam latentibus
atque invisibilibus involucris in formas visibiles hujus
quod aspicimus decoris evolvant. Ipse incorpoream
corporeamque naturam, illam praepositam,
istam subjectam, miris modis copulans et connectens,
animantem facit. Quod opus ejus tam magnum
et mirabile est, ut non solum in homine, quod est
animal rationale, et ex hoc cunctis terrenis animantibus
excellentius atque praestantius, sed in qualibet
minutissima muscula bene consideranti stuporem
mentis ingerat, laudemque pariat Creatoris.</p>
          </div3>
<div3>
            <head>3.</head>
            <p>
 Ipse itaque animae humanae mentem dedit, ubi
ratio et intelligentia in infante sopita est quodammodo,
quasi nulla sit, excitanda scilicet atque exserenda
 aetatis accessu, qua sit scientiae capax atque
doctrinae, et habilis perceptioni veritatis et amoris
boni: qua capacitate hauriat sapientiam virtutibusque
sit praedita, quibus prudenter, fortiter, temperanter,
et juste, adversus errores et caetera ingenerata
vitia dimicet, eaque nullius rei desiderio nisi boni
illius summi atque immutabilis vincat. Quod etsi non
faciat, ipsa talium bonorum capacitas in natura rationali
divinitus instituta quantum sit boni, quam mirabile
opus Omnipotentis, quis competenter effatur,
aut cogitat? Praeter enim artes bene vivendi et ad
immortalem perveniendi felicitatem, quae virtutes
vocantur, et sola Dei gratia, quae in Christo est,
filiis promissionis regnique donantur, nonne humano
ingenio tot tantaeque artes sunt inventae et
exercitae, partim necessariae, partim voluptariae, ut
tam excellens vis mentis atque rationis in his
<pb n="0790"/>
etiam rebus quas superfluas, imo et periculosas
perniciosasque appetit, quantum bonum habeat in
natura, unde ista potuit vel invenire, vel discere,
vel exercere, testetur? Vestimentorum et aedificiorum
ad opera quam mirabilia, quam stupenda, industria
humana pervenerit; quo in agricultura,
quo in navigatione profecerit; quae in fabricatione
quorumque vasorum, vel etiam statuarum et picturarum
varietate excogitaverit et impleverit; quae
in theatris mirabilia spectantibus, audientibus incredibilia
facienda et exhibenda molita sit; in capiendis,
occidendis, domandis irrationalibus animantibus
quae et quanta repererit: adversus ipsos homines
tot genera venenorum, tot armorum, tot machinamentorum,
et pro salute mortali tuenda atque
reparanda quot medicamenta atque adjumenta comprehenderit:
pro voluptate faucium quot condimenta
et gulae irritamenta repererit: ad indicandas et suadendas
cogitationes, quam multitudinem varietatemque
signorum, ubi praecipuum locum verba et litterae
tenent; ad delectandos animos, quos elocutionis ornatus,
quam diversorum carminum copiam; ad mulcendas
aures, quot organa musica, quos cantilenae
modos excogitaverit: quantam peritiam dimensionum
atque numerorum, meatusque et ordines siderum
quanta sagacitate comprehenderit: quam multa rerum
mundanarum cognitione se impleverit, quis possit
eloqui, maxime si velimus non acervatim cuncta
congerere, sed in singulis immorari? In ipsis postremo
erroribus et falsitatibus defendendis, quam
magna claruerint ingenia philosophorum atque haereticorum,
quis aestimare sufficiat? Loquimur enim
nunc de natura mentis humanae, qua ista vita mortalis
ornatur, non de fide atque itinere veritatis, qua
illa immortalis acquiritur. Hujus tantae naturae conditor
cum sit utique Deus verus et summus, ipso
cuncta quae fecit administrante et summam potestatem
summamque habente justitiam, nunquam profecto
in has miserias decidisset, atque ex his,
praeter eos solos qui liberabuntur, in aeternas esset
itura, nisi nimis grande peccatum in homine primo,
de quo caeteri exorti sunt, praecessisset.</p>
          </div3>
<div3>
            <head>4.</head>
            <p>
 Jam vero in ipso corpore, quamvis nobis sit
cum belluis mortalitate commune, multisque earum
reperiatur infirmius, quanta Dei bonitas, quanta providentia
tanti Creatoris apparet? Nonne ita sunt in
eo loca sensuum et caetera membra disposita, speciesque
ipsa ac figura et statura totius corporis ita
modificata, ut ad ministerium animae rationalis se
indicet factum? Non enim ut animalia rationis expertia
prona esse videmus in terram, ita creatus est
homo: sed erecta in coelum corporis forma admonet
eum quae sursum sunt sapere. Porro mira mobilitas,
<pb n="0791"/>
quae linguae ac manibus attributa est, ad loquendum
et scribendum apta atque conveniens, et ad opera
artium plurimarum officiorumque complenda, nonne
satis ostendit, quali animae ut serviret tale sit corpus
adjunctum? Quanquam et detractis necessitatibus
operandi, ita omnium partium congruentia numerosa
sit, et pulchra sibi parilitate respondeat, ut nescias
utrum in eo condendo major sit utilitatis habita ratio,
quam decoris. Certe enim nihil creatum videmus
in corpore utilitatis causa, quod non habeat etiam
decoris locum. Plus autem nobis id appareret, si numeros
mensurarum, quibus inter se cuncta connexa
sunt et coaptata, nossemus: quos forsitan data opera
in his quae foris eminent, humana posset vestigare
solertia; quae vero tecta sunt, atque a nostris remota
conspectibus, sicuti est tanta perplexitas venarum
atque nervorum et viscerum, secreta vitalium,
invenire nullus potest. Quia etsi medicorum diligentia
nonnulla crudelis, quos anatomicos appellant, laniavit
corpora mortuorum, sive etiam inter manus
secantis perscrutantisque morientium, atque in carnibus
humanis satis inhumane abdita cuncta rimata
est, ut quid, et quomodo, quibus locis curandum esset
addisceret; numeros tamen de quibus loquor, quibus
coaptatio, quae <foreign xml:lang="greek">ἁρμονία</foreign> graece dicitur, tanquam
cujusdam organi, extrinsecus atque intrinsecus totius
corporis constat, quid dicam, nemo valuit invenire,
quos nemo ausus est quaerere? Qui si noti esse
potuissent, in interioribus quoque visceribus, quae
nullum ostendant decus, ita delectaret pulchritudo
rationis, ut omni formae apparenti quae oculis placet,
ipsius mentis, quae oculis utitur, praeferretur arbitrio.
Sunt vero quaedam ita posita in corpore, ut
tantummodo decorem habeant, non et usum: sicut
habet pectus virile mamillas, sicut facies barbam,
quam non esse munimento, sed virili ornamento, indicant
purae facies feminarum, quas utique infirmiores
muniri tutius conveniret. Si ergo nullum membrum
est, in his quidem conspicuis (unde ambigit
nemo), quod ita sit alicui operi accommodatum, ut non
etiam sit decorum; sunt autem nonnulla, quorum solum
decus, et nullus est usus: puto facile intelligi in
conditione corporis dignitatem necessitati fuisse praelatam.
Transitura est quippe necessitas, tempusque
venturum quando sola invicem pulchritudine sine
ulla libidine perfruamur: quod maxime ad laudem
referendum est Conditoris, cui dicitur in Psalmo, <hi>Confessionem et decorem induisti 
 <note>(Psal. CIII, 1)</note>
            </hi>.</p>
          </div3>
<div3>
            <head>5.</head>
            <p>
 Jam caetera pulchritudo et utilitas creaturae,
quae homini, licet in istos labores miseriasque projecto
atque damnato, spectanda atque sumenda divina
largitate concessa est, quo sermone terminari potest?
in coeli et terrae et maris multimoda et varia
pulchritudine, in ipsius lucis tanta copia tamque mirabili
specie, in sole ac luna et sideribus, in opacitatibus
nemorum, in coloribus et odoribus florum, in
diversitate ac multitudine volucrum garrularum atque
pictarum, in multiformi specie tot tantorumque
<pb n="0792"/>
animantium, quorum illa plus habent admirationis,
quae molis minimum (plus enim formicularum et apicularum
opera stupemus, quam immensa corpora
balaenarum); in ipsius quoque maris tam grandi
spectaculo, cum sese diversis coloribus induit velut
vestibus, et aliquando viride, atque hoc multis modis,
aliquando purpureum, aliquando caeruleum est.
Quam porro delectabiliter spectatur etiam quandocumque
turbatur, et fit inde major suavitas, quia sic
demulcet intuentem, ut non jactet et quatiat navigantem?
Quid ciborum usquequaque copia contra famem?
quid saporum diversitas contra fastidium, naturae
diffusa divitiis, non coquorum arte ac labore
quaesita? Quanta in tam multis rebus tuendae ac recuperandae
 salutis auxilia? Quam grata vicissitudo
diei alternantis et noctis? Aurarum quam blanda
temperies? In fruticibus et pecoribus indumentorum
conficiendorum quanta materies? Omnia commemorare
quis possit? Haec autem sola, quae a me velut in
quemdam aggerem sunt coarctata, si vellem velut
colligata involucra solvere atque discutere, quanta
mihi mora esset in singulis, quibus plurima continentur?
Et haec omnia miserorum sunt damnatorumque
solatia, non praemia beatorum. Quae igitur illa
sunt, si tot ac talia et tanta sunt ista? Quid dabit eis
quos praedestinavit ad vitam, qui haec dedit etiam eis
quos praedestinavit ad mortem? quae bona in illa
beata vita faciet eos sumere, pro quibus in hac misera
 unigenitum Filium suum voluit usque ad mortem
mala tanta perferre? Unde apostolus de ipsis in
illud regnum praedestinatis loquens, <hi>Qui proprio,</hi> inquit, <hi>Filio non pepercit, sed pro nobis omnibus tradidit eum,
quomodo non et cum illo omnia nobis donabit 
 <note>(Rom. VIII,
32)</note>
            </hi>. Cum haec promissio complebitur, quid erimus?
quales erimus? Quae bona in illo regno accepturi sumus,
quandoquidem Christo moriente pro nobis tale jam
pignus accepimus? Qualis erit spiritus hominis, nullum
omnino habens vitium, nec sub quo jaceat, nec
cui cedat, nec contra quod saltem laudabiliter dimicet,
pacatissima virtute perfectus? Rerum ibi omnium
quanta, quam speciosa, quam certa scientia, sine errore
aliquo vel labore, ubi Dei sapientia de ipso suo
fonte potabitur, cum summa felicitate, sine ulla difficultate?
Quale erit corpus, quod omni modo spiritui
subditum, et eo sufficienter vivificatum, nullis alimoniis
indigebit? Non enim animale, sed spirituale erit,
habens quidem carnis, sed sine ulla carnali corruptione
substantiam.
</p>
          </div3>
        </div2>

<div2>
          <head>CAPUT XXV.-- <hi>De pervicacia quorumdam, qui resurrectionem carnis, quam, sicut praedictum est, totus mundus credit, impugnant.</hi> </head>
<p>Verum de animi bonis, quibus post hanc vitam
<pb n="0793"/>
beatissimus perfruetur, non a nobis dissentiunt philosophi
nobiles: de carnis resurrectione contendunt;
hanc quantum possunt negant. Sed credentes
multi, negantes paucissimos reliquerunt, et ad Christum,
qui hoc quod istis videtur absurdum, in sua
resurrectione monstravit, fideli corde conversi sunt,
docti et indocti, sapientes mundi et insipientes. Hoc
enim credidit mundus, quod praedixit Deus; qui etiam
hoc praedixit, quod hanc rem mundus fuerat crediturus.
Neque enim Petri maleficiis eam cum laude
credentium tanto ante praenuntiare compulsus est.
Ille est enim Deus, quem (sicut jam dixi aliquoties,
nec commemorare me piget), confitente Porphyrio,
atque id oraculis deorum suorum probare cupiente,
ipsa numina perhorrescunt: quem sic laudavit, ut
eum et Deum patrem et regem vocaret. Absit enim,
ut sic intelligenda sint quae praedixit, quomodo volunt
hi qui hoc cum mundo non crediderunt, quod mundum
crediturum esse praedixit. Cur enim non potius
ita, sicut crediturus tanto ante praedictus est mundus,
non sicut paucissimi garriunt, qui hoc cum
mundo, quod crediturus praedictus est, credere noluerunt?
Si enim propterea dicunt alio modo esse credenda,
ne, si dixerint vana esse conscripta, injuriam
faciant illi Deo, cui tam magnum perhibent testimonium;
tantam prorsus ei vel etiam graviorem faciunt
injuriam, si aliter dicunt esse intelligenda, non sicut
mundus ea credidit, quem crediturum ipse laudavit,
ipse promisit, ipse complevit. Utrum enim non
potest facere ut resurgat caro, et vivat in aeternum;
an propterea credendum non est id eum esse facturum,
quia malum est atque indignum Deo? Sed
de omnipotentia ejus, qua tot et tanta facit incredibilia,
jam multa diximus. Si volunt invenire quod
omnipotens non potest, habent prorsus: ego dicam,
Mentiri non potest. Credamus ergo quod potest, non
credendo quod non potest. Non itaque credentes
quod mentiri possit, credant esse facturum quod
se facturum esse promisit: et sic credant,
sicut credidit mundus, quem crediturum esse praedixit,
quem crediturum esse laudavit, quem
crediturum esse promisit, quem credidisse jam
ostendit. Hoc autem malum esse, unde demonstrant?
Non erit illic ulla corruptio, quod est corporis malum.
De ordine elementorum jam disputavimus, de
aliis hominum conjecturis satis diximus: quanta sit
futura in corpore incorruptibili facilitas motus, de
praesentis bonae valetudinis temperamento, quae utique
nullo modo illi comparanda est immortalitati, in
libro tertio decimo satis, ut opinor, ostendimus. Legant
superiora operis hujus, qui vel non legerunt,
vel volunt recolere quod legerunt.</p>
</div2>

<div2>
          <head>CAPUT XXVI.-- <hi>Quomodo Porphyrii definitio, qua beatis animis putat corpus omne fugiendum, ipsius Platonis sententia destruatur, qui dicit summum Deum diis promisisse, ut nunquam corporibus exuerentur.</hi> </head>

<pb n="0794"/>
<p>Sed Porphyrius ait, inquiunt, ut beata sit anima,
corpus omne esse fugiendum. Nihil ergo prodest quia
incorruptibile diximus futurum corpus, si anima beata
non erit, nisi corpus omne effugerit. Sed jam et hinc
in libro memorato quantum oportuit disputavi <note>(capp.
16, 17)</note>: verum hic unum inde tantum commemorabo.
Emendet libros suos istorum omnium magister
Plato, et dicat eorum deos, ut beati sint, sua corpora
fugituros, id est, esse morituros, quos in coelestibus
corporibus dixit inclusos; quibus tamen Deus, a quo
facti sunt, quo possent esse securi, immortalitatem,
id est, in eisdem corporibus aeternam permansionem,
non eorum natura id habente, sed suo consilio praevalente,
promisit. Ubi etiam evertit illud quod dicunt,
quoniam est impossibilis, ideo resurrectionem
carnis non esse credendam. Apertissime quippe juxta
eumdem philosophum, ubi diis a se factis promisit
Deus non factus immortalitatem, quod impossibile est,
se dixit esse facturum. Sic enim eum locutum narrat
Plato: <hi>Quoniam estis orti,</hi> inquit, <hi>immortales esse et
indissolubiles non potestis: non tamen dissolvemini,
neque vos ulla mortis fata periment, nec erunt valentiora,
quam consilium meum, quod majus est vinculum
ad perpetuitatem vestram, quam illa quibus estis colligati</hi>.
Si, non solum absurdi, sed surdi non sunt
qui haec audiunt, non utique dubitant diis factis, ab
illo deo qui eos fecit, secundum Platonem, quod est
impossibile fuisse promissum. Qui enim dicit, <hi>Vos
quidem immortales esse non potestis, sed mea voluntate
immortales eritis:</hi> quid aliud dicit, quam id quod fieri
non potest, me faciente tamen eritis? Ille igitur carnem
incorruptibilem, immortalem, spiritualem resuscitabit,
qui juxta Platonem, id quod impossibile
est, se facturum esse promisit. Quid adhuc, quod
promisit Deus, quod Deo promittenti credidit mundus,
qui etiam ipse promissus est crediturus, esse
impossibile clamant? Quandoquidem nos Deum, qui
etiam secundum Platonem facit impossibilia, id facturum
esse clamamus. Non ergo, ut beatae sint animae,
corpus est omne fugiendum, sed corpus incorruptibile
recipiendum. Et in quo convenientius incorruptibili
corpore laetabuntur, quam in quo corruptibili
gemuerunt? Sic enim non in eis erit illa dira
cupiditas, quam posuit ex Platone Virgilius, ubi ait:
<l>Rursus et incipiant in corpora velle reverti.</l>  <note>(Aeneid. lib. 6, vers. 751.)</note> 
Sic, inquam, cupiditatem revertendi ad corpora non
habebunt, cum corpora, in quae reverti cupiunt,
secum habebunt; et sic habebunt, ut nunquam non
habeant, nunquam ea prorsus vel ad exiguum quam
libet tempus ulla morte deponant.</p>
</div2>

<div2>
          <head>CAPUT XXVII.-- <hi>De contrariis definitionibus Platonis atque Porphyrii, in quibus si uterque alteri cederet, a veritate neuter deviaret.</hi> </head>

<pb n="0795"/>
<p>Singula quaedam dixerunt Plato atque Porphyrius,
quae si inter se communicare potuissent, facti essent
fortasse Christiani. Plato dixit, sine corporibus animas
in aeternum esse non posse. Ideo enim dixit,
etiam sapientium animas post quamlibet longum tempus,
tamen ad corpora redituras. Porphyrius autem
dixit, animam purgatissimam, cum redierit ad Patrem,
ad haec mala mundi nunquam esse redituram.
Ac per hoc, quod verum vidit Plato, si dedisset Porphyrio,
etiam justorum atque sapientium purgatissimas
animas ad humana corpora redituras; rursus
quod verum vidit Porphyrius, si dedisset Platoni,
nunquam redituras ad miserias corruptibilis corporis
animas sanctas: ut non singuli haec singula, sed
ambo et singuli utrumque dicerent, puto quod viderent
esse jam consequens, ut et redirent animae ad
corpora, et talia reciperent corpora, in quibus beate
atque immortaliter viverent. Quoniam secundum Platonem,
etiam sanctae animae ad humana corpora redibunt;
secundum Porphyrium, ad mala mundi hujus
sanctae animae non redibunt. Dicat itaque cum
Platone Porphyrius, Redibunt ad corpora: dicat
Plato cum Porphyrio, Non redibunt ad mala: et ad
ea corpora redire consentient, in quibus nulla patiantur
mala. Haec itaque non erunt nisi illa quae promittit
Deus, beatas animas in aeternum cum sua aeterna
carne facturus. Hoc enim, quantum existimo,
jam facile nobis concederent ambo, ut qui faterentur
ad immortalia corpora redituras animas esse
sanctorum, ad sua illas redire permitterent, in quibus
mala hujus saeculi pertulerunt, in quibus Deum,
ut his malis carerent, pie fideliterque coluerunt.</p>
</div2>

<div2>
          <head>CAPUT XXVIII.-- <hi>Quid ad veram resurrectionis fidem vel Plato, vel Labeo, vel etiam Varro conferre sibi potuerint, si opiniones eorum in unam sententiam convenissent.</hi> </head>
<p>Nonnulli nostri, propter quoddam praeclarissimum
loquendi genus, et propter nonnulla quae veraciter
sensit, amantes Platonem, dicunt eum aliquid simile
nobis etiam de mortuorum resurrectione sensisse.
Quod quidem sic tangit in libris de Republica Tullius,
ut eum lusisse potius, quam quod id verum esset,
affirmet dicere voluisse. Inducit enim hominem revixisse,
et narrasse quaedam quae Platonicis disputationibus
congruebant. Labeo etiam duos dicit uno
<pb n="0796"/>
die fuisse defunctos, et occurrisse invicem in quodam
compito, deinde ad corpora sua jussos fuisse remeare,
et constituisse inter se amicos se esse victuros,
atque ita esse factum, donec postea morerentur.
Sed isti auctores talem resurrectionem corporis factam
fuisse narrarunt, quales fuerunt eorum quos
resurrexisse novimus, et huic quidem redditos vitae,
sed non eo modo ut non morerentur ulterius. Mirabilius
autem quiddam Marcus Varro ponit in libris,
quod conscripsit de Gente populi Romani: cujus putavi
verba ipsa esse ponenda. <hi>Genethliaci quidam
scripserunt,</hi> inquit, <hi>esse in renascendis hominibus quam
appellant</hi> <foreign xml:lang="greek">παλιγγενεσίαν</foreign> <hi>Graeci: hac scripserunt confici
in annis numero quadringentis quadraginta, ut idem
corpus et eadem anima, quae fuerint conjuncta in homine
aliquando, eadem rursus redeant in conjunctionem.</hi>  
Iste Varro quidem, sive illi Genethliaci nescio qui
(non enim nomina eorum prodidit, quorum commemoravit
sententiam), aliquid dixerunt, quod licet falsum
sit (cum enim semel ad eadem corpora quae
gesserunt, animae redierint, nunquam ea postea sunt
relicturae); tamen multa illius impossibilitatis, qua
contra nos isti garriunt, argumenta convellit, et destruit.
Qui enim hoc sentiunt, sive senserunt, non eis
visum est fieri non posse, ut dilapsa cadavera in auras,
in pulverem, in cinerem, in humores, in corpora
vescentium bestiarum, vel ipsorum quoque hominum,
ad id rursus redeant, quod fuerunt. Quapropter Plato
et Porphyrius, vel potius quicumque illos diligunt et
adhuc vivunt, si nobis consentiunt etiam sanctas animas
ad corpora redituras, sicut ait Plato, nec tamen
ad mala ulla redituras, sicut ait Porphyrius; ut ex his
fiat consequens quod fides praedicat christiana, talia
corpora recepturas in quibus sine ullo malo in aeternum
feliciter vivant; assumant etiam hoc de Varrone,
ut ad eadem corpora redeant, in quibus antea fuerunt;
et apud eos tota quaestio de carnis in aeternum
resurrectione solvetur.</p>
</div2>

<div2>
          <head>CAPUT XXIX.-- <hi>De qualitate visionis, qua in futuro saeculo sancti Deum videbunt.</hi> </head>
<div3>
            <head>1.</head>
            <p>
 Nunc jam quid acturi sint in corporibus immortalibus
atque spiritualibus sancti, non adhuc eorum
carne carnaliter, sed spiritualiter jam vivente, quantum
Dominus dignatur adjuvare, videamus. Et illa
quidem actio, vel potius quies atque otium quale futurum
sit, si verum velim dicere, nescio. Non enim
hoc unquam per sensus corporis vidi. Si autem mente,
id est intelligentia, vidisse me dicam, quantum est,
aut quid est nostra intelligentia ad illam excellentiam?
Ibi est enim <hi>pax Dei, quae,</hi> sicut ait Apostolus, <hi>superat omnem intellectum 
 <note>(Philipp. IV, 7)</note>
            </hi>: quem nisi
nostrum, aut fortasse etiam sanctorum Angelorum?
non enim et Dei. Si ergo sancti in Dei pace victuri
sunt, profecto in ea pace victuri sunt, quae superat
omnem intellectum. Quoniam nostrum quidem superat,
<pb n="0797"/>
non est dubium: si autem superat et Angelorum,
ut nec ipsos excepisse videatur, qui ait, <hi>omnem intellectum;</hi> 
secundum hoc dictum esse debemus accipere,
quia pacem Dei, qua ipse Deus pacatus est,
sicut novit Deus, non eam nos sic possumus nosse,
nec ulli Angeli. <hi>Superat</hi> itaque <hi>omnem intellectum,</hi> 
non dubium quod praeter suum. Sed quia et nos pro
modo nostro pacis ejus participes facti summam in
nobis atque inter nos et cum ipso pacem, quantum
nostrum summum est, obtinebimus: isto modo pro
suo modo sciunt eam sancti Angeli, homines autem
nunc longe infra, quantumlibet provectu mentis excellant.
Considerandum est enim quantus vir dicebat, <hi>Ex parte scimus, et ex parte prophetamus, donec veniat
quod perfectum est 
 <note>(I Cor. XIII, 9, 10)</note>
            </hi>; et, <hi>Videmus nunc
per speculum in aenigmate, tunc autem facie ad faciem <note>(Ibid. 12)</note>
            </hi>.
Sic jam vident sancti Angeli, qui etiam
nostri Angeli dicti sunt, quia eruti de potestate tenebrarum,
et accepto Spiritus pignore translati ad regnum
Christi, ad eos Angelos jam coepimus pertinere,
cum quibus nobis erit sancta atque dulcissima, de
qua jam tot libros scripsimus, Dei civitas ipsa communis.
Sic sunt ergo Angeli nostri, qui sunt Angeli
Dei, quemadmodum Christus Dei, Christus est noster.
Dei sunt, quia Deum non reliquerunt: nostri sunt,
quia suos cives nos habere coeperunt. Dixit autem
Dominus Jesus, <hi>Videte ne contemnatis unum de pusillis
istis. Dico enim vobis, quia Angeli eorum in coelis semper
vident faciem Patris mei, qui in coelis est <note>(Matth.
XVIII, 10)</note>
            </hi>. Sicut ergo illi vident, ita et nos visuri sumus:
sed nondum ita videmus. Propter quod ait
Apostolus, quod paulo ante dixi, <hi>Videmus nunc per
speculum in aenigmate, tunc autem facie ad faciem.</hi>  
Praemium itaque fidei nobis visio ista servatur, de
qua et Joannes apostolus loquens, <hi>Cum apparuerit,</hi> 
inquit, <hi>similes ei erimus, quoniam videbimus eum sicuti
est <note>(I Joan. III, 2)</note>
            </hi>. Facies autem Dei manifestatio ejus
intelligenda est, non aliquod tale membrum, quale
nos habemus in corpore, atque isto nomine nuncupamus
.</p>
          </div3>
<div3>
            <head>2.</head>
            <p>
 Quapropter cum ex me quaeritur, quid acturi
sint sancti in illo corpore spirituali, non dico quod
jam video, sed dico quod credo: secundum illud quod
in Psalmo lego, <hi>Credidi, propter quod locutus sum <note>(Psal. CXV, 10)</note>
            </hi>.
Dico itaque, Visuri sunt Deum in ipso
corpore: sed utrum per ipsum, sicut per corpus nunc
videmus solem, lunam, stellas, mare, ac terram, et
quae sunt in ea, non parva quaestio est. Durum est
enim dicere quod sancti talia corpora tunc habebunt,
ut non possint oculos claudere atque aperire cum
volent. Durius autem, quod ibi Deum, quisquis oculos
clauserit, non videbit. Si enim propheta Elisaeus
puerum suum Giezi absens corpore vidit accipientem
munera, quae dedit ei Naaman Syrus, quem propheta
memoratus a leprae deformitate mundaverat, quod
servus nequam domino suo non vidente, latenter Se
fecisse putaverat <note>(IV Reg. V, 8-27)</note>; quanto magis in
<pb n="0798"/>
illo corpore spirituali videbunt sancti omnia, non solum
si oculos claudant, verum etiam unde sunt corpore
absentes? Tunc enim erit perfectum illud, de
quo loquens Apostolus, <hi>Ex parte,</hi> inquit, <hi>scimus, et
ex parte prophetamus; cum autem venerit quod perfectum
est, quod ex parte est evacuabitur.</hi>  Deinde ut,
quomodo posset, aliqua similitudine ostenderet,
quantum ab illa quae futura est distet haec vita, non
qualiumcumque hominum, verum etiam qui praecipua
hic sanctitate sunt praediti: <hi>Cum essem,</hi> inquit, <hi>parvulus,
quasi parvulus sapiebam, quasi parvulus loquebar,
quasi parvulus cogitabam; cum autem factus sum
vir, evacuavi ea quae parvuli erant.</hi> Videmus nunc per
speculum in aenigmate, tunc autem facie ad faciem. <hi>Nunc
scio ex parte, tunc autem cognoscam sicut et cognitus
sum <note>(I Cor. XIII, 11, 12)</note>
            </hi>. Si ergo in hac vita, ubi hominum
mirabilium prophetia ita comparanda est illi
vitae quasi parvuli ad juvenem, vidit tamen Elisaeus
accipientem munera servum suum, ubi ipse non erat;
itane cum venerit quod perfectum est, nec jam corpus
corruptibile aggravabit animam, sed incorruptibile
nihil impediet, illi sancti ad ea quae videnda sunt
oculis corporeis, quibus Elisaeus absens ad servum
suum videndum non indiguit, indigebunt? Nam secundum
interpretes Septuaginta, ista sunt ad Giezi
verba Prophetae: <hi>Nonne cor meum iit tecum, quando
conversus est vir de curru suo in obviam tibi, et accepisti
pecuniam <note>(IV Reg. V, 26)</note>
            </hi>? et caetera. Sicut autem
ex Hebraeo interpretatus est presbyter Hieronymus, <hi>Nonne cor meum,</hi> 
 inquit, <hi>in praesenti erat, quando
reversus est homo de curru suo in occursum tui?</hi>  Corde
suo se dixit hoc vidisse Propheta, adjuto quidem mirabiliter,
nullo dubitante, divinitus. Sed quanto amplius
tunc omnes munere isto abundabunt, cum Deus
erit omnia in omnibus <note>(I Cor. XV, 28)</note>? Habebunt tamen
etiam illi oculi corporei officium suum, et in
loco suo erunt, uteturque illis spiritus per spirituale
corpus. Neque enim et ille Propheta, quia non eis indiguit
ut videret absentem, non eis usus est ad videnda
praesentia; quae tamen spiritu videre posset,
etiamsi illos clauderet, sicut vidit absentia, ubi cum
eis ipse non erat. Absit ergo, ut dicamus illos sanctos
in illa vita Deum clausis oculis non visuros, quem
spiritu semper videbunt.</p>
          </div3>
<div3>
            <head>3.</head>
            <p>
 Sed utrum videbunt et per oculos corporis,
cum eos apertos habebunt, inde quaestio est. Si enim
tantum poterunt in corpore spirituali eo modo utique
etiam ipsi oculi spirituales, quantum possunt isti
quales nunc habemus; procul dubio per eos Deus
videri non poterit. Longe itaque alterius erunt potentiae,
si per eos videbitur incorporea illa natura, quae
non continetur loco, sed ubique tota est. Non enim
quia dicimus Deum et in coelo esse, et in terra <note>(ipse
quippe ait per Prophetam, <hi>Coelum et terram ego impleo [Jerem. XXIII, 24]</hi> 
)</note>, aliam partem dicturi sumus eum in
coelo habere, et in terra aliam: sed totus in coelo est,
<pb n="0799"/>
totus in terra; non alternis temporibus, sed utrumque
simul, quod nulla natura corporalis potest. Vis
itaque praepollentior oculorum erit illorum, non ut
acrius videant, quam quidam perhibentur videre serpentes
vel aquilae (quantalibet enim acrimonia cernendi
eadem quoque animalia nihil aliud possunt
videre quam corpora): sed ut videant et incorporalia.
Et fortasse ista virtus magna cernendi data fuerit
ad horam etiam in isto mortali corpore oculis sancti
viri Job, quando ait ad Deum, <hi>In obauditu auris audiebam 
 te prius, nunc autem oculus meus videt te;
proptera despexi memetipsum, et distabui, et existimavi
me terram etcinerem <note>(Job XLII, 5 et 6, sec. LXX)</note>
            </hi>.
Quamvis hic nihil prohibeat oculum cordis intelligi,
de quibus oculis ait Apostolus: <hi>Illuminatos oculos
habere cordis vestri <note>(Ephes. I, 18)</note>
            </hi>. Ipsis autem videri
Deum, cum videbitur, Christianus ambigit nemo, qui
fideliter accipit, quod ait Deus ille magister: <hi>Beati
mundi corde, quoniam ipsi Deum videbunt <note>(Matth. V,
8)</note>
            </hi>. Sed utrum etiam corporalibus oculis ibi videatur,
hoc in ista quaestione versamus.</p>
          </div3>
<div3>
            <head>4.</head>
            <p>
 Illud enim quod scriptum est, <hi>Et videbit omnis
caro salutare Dei <note>(Luc. III 6)</note>
            </hi>, sine ullius nodo difficultatis
sic intelligi potest, ac si dictum fuerit, Et
videbit omnis homo Christum Dei: qui utique in corpore
visus est, et in corpore videbitur, quando vivos
et mortuos judicabit. Quod autem ipse sit salutare
Dei, multa sunt et alia testimonia Scripturarum: sed
evidentius venerandi illius senis Simeonis verba declarant,
qui cum infantem Christum accepisset in manus
suas, <hi>Nunc,</hi> inquit, <hi>dimittis servum tuum, Domine,
secundum verbum tuum, in pace; quoniam viderunt
oculi mei salutare tuum.  <note>(Id. II, 29, 30)</note>
            </hi>. Illud etiam
quod ait supra memoratus Job, sicut in exemplaribus
quae ex Hebraeo sunt invenitur, <hi>Et in carne mea
videbo Deum <note>(Job XIX, 26, sec. Vulgatam)</note>
            </hi>: resurrectionem
quidem carnis sine dubio prophetavit;
non tamen dixit, Per carnem meam. Quod quidem si
dixisset, posset Deus Christus intelligi, qui per carnem
in carne videbitur: nunc vero potest et sic accipi. <hi>In carne mea videbo Deum</hi>;
ac si dixisset, In
carne mea ero, cum videbo Deum. Et illud quod ait
Apostolus, <hi>Facie ad faciem <note>(I Cor. XIII, 12)</note>
            </hi>, non cogit
ut Deum per hanc faciem corporalem, ubi sunt
oculi corporales, nos visuros esse credamus, quem
spiritu sine intermissione videbimus. Nisi enim esset
etiam interioris hominis facies, non diceret idem
apostolus, <hi>Nos autem revelata facie gloriam Domini
speculantes, in eamdem imaginem transformamur de
gloria in gloriam, tanquam a Domini spiritu <note>(II Cor.
III, 18)</note>
            </hi>. Nec aliter intelligimus quod in Psalmo canitur, <hi>Accedite ad eum, et illuminamini, et facies vestrae
<pb n="0800"/>
non erubescent 
 <note>(Psal. XXXIII, 6)</note>
            </hi>. Fide quippe acceditur
ad Deum, quam cordis constat esse, non corporis.
Sed quia spirituale corpus nescimus quantos
habebit accessus (de re quippe inexperta loquimur);
ubi aliqua, quae aliter intelligi nequeat, divinarum
Scripturarum non occurrit et succurrit auctoritas,
necesse est ut contingat in nobis quod legitur in libro
Sapientiae: <hi>Cogitationes mortalium timidae, et incertae
providentiae nostrae <note>(Sap. IX, 14)</note>
            </hi>.</p>
          </div3>
<div3>
            <head>5.</head>
            <p>
 Ratiocinatio quippe illa philosophorum, qua
disputant ita mentis aspectu intelligibilia videri, et
sensu corporis sensibilia, id est, corporalia, ut nec
intelligibilia per corpus, nec corporalia per se ipsam
 mens valeat intueri, si posset nobis esse certissima,
profecto certum esset per oculos corporis etiam
spiritualis nullo modo posse videri Deum. Sed istam
ratiocinationem et vera ratio et prophetica irridet
auctoritas. Quis enim ita sit aversus a vero, ut dicere
audeat Deum corporalia ista nescire? Numquid
ergo corpus habet, per cujus oculos ea possit addiscere?
Deinde quod de propheta Elisaeo paulo ante
diximus, nonne satis indicat etiam spiritu, non per
corpus, corporalia posse cerni? Quando enim servus
ille munera accepit, utique corporaliter gestum est;
quod tamen Propheta non per corpus, sed per spiritum
vidit. Sicut ergo constat videri corpora spiritu;
quid si tanta erit potentia spiritualis corporis, ut corpore
videatur et spiritus? Spiritus enim est Deus.
Deinde vitam quidem suam, qua nunc vivit in corpore,
et haec terrena membra vegetat facitque viventia,
interiore sensu quisque, non per corporeos oculos,
novit: aliorum vero vitas, cum sint invisibiles,
per corpus videt. Nam unde viventia discernimus a non
viventibus corpora, nisi corpora simul vitasque videamus,
quas nisi per corpus videre non possumus? Vitas
autem sine corporibus corporeis oculis non videmus.</p>
          </div3>
<div3>
            <head>6.</head>
            <p>
 Quamobrem fieri potest, valdeque credibile est,
sic nos esse visuros mundana tunc corpora coeli novi
et terrae novae, ut Deum ubique praesentem et universa
etiam corporalia gubernantem, per corpora quae
gestabimus, et quae conspiciemus quaquaversum oculos
duxerimus, clarissima perspicuitate videamus:
non sicut nunc invisibilia Dei, per ea quae facta sunt,
intellecta conspiciuntur <note>(Rom. I, 20)</note> per speculum
in aenigmate, et ex parte <note>(I Cor. XIII, 12)</note>, ubi plus
in nobis valet fides qua credimus, quam rerum corporalium
species quam per oculos cernimus corporales.
Sed sicut homines, inter quos viventes motusque
vitales exserentes vivimus, mox ut aspicimus, non
credimus vivere, sed videmus; cum eorum vitam
sine corporibus videre nequeamus, quam tamen in eis
per corpora remota omni ambiguitate conspicimus:
ita quacumque spiritualia illa lumina corporum nostrorum
circumferemus, incorporeum Deum omnia
regentem, etiam per corpora contuebimur. Aut ergo
<pb n="0801"/>
per illos oculos sic videbitur Deus, ut aliquid habeant in
tanta excellentia menti simile, quo et incorporea natura
cernatur, quod ullis exemplis sive Scripturarum
testimoniis divinarum vel difficile vel impossibile est
ostendere: aut quod est ad intelligendum facilius,
ita Deus nobis erit notus atque conspicuus, ut videatur
spiritu a singulis nobis in singulis nobis, videatur
ab altero in altero, videatur in se ipso, videatur in coelo
novo et in terra nova, atque in omni quae tunc fuerit
creatura; videatur et per corpora in omni corpore
quocumque fuerint spiritualis corporis oculi acie perveniente
directi. Patebunt etiam cogitationes nostrae
invicem nobis. Tunc enim implebitur quod Apostolus
cum dixisset, <hi>Nolite ante tempus judicare quidquam;</hi> 
mox addidit, <hi>donec veniat Dominus, et illuminet abscondita
tenebrarum, et manifestabit cogitationes cordis,
et tunc laus erit unicuique a Deo <note>(I Cor. IV, 5)</note>
            </hi>.
</p>
          </div3>
        </div2>

<div2>
          <head>CAPUT XXX.-- <hi>De aeterna felicitate civitatis Dei, sabbatoque perpetuo.</hi> </head>
<div3>
            <head>1.</head>
            <p>
 Quanta erit illa felicitas, ubi nullum erit malum,
nullum latebit bonum, vacabitur Dei laudibus, qui
erit omnia in omnibus! Nam quid aliud agatur, ubi
neque ulla desidia cessabitur, neque ulla indigentia
laborabitur, nescio. Admoneor etiam sancto Cantico,
ubi lego, vel audio, <hi>Beati qui habitant in domo tua, Domine,
in saecula saeculorum laudabunt te <note>(Psal. LXXXIII, 5)</note>
            </hi>.
Omnia membra et viscera incorruptibilis corporis,
quae nunc videmus per usus necessitatis varios distributa,
quoniam tunc non erit ipsa necessitas, sed
plena, certa, secura, sempiterna felicitas, proficient
in laudibus Dei. Omnes quippe illi, de quibus jam
sum locutus, qui nunc latent, harmoniae corporalis
numeri non latebunt, intrinsecus et extrinsecus per
corporis cuncta dispositi; et cum caeteris rebus, quae
ibi magnae atque mirabiles videbuntur, rationales
mentes in tanti artificis laudem rationabilis pulchritudinis
delectatione succendent. Qui motus illic talium
corporum sint futuri temere definire non audeo,
quod excogitare non valeo. Tamen et motus et status,
sicut ipsa species, decens erit, quicumque erit, ubi
quod non decebit, non erit. Certe ubi volet spiritus,
ibi protinus erit corpus: nec volet aliquid
spiritus, quod nec spiritum possit decere, nec corpus.
Vera ibi gloria erit, ubi laudantis nec errore
quisquam, nec adulatione laudabitur. Verus honor,
qui nulli negabitur digno, nulli deferetur indigno:
sed nec ad eum ambiet ullus indignus, ubi nullus
permittetur esse nisi dignus. Vera pax, ubi nihil
adversi, nec a se ipso, nec ab alio quisquam patietur.
Praemium virtutis erit ipse qui virtutem dedit,
eique se ipsum, quo melius et majus nihil possit esse,
promisit. Quid est enim aliud quod per Prophetam
dixit, <hi>Ero illorum Deus, et ipsi erunt mihi plebs <note>(Levit. XXVI, 12)</note>
            </hi>;
nisi, Ego ero unde satientur, ego
ero quaecumque ab hominibus honeste desiderantur,
et vita, et salus, et victus, et copia, et gloria, et
honor, et pax, et omnia bona? Sic enim et illud recte
<pb n="0802"/>
intelligitur, quod ait Apostolus, <hi>ut sit Deus omnia in
omnibus <note>(I Cor. XV, 28)</note>
            </hi>. Ipse finis erit desideriorum
nostrorum, qui sine fine videbitur, sine fastidio amabitur,
sine fatigatione laudabitur. Hoc munus, hic affectus,
hic actus profecto erit omnibus, sicut ipsa
vita aeterna, communis.</p>
          </div3>
<div3>
            <head>2.</head>
            <p>
 Caeterum qui futuri sint pro meritis praemiorum
etiam gradus honorum atque gloriarum, quis est
idoneus cogitare, quanto magis dicere? Quod tamen
futuri sint, non est ambigendum. Atque id etiam beata
civitas illa magnum in se bonum videbit, quod nulli
superiori ullus inferior invidebit, sicut nunc non invident
Archangelis Angeli caeteri: tamque nolet esse
unusquisque quod non accepit, quamvis sit pacatissimo
concordiae vinculo ei qui accepit obstrictus,
quam nec in corpore vult oculus esse qui est digitus,
cum membrum utrumque contineat totius carnis pacata
compago. Sic itaque habebit donum alius alio
minus, ut hoc quoque donum habeat, ne velit amplius.</p>
          </div3>
<div3>
            <head>3.</head>
            <p>
 Nec ideo liberum arbitrium non habebunt, quia
peccata eos delectare non poterunt. Magis quippe
erit liberum, a delectatione peccandi usque ad delectationem
non peccandi indeclinabilem liberatum.
Nam primum liberum arbitrium, quod homini datum
est, quando primum creatus est rectus, potuit non
peccare, sed potuit et peccare: hoc autem novissimum
eo potentius erit, quo peccare non poterit. Verum
hoc quoque Dei munere, non suae possibilitate
naturae. Aliud est enim, esse Deum; aliud, participem
Dei. Deus natura peccare non potest; particeps
vero Dei ab illo accipit, ut peccare non possit. Servandi
autem gradus erant divini muneris, ut primum
daretur liberum arbitrium, quo non peccare posset
homo; novissimum, quo peccare non posset: atque
illud ad comparandum meritum, hoc ad recipiendum
praemium pertineret. Sed quia peccavit ista natura
cum peccare potuit, largiore gratia liberatur, ut ad
eam perducatur libertatem, in qua peccare non possit.
Sicut enim prima immortalitas fuit, quam
peccando Adam perdidit, posse non mori, novissima
erit non posse mori: ita primum liberum arbitrium
posse non peccare, novissimum non posse peccare.
Sic enim erit inamissibilis voluntas pietatis et aequitatis,
quomodo est felicitatis. Nam utique peccando
nec pietatem nec felicitatem tenuimus, voluntatem
vero felicitatis nec perdita felicitate perdidimus. Certe
Deus ipse numquid, quoniam peccare non potest, ideo
liberum arbitrium habere negandus est? Erit ergo
illius civitatis et una in omnibus, et inseparabilis in
singulis voluntas libera, ab omni malo liberata, et
impleta omni bono, fruens indeficienter aeternorum
jucunditate gaudiorum, oblita culparum, oblita poenarum;
nec tamen ideo suae liberationis oblita,
ut liberatori suo non sit grata.
<pb n="0803"/>
</p>
          </div3>
<div3>
            <head>4. </head>
            <p>
Quantum ergo attinet ad scientiam rationalem,
memor praeteritorum etiam malorum suorum; quantum
autem ad experientis sensum, prorsus immemor.
Nam et peritissimus medicus, sicut arte sciuntur,
omnes fere morbos corporis novit: sicut autem corpore
sentiuntur, plurimos nescit, quos ipse non passus
est. Ut ergo scientiae malorum duae sunt; una,
qua potentiam mentis non latent; altera, qua experientis
sensibus inhaerent (aliter quippe sciuntur
omnia vitia per sapientiae doctrinam, aliter per insipientis
pessimam vitam): ita et obliviones malorum
duae sunt. Aliter ea namque obliviscitur eruditus et
doctus, aliter expertus et passus: ille, si peritiam
negligat; iste, si miseria careat. Secundum hanc
oblivionem quam posteriore loco posui, non erunt
memores sancti praeteritorum malorum: carebunt
enim omnibus, ita ut penitus deleantur de sensibus
eorum. Ea tamen potentia scientiae, quae magna in
eis erit, non solum sua praeterita, sed etiam damnatorum
eos sempiterna miseria non latebit. Alioquin
si se fuisse miseros nescituri sunt, quomodo, sicut
ait Psalmus, misericordias Domini in aeternum cantabunt <note>(Psal. LXXXVIII, 2)</note>?
Quo cantico in gloriam
gratiae Christi, cujus sanguine liberati sumus, nihil
erit profecto illi jucundius civitati. Ibi perficietur, <hi>Vacate, et videte quoniam ego sum Deus 
 <note>(Psal. XLV,
11)</note>
            </hi>. Quod erit vere maximum sabbatum non habens
vesperam, quod commendavit Dominus in primis
operibus mundi, ubi legitur: <hi>Et requievit Deus die septimo
ab omnibus operibus suis, quae fecit: et benedixit
Deus diem septimum, et sanctificavit eum, quia in eo requievit
ab omnibus operibus suis, quae inchoavit Deus facere <note>(Gen. II, 2, 3)</note>
            </hi>.
Dies enim septimus etiam nos
ipsi erimus, quando ejus fuerimus benedictione et
sanctificatione pleni atque refecti. Ibi vacantes videbimus
quoniam ipse est Deus: quod nobis ipsi esse
voluimus, quando ab illo cecidimus, audientes a seductore, <hi>Eritis sicut dii 
 <note>(Id. III, 5,)</note>
            </hi>; et recedentes
a vero Deo, quo faciente dii essemus ejus participatione,
non desertione. Quid enim sine illo fecimus,
nisi quod in ira ejus defecimus <note>(Psal. LXXXIX, 9)</note>?
A quo refecti, et gratia majore perfecti, vacabimus in
aeternum, videntes quia ipse est Deus, quo pleni erimus,
quando ipse erit omnia in omnibus. Nam et ipsa
<pb n="0804"/>
bona opera nostra, quando ipsius potius intelliguntur
esse quam nostra, tunc nobis ad hoc sabbatum adipiscendum
imputantur. Quia si nobis ea tribuerimus,
servilia erunt; cum de sabbato dicatur, <hi>Omne opus
servile in eo non facietis <note>(Deut. V, 14)</note>
            </hi>. Propter quod
et per Ezechielem prophetam dicitur, <hi>Et sabbata mea
dedi eis in signum inter me et inter eos, ut scirent quia
ego Dominus qui sanctifico eos <note>(Ezech. XX, 12)</note>
            </hi>. Hoc
perfecte tunc sciemus, quando perfecte vacabimus,
et perfecte videbimus quia ipse est Deus.</p>
          </div3> 
<div3>
            <head>5.</head>
            <p>
 Ipse etiam numerus aetatum, veluti dierum, si
secundum eos articulos temporis computetur, qui in
Scripturis videntur expressi, iste sabbatismus evidentius
apparebit, quoniam septimus invenitur: ut prima
aetas tanquam dies primus sit ab Adam usque ad
diluvium, secunda inde usque ad Abraham, non
aequalitate temporum, sed numero generationum:
denas quippe habere reperiuntur. Hinc jam, sicut
Matthaeus evangelista determinat, tres aetates usque
ad Christi subsequuntur adventum, quae singulae denis
et quaternis generationibus explicantur: ab
Abraham usque ad David una, altera inde usque ad
transmigrationem in Babyloniam, tertia inde usque
ad Christi carnalem nativitatem. Fiunt itaque omnes
quinque. Sexta nunc agitur, nullo generationum numero
metienda, propter id quod dictum est, <hi>Non est
vestrum scire tempora, quae Pater posuit in sua potestate <note>(Act. I, 7)</note>
            </hi>.
Post hanc tanquam in die septimo requiescet
Deus, cum eumdem septimum diem, quod nos
erimus, in se ipso Deo faciet requiescere. De istis
porro aetatibus singulis nunc diligenter longum est
disputare. Haec tamen septima erit sabbatum nostrum,
cujus finis non erit vespera, sed dominicus dies velut
octavus aeternus, qui Christi resurrectione sacratus est,
aeternam non solum spiritus, verum etiam corporis requiem
praefigurans. Ibi vacabimus, et videbimus; videbimus,
et amabimus; amabimus, et laudabimus. Ecce
quod erit in fine sine fine. Nam quis alius noster est
finis, nisi pervenire ad regnum, cujus nullus est finis?</p>
          </div3>
<div3>
            <head>6.</head>
            <p>
 Videor mihi debitum ingentis hujus operis,
adjuvante Domino, reddidisse. Quibus parum, vel
quibus nimium est, mihi ignoscant: quibus autem
satis est, non mihi, sed Deo mecum gratias congratulantes
agant. Amen.

</p>
          </div3>
        </div2>
      </div1>
</body>
  </text>
</TEI>