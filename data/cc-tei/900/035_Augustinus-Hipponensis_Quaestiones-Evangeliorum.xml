<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Quaestiones Evangeliorum</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 35</title>
           <idno>AugHip.QuaEva</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>Prologus.</head>
<p>
          <pb n="1321"/>Hoc opus non ita scriptum est, ac si Evangelium
exponendum ex ordine susceptum esset a nobis: sed
pro arbitrio et tempore consulentis, cum quo legebatur,
si quid ei videbatur obscurum. Ideoque multa,
et fortassis obscuriora praetermissa sunt; quia jam ea
noverat, qui ea quae nondum noverat, inquirebat, nec
teneri volebat festinationem suam in iis quae antea jam
sic acceperat, ut etiam assiduitate audiendi atque tractandi,
memoriae stabiliter firmeque mandaret. Nonnulla
etiam hic non eodem ordine inveniuntur exposita,
quo in Evangelio narrata sunt; quoniam quaedam
festinatione dilata, cum tempus daretur, retractabantur,
et eo loco scribebantur, qui vacuus in ordine jam
expositarum rerum subsequebatur. Quod posteaquam
comperi, ne quis forte quaerens aliquid legere in hoc
opere, quod eum in Evangelio movisset et ad quaerendum
excitasset, taedio perturbati ordinis offenderetur
(quandoquidem ea quae carptim, ut poterant, dictabantur,
in unum collecta et contexta cognovi);
feci ut ad ordinem numerorum praescriptis titulis, quod
cuique opus esset, facile investigaret.</p>
<p>
          <emph>TITULI QUAESTIONUM LIBRI PRIMI
IN EVANGELIUM SECUNDUM MATTHAEUM.</emph>
<list>
<item> I. Quod ait, <hi>Nemo novit Filium nisi Pater.</hi> </item>
<item> II. Quod discipuli Domini coeperunt vellere spicas, et
manducare.</item>
<item> III. De lino fumigante.</item>
<item> IV. De caeco et muto.</item>
<item> V. Quod ait, <hi>Et si ego in Beelzebub ejicio daemones.</hi> </item>
<item> VI. Quod ait, <hi>Progenies viperarum.</hi> </item>
<item> VII. Quod ait, <hi>Sicut enim fuit Jonas in ventre ceti tribus
diebus et tribus noctibus.</hi> </item>
<item> VIII. Quod ait, <hi>Cum Spiritus immundus exierit ab homine.</hi> </item>
<item> IX. De fructu centeno, sexageno, et triceno.</item>
<item> X. Quod ait, <hi>Colligite primo zizania.</hi> </item>
          </list>

<pb n="1322"/>
<list>
<item> XI. De grano sinapis quod majus fit omnibus oleribus.</item>
<item> XII. De fermento quod accepit mulier, et abscondit in
farinae satis tribus.</item>
<item> XIII. De thesauro in agro abscondito.</item>
<item> XIV. Quod dixerunt Judaei, <hi>Unde huic sapientia haec
et virtus?</hi> </item>
<item> XV. Quod ambulavit in mari ad discipulos.</item>
<item> XVI. Quid sit, <hi>Munus quodcumque est ex me, tibi proderit.</hi> </item>
<item> XVII. Quod ait, <hi>Omnis plantatio quam non plantavit Pater
meus, eradicabitur.</hi> </item>
<item> XVIII. De puero Centurionis et filia Chananaeae mulieris.</item>
<item> XIX. Quid significent muti, et caeci, et surdi, et claudi,
qui curandi oblati sunt Domino.</item>
<item> XX. Quod ait, <hi>Facto vespere dicitis, Serenum erit; rubicundum
est enim coelum.</hi> </item>
<item> XXI. Quod ait, <hi>Elias quidem venturus est, et restituet
omnia.</hi> </item>
<item> XXII. De illo qui saepe cadebat in ignem et aliquando in
aquam.</item>
<item> XXIII. Quod ait, <hi>Ergo liberi sunt filii,</hi> cum tributum exigeretur.</item>
<item> XXIV. Quod ait, <hi>Qui autem scandalizaverit unum ex pusillis
istis.</hi> </item>
<item> XXV. Quod oblatus est ei debitor decem millium talentorum.</item>
<item> XXVI. De divite qui non intrat in regnum Dei.</item>
<item> XXVII. Quod duobus seorsum discipulis se passurum indicat.</item>
<item> XXVIII. Quod cum Jericho egrederetur, duos caecos illuminat.</item>
<item> XXIX. Quod ait discipulis, <hi>Dicetis monti huic, Tolle et
jacta te in mare.</hi> </item>
<item> XXX. Quod ait, <hi>Et qui ceciderit super lapidem istum,
confringetur.</hi> </item>
<item> XXXI. De homine rege qui fecit nuptias filio suo.</item>
<item> XXXII. De septem fratribus qui unam uxorem habuerunt.</item>
<item> XXXIII. Quid sit quod ait, <hi>Tota lex pendet in his duobus
praeceptis.</hi> </item>
<item> XXXIV. Quod ait, <hi>Quid enim majus est, aurum, an templum
quod sanctificat aurum?</hi> </item>
<item> XXXV. Quod ait, <hi>Excolantes culicem, camelum autem
glutientes.</hi> </item>
<item> XXXVI. Quod ait, <hi>Quoties volui congregare filios tuos sicut
gallina?</hi> </item>
<item> XXXVII. Quod ait, <hi>Orate ne fiat fuga vestra hieme vel sabbato.</hi> </item>
          </list>

<pb n="1323"/>
        </p>
<p>
          <emph>TITULI QUAESTIONUM LIBRI II
IN EVANGELIUM SECUNDUM LUCAM.</emph>
XIX. De illo qui descendens ab Jerusalem in Jericho
<list>
<item> XXXVIII. Quod ait, <hi>Sicut fulgur exit ab oriente, et pervenit
usque in occidentem.</hi> </item>
<item> XXXIX. Quod ait, <hi>ab arbore fici discite similitudinem.</hi> </item>
<item>XL. Quod ait de Juda, <hi>Bonum erat illi non nasci.</hi> </item>
<item>XLI. Quod triginta argenteis venditus est.</item>
<item>XLII. Quod ait, <hi>tibi fuerit corpus, illo congregabuntur
aquilae.</hi> </item>
<item>XLIII. Quod ait, <hi>Non bibam amodo de hac generatione
vitis.</hi> </item>
<item>XLIV. Quod spuerunt in faciem ejus, et colaphis eum
percusserunt.</item>
<item>XLV. De trina Petri negatione.</item>
<item>XLVI. Quod a longe secutus est Dominum euntem ad
passionem.</item>
<item>XLVII. Quod ter Dominus oravit priusquam traderetur.</item>
<item> I. Quod Zacharias audit ab angelo, <hi>Exaudita est oratio
tua.</hi> </item>
<item> II. Quod de navicula docet turbas.</item>
<item> III. Quod ait leproso mundato, <hi>Vade, ostende te sacerdoti.</hi> </item>
<item> IV. De paralytico qui per tectum est ad eum depositus.</item>
<item> V. Quomodo duos patres habere potuerit Joseph.</item>
<item> VI. De septuaginta septem generationibus.</item>
<item> VII. De eo qui habebat dexteram manum aridam.</item>
<item> VIII. Quod ait, <hi>Mensuram bonam, confertam, et coagitatam,
et supereffluentem dabunt in sinum vestrum.</hi> </item>
<item> IX. Quod ait, <hi>Numquid potest caecus caecum ducere?</hi> </item>
<item> X. De illo qui fodit in altum et posuit fundamentum
super petram.</item>
<item> XI. De pueris sedentibus in foro et ad invicem clamantibus.</item>
<item> XII. Quod ait, <hi>Nemo lucernam accendens operit eam
vase, aut subtus lectum ponit.</hi> </item>
<item> XIII. De illo in quo erat legio daemoniorum.</item>
<item> XIV. De Septuaginta duobus discipulis.</item>
<item> XV. Quod ait, <hi>Si quod in te est lumen tenebrae sunt,
ipsae tenebrae quantae sunt?</hi> </item>
<item> XVI. Quod ait, <hi>Nunc vos, Pharisaei, quod deforis est
calicis, et catini mundatis.</hi> </item>
<item> XVII. De digito Dei.</item>
<item> XVIII. De jejunio filiorum sponsi.</item>
          </list>

<pb n="1324"/>
<list>
<item>
incidit in latrones.</item>
<item> XX. Quod Martha excepit illum in domum suam, ubi
Maria sedebat ad pedes ejus.</item>
<item> XXI. De illo qui media nocte ab amico petit tres panes.</item>
<item> XXII. De pane et pisce et ovo.</item>
<item> XXIII. Quod ait, <hi>Tulistis clavem scientiae.</hi> </item>
<item> XXIV. Quod ait, <hi>nina plus est quam esca.</hi> </item>
<item> XXV. Quod ait, <hi>sint lumbi vestri praecincti, et lucernae
ardentis.</hi> </item>
<item> XXVI. De mensura trictici quam dat fidelis dispensator
familiae.</item>
<item> XXVII. Quod ait, <hi>Cum videritis nubem orientem ab occasu.</hi> </item>
<item> XXVIII. Quod ait de statura corporis cui non possint aliquid
addere.</item>
<item> XXIX. Quod ait, <hi>Nolite in sublime extolli.</hi> </item>
<item> XXX. De invitatis ad coenam.</item>
<item> XXXI. De sumptibus ad turrem aedificandam, et rege
qui habet viginti millia.</item>
<item> XXXII. De sale infatuato et ove perdita.</item>
<item> XXXIII. De duobus filiis quorum junior profectus est in
regionem longinquam.</item>
<item> XXXIV. Quod ait, <hi>Facite vobis amicos de mammona iniquitatis.</hi> </item>
<item> XXXV. Quod ait, <hi>Si in alieno fideles non fuistis.</hi> </item>
<item> XXXVI. Quod ait, <hi>Nemo potest duobus dominis servire.</hi> </item>
<item> XXXVII. Quod ait, <hi>Regnum coelorum vim paritur.</hi> </item>
<item> XXXVIII. De divite ad cujus januam jacebat Lazarus ulcerosus.</item>
<item> XXXIX. Quod dixerunt discipuli Domino, <hi>Adauge nobis
fidem.</hi> </item>
<item>XL. De decem leprosis.</item>
<item>XLI. De illo qui in tecto est, et vasa ejus in domo.</item>
<item>XLII. De illo qui in agro est, ut non redeat retro.</item>
<item>XLIII. De uxore Loth.</item>
<item>XLIV. De duobus in lecto et duabus molentibus et duobus
in agro.</item>
<item>XLV. De judice iniquo quem vidua interpellabat.</item>
<item>XLVI. De homine nobili qui abiit in regionem longinquam
accipere sibi regnum.</item>
<item>XLVII. De camelo per foramen acus.</item>
<item>XLVIII. De caeco illuminato, cum propinquaret Jericho.</item>
<item>XLIX. De vita sanctorum, cum resurrexerint.</item>
<item> L. Quod ait, <hi>Orate ne intretis in tentationem.</hi> </item>
<item>LI. Quod scriptum est de Domino, <hi>Finxit se longius
ire.</hi> </item>
          </list>
</p>
</div1>


<div1>
        <head> <hi>LIBER PRIMUS.</hi> Quaestiones in Evangelium secundum Matthaeum.</head>
        <pb n="1323"/>
        <head>QUAEST. I. <hi>[MATTH. c. XI, V\ 27.]</hi> </head>
<p>Cum diceret, <hi>Nemo
novit Filium nisi Pater,</hi> non dixit, Et cui voluerit Pater
revelare; quemadmodum cum diceret, <hi>Nemo novit Patrem,
nisi Filius,</hi> addidit, <hi>et cui voluerit Filius revelare.</hi> 
Quod non ita intelligendum est, quasi Filius a nullo
possit cognosci, nisi a Patre solo; Pater autem non
solum a Filio, sed etiam ab eis quibus revelaverit
Filius. Sic enim potius dictum est, ut intelligamus et
Patrem et ipsum Filium per Filium revelari; quia
ipse est menti nostrae lumen: ut quod postea intulit, <hi>et cui voluerit Filius revelare,</hi> 
 non tantum Patrem, sed
etiam Filium accipias: ad totum enim quod dixit, illatum
est. Verbo enim suo ipse Pater declaratur:
verbum autem non solum id quod per verbum declaratur,
sed etiam seipsum declarat.</p>
</div1>

<div1>
        <head>II. <hi>[Ib. XII, 1.]</hi> </head>
<p>Quod discipuli Domini <hi>coeperunt vellere
spicas, et manducare,</hi> quod nisi confricantes eas,
facere non possent; hinc est, <hi>Mortificate membra vestra,
quae sunt super terram:</hi> id est, quia quisque non
transit in corpus Christi, nisi carnalibus exspoliatus
fuerit indumentis; hinc est et, <hi>Exuite vos veterem hominem <note>(Coloss. III, 5-9)</note>
          </hi>;
hinc est et, <hi>Circumcisione
<pb n="1324"/>
non manufacta in exspoliationem carnis <note>(Coloss. II, 11)</note>
          </hi>.</p>
</div1>

<div1>
        <head>III. <hi>[Ib. XII, 20.]</hi> </head>
<p>In lino fumigante notandum quia
et desertum lumine facit putorem.</p>
</div1>

<div1>
        <head>IV. <hi>[Ib. XII, 22.]</hi> </head>
<p> <hi>Tunc oblatus est ei daemonium habens,
caecus et multus:</hi> id est, qui non credit, et subditus
est diabolo; qui non intelligit, et non confitetur
ipsam fidem, de qua dictum est, <hi>Ore autem confessio
fit in salutem <note>(Rom. X, 10)</note>
          </hi>; vel qui non dat laudem
Deo.</p>
</div1>

<div1>
        <head>V. <hi>[Ib. XII, 27-29.]</hi> </head>
<p>Quod dixit, <hi>Et si ego in Beelzebub
ejicio daemones,</hi> etiam secundum vestram sententiam: <hi>igitur pervenit in vos regnum Dei;</hi> 
 quia regnum
diaboli stare non potest, quod adversum se divisum
esse fatemini. Regnum Dei nunc dicit, quo
damnantur impii, et a fidelibus de peccatis suis poenitentiam
nunc agentibus secernuntur. Fortem illum
appellat, quia ipse tenebat, ne possent viribus suis ab
<pb n="1325"/>
illo se homines eruere, sed per gratiam Dei. Vasa ejus
dicit omnes infideles. <hi>Nisi prius alligaverit fortem: alligaverit</hi> 
dixit, potestatem illi ademerit impediendi
voluntatem fidelium a sequendo Christo, et obtinendo
regno Dei.</p>
</div1>

<div1>
        <head>VI. <hi>[Ib. XII, 34.]</hi> </head>
<p>Progenies viperarum eos dicit,
quia et diaboli filios appellat. In tantum enim quisque
filius ejus est, in quantum eum peccando imitatur.</p>
</div1>

<div1>
        <head>VII. <hi>[Ib. XII, 40.]</hi> </head>
<p> <hi>Sicut enim fuit Jonas in ventre ceti
tribus diebus et tribus noctibus; sic erit Filius hominis
in corde terrae tribus diebus et tribus noctibus.</hi> Sextae
feriae diei partem qua sepultus est cum praeterita
nocte, pro nocte et die accipias, hoc est pro toto die;
sabbati noctem et diem; et noctem dominicam cum
eodem die illucescente: ac per hoc accipiendo partem
pro toto, habes triduum et tres noctes. Quod enim dicuntur
decem menses praegnantis, novem sunt pleni;
sed initium decimi pro toto accipitur. Et quod se Dominus
ostendit in monte, post sex dies factum dicit
unus evangelista <note>(Matth. XVII, 1)</note>; alter vero post
octo dies dicit <note>(Luc. IX, 28)</note>, partem posteriorem
primi diei in quo futurum hoc Dominus promisit, et
partem priorem novissimi diei in quo completum est
quod promisit, pro totis atque integris diebus annumerans:
ut intelligas eum qui dixit, post sex dies,
solos medios commemorasse, qui vere toti atque integri
completi sunt. In Genesi enim a lumine incipit
dies, et finit ad tenebras <note>(Gen. I, 5)</note>, ad significandum
lapsum hominis: nunc autem a tenebris ad lucem,
sicut dictum est, <hi>De tenebris lucem clarescere <note>(II Cor.
IV, 6)</note>
          </hi>: quia a peccatis homo liberatus, pervenit ad
lucem justitiae.</p>
</div1>

<div1>
        <head>VIII. <hi>[Ib. XII, 43-45.]</hi> </head>
<p> <hi>Cum spiritus immundus exierit
ab homine:</hi> significat quosdam ita credituros, ut ferre
non possint labores continentiae, et ad saeculum redituri
sint. Quod dictum est, <hi>Assumit secum alios septem,</hi> 
intelligitur quia cum quis ceciderit de justitia, etiam
simulationem habebit. Cupiditas enim carnis expulsa
per poenitentiam a consuetis operibus, cum non invenerit
in quibus delectationibus correquiescat, avidius
redit, et rursus occupat mentem hominis, si cum
pulsa esset, negligentia subsecuta est, ut non introduceretur
tanquam habitator mundatae domui sermo
Dei per sanam doctrinam. Et quoniam non solum
habebit illa septem vitia, quae septem virtutibus spiritualibus
 sunt contraria, sed etiam per hypocrisim
se ipsas virtutes habere simulabit; propterea assumptis
secum septem aliis nequioribus, hoc est, ipsa
septenaria simulatione, redit illa concupiscentia, ut
sint novissima hominis pejora quam erant prima.</p>
</div1>

<div1>
        <head>IX. <hi>[Ib. XIII, 13, 23.]</hi> </head>
<p>Quod dicit, <hi>Aliud centesimum,
aliud sexagesimum, aliud trigesimum:</hi> centesimum
martyrum, propter satietatem vitae vel contemptum
mortis: sexagesimum virginum, propter otium interius,
<pb n="1326"/>
quia non pugnant contra consuetudinem carnis;
solet enim otium concedi sexagenariis post militiam,
vel post actiones publicas: trigesimum conjugatorum,
quia haec est aetas praeliantium; ipsi enim habent
acriorem conflictum, ne libidinibus superentur.</p>
</div1>

<div1>
        <head>X. <hi>[Ib. XIII, 25-30.]</hi> </head>
<p>Omnis immunditia in segete,
zizania dicuntur. Quod primo separata zizania dicuntur,
quia tribulatione praecedente separabuntur impii
a piis: quod per bonos Angelos intelligitur fieri;
quia officia vindictae possunt implere boni bono animo,
quomodo rex, quomodo judex; officia vero misericordiae
mali implere non possunt.</p>
</div1>

<div1>
        <head>XI. <hi>[Ib. XIII, 31.]</hi> </head>
<p>Granum sinapis ob fervorem fidei,
vel quod dicatur venena expellere, majus fit omnibus
oleribus, id est dogmatibus. Dogmata autem sunt placita
sectarum, id est, quod placuit singulis sectis.</p>
</div1>

<div1>
        <head>XII. <hi>[Ib. XIII, 33.]</hi> </head>
<p> <hi>Fermentum quod accepit mulier,
et abscondit in farinae satis tribus:</hi> mulierem, sapientiam
dicit: fermentum, dilectionem; quod fervefacit
et excitat. In farinae autem satis tribus, vel tria illa
in homine, <hi>Ex toto corde, et ex tota anima, et ex tota
mente <note>(Matth. XII, 37)</note>
          </hi>; vel tria illa fructifera, <hi>Centenum,
sexagenum, tricenum <note>(Id. XIII, 8, 23)</note>
          </hi>; vel tria
illa genera hominum, <hi>Noe, Daniel et Job <note>(Ezech.
XIV, 14)</note>
          </hi>.</p>
</div1>

<div1>
        <head>XIII. <hi>[Ib. XIII, 44.]</hi> </head>
<p>Thesaurum in agro absconditum,
dixit duo Testamenta legis in Ecclesia, quae quis
cum ex parte intellectus attigerit, sentit illic magna
latere: et <hi>vadit</hi> et <hi>vendit omnia sua, et emit agrum illum,</hi> 
id est, contemptu temporalium comparat sibi
otium, ut sit dives cognitione Dei.</p>
</div1>

<div1>
        <head>XIV. <hi>[Ib. XIII, 54.]</hi> </head>
<p>Quod dixerunt Judaei, <hi>Unde huic
sapientia haec et virtutes?</hi> sapientia in his quae loquebatur,
virtutes in his quae operabatur. Ideoque et
Apostolus cum dixit <hi>Christum Dei Virtutem, et Dei
Sapientiam <note>(I Cor. I, 24)</note>
          </hi>; virtutem ad signa retulit
propter Judaeos, sapientiam autem ad doctrinam propter
Graecos, id est Gentes.</p>
</div1>

<div1>
        <head>XV. <hi>[Ib. XIV, 26-33.]</hi> </head>
<p>Quod dixerunt discipuli phantasma
esse, significat id quod dictum est, <hi>Putas, inveniet
fidem in terra <note>(Luc. XVIII, 8)</note>
          </hi>; quia quidam qui
cesserint diabolo, de Christi adventu dubitabunt. Quod
autem Petrus implorat a Domino auxilium, ne mergatur,
significat quibusdam tribulationibus etiam post
ultimam persecutionem purgandam esse Ecclesiam.
Quod et Paulus significat dicens: <hi>Salvus erit; sic tamen
quasi per ignem <note>(I Cor. III, 15)</note>
          </hi>. Quod sequitur, ut
adorantes omnes qui in navi erant, dicerent, <hi>Vere
Filius Dei es,</hi> significat claritatem ejus tunc manifestam
futuram, per speciem jam videntibus, qui per
fidem nunc ambulant.</p>
</div1>

<div1>
        <head>XVI. <hi>[Ib. XV, 5.]</hi> </head>
<p> <hi>Munus quodcumque est ex me, tibi
proderit;</hi> id est, munus quod offers causa mei, ad te
jam pertinebit: quibus verbis significant filii jam non
sibi opus esse parentum pro se oblationes, quod ad
eam aetatem pervenissent, ut possent jam ipsi offerre
pro se. In hac ergo aetate constitutos, ut possent parentibus
<pb n="1327"/>
suis hoc dicere, cum hoc dixissent, negabant
Pharisaei reos esse, si parentibus suis non praestarent
honorem.</p>
</div1>

<div1>
        <head>XVII. <hi>[Ib. XV, 13.]</hi> </head>
<p> <hi>Omnis plantatio quam non plantavit
Pater meus coelestis, eradicabitur:</hi> id est, carnalis
cupiditas, secundum quam sentientes offendebantur
de praetermissis rerum signis, vel etiam traditionibus
suis; et praecepta vitae non curabant, quae a cupiditate
animum purgant.</p>
</div1>

<div1>
        <head>XVIII. <hi>[Ib. VIII, 13; XV, 28.]</hi> </head>
<p>Quod et puerum Centurionis,
et filiam Chananaeae mulieris non veniens
ad domos eorum, salvat; significat Gentes, ad quas
non venit, salvas fore per verbum suum. Quod ipsis
rogantibus filii sanantur, intelligenda est Ecclesiae
persona, quae sibi est et mater et filii: nam simul
omnes, quibus constat Ecclesia, mater dicitur; singuli
autem iidem ipsi filii appellantur.</p>
</div1>

<div1>
        <head>XIX. <hi>[Ib. XV, 30.]</hi> </head>
<p>Quod turbae obtulerunt Domino <hi>mutos;</hi> 
 qui eum non laudant, vel non confitentur
fidem: <hi>caecos;</hi> qui non intelligunt, etiamsi obtemperant
jubentibus: <hi>surdos;</hi> qui non obtemperant etiamsi intelligunt: <hi>claudos;</hi> 
 qui praecepta non implent.</p>
</div1>

<div1>
        <head>XX. <hi>[Ib. XVI, 2, 3.]</hi> </head>
<p>Quod dixit Dominus, <hi>Facto vespere
dicitis, Serenum erit; rubicundum est enim coelum;</hi> 
id est, sanguine passionis Christi, in primo adventu
indulgentia peccatorum datur. <hi>Et mane, Hodie
tempestas; rubet enim cum tristitia coelum;</hi> id est, quod
secundo adventu igne praecedente venturus est. <hi>Faciem
ergo coeli judicare nostis; signa autem temporum
non potestis?</hi> Signa temporum dixit de adventu suo
vel passione, cui simile est roseum coelum vespere:
et item de tribulatione ante adventum suum futura,
cui simile est mane roseum cum tristitia coelum.</p>
</div1>

<div1>
        <head>XXI. <hi>[Ib. XVII, 11.]</hi> </head>
<p>Quod dixit Dominus, <hi>Elias quidem
venturus est, et restituet omnia;</hi> id est, vel eos quos
persecutio Antichristi conturbaverit; vel ut ipse restituat
moriendo quae debet.</p>
</div1>

<div1>
        <head>XXII. <hi>[Ib. XVII, 14, 18.]</hi> </head>
<p>Quod dixit, <hi>Saepe cadit in
ignem, et aliquando in aquam:</hi> ignem ad iram, quod
alta petat: aquam ad voluptates carnis. Item quod
dicunt discipuli, <hi>Quare nos non potuimus ejicere eum?</hi> 
ne illis miraculis faciendis extollerentur in superbiam,
admoniti sunt potius per humilitatem fidei,
quasi per sinapis granum, elationem terrenam, quae
montis nomine significata est, curare ut transiret.</p>
</div1>

<div1>
        <head>XXIII. <hi>[Ib. XVII, 25.]</hi> </head>
<p>Quod dixit, <hi>Ergo liberi sunt
filii:</hi> in omni regno intelligendum est liberos esse
filios, id est, non esse vectigales. Multo ergo magis
liberi esse debent in quolibet regno terreno filii regni
illius sub quo sunt omnia regna terrena.</p>
</div1>

<div1>
        <head>XXIV. <hi>[Ib. XVIII, 6.]</hi> </head>
<p>Quod Dominus dicit, <hi>Qui autem
scandalizaverit unum de pusillis istis,</hi> id est, ex
humilibus, quales vult esse discipulos suos, non obtemperando,
vel etiam contraveniendo, sicut de Alexandro
aerario Apostolus dicit <note>(II Tim. IV, 14.)</note>; <hi>expedit ei ut mola asinaria suspendatur collo ejus, et
praecipitetur in profundum maris:</hi> 
 id est, congruit ei
cupiditas rerum temporalium, cui stulti et caeci colligantur,
<pb n="1328"/>
eum devinctum pondere suo deducat ad interitum.</p>
</div1>

<div1>
        <head>XXV. <hi>[Ib. XVIII, 24-31.]</hi> </head>
<p>Quod <hi>oblatus est Domino debitor
decem millium talentorum, et jussit eum venumdari,
et uxorem ejus, et filios, et omnia quae habebat, et
reddi:</hi> intelligendum est decem praeceptorum Legis
eum fuisse debitorem; et pro cupiditate atque operibus
suis, tanquam uxore et filiis, poenas solvere debuisse,
quod est pretium ejus: pretium enim venditi,
supplicium damnati intelligitur. Quod dixit, <hi>Noluit
ignoscere conservo suo, sed abiit et misit eum in carcerem,</hi> 
et reliqua; intelligendum, tenuit contra eum
hunc animum, ut supplicia illi vellet. Conservi autem
qui narraverunt Domino quae fiebant, potest intelligi
Ecclesia, quae et illum solvit, et illum ligat.</p>
</div1>

<div1>
        <head>XXVI. <hi>[Ib. XIX, 23, 25.]</hi> </head>
<p>Quod ait Dominus, divitem
non intrare in regnum Dei; et discipuli dicunt, <hi>Quis potest salvus fieri?</hi> 
 cum pauci sint divites in comparatione
multitudinis pauperum: intelligendum quod
omnes qui talia cupiunt, in eorum numero haberi animadverterint.</p>
</div1>

<div1>
        <head>XXVII. <hi>[Ib. XX, 17.]</hi> </head>
<p>Quod Dominus seorsum se duobus
discipulis passurum refert, ad confirmandum
in posterum testimonium fecit: quia dixit, <hi>In ore duorum
vel trium testium stabit omne verbum <note>(Matth. XVIII, 16)</note>
          </hi>.
Ut enim neque vulgaretur quod dicebat, neque
careret humani testimonii firmitate, paucioribus
quam duobus dicere non potuit. Vel ad sacramentum
charitatis ostendendum: minus enim quam inter
duos charitas esse non potest. Erat autem ille non
necessitate debiti propter peccatum suum, sed ad solvenda
nostra peccata charitate passurus.</p>
</div1>

<div1>
        <head>XXVIII. <hi>[Ib. XX, 29-34.]</hi> </head>
<p>Ab Jericho egreditur Dominus;
jam de ista terra resurrectione discedens. Sequuntur
eum turbae multae; credunt in eum populi et
gentes. Duo autem caeci sedentes juxta viam, significant
de utroque populo quosdam jam cohaerentes per
fidem dispensationi temporali, secundum quam Christus
via est; et desiderantes illuminari, id est, aliquid
de Verbi aeternitate intelligere, quod transeunte Jesu
impetrare cupiebant, id est, per meritum fidei qua
creditur Filius Dei et natus homo et passus propter
nos. Per hanc enim dispensationem quasi transit Jesus,
quia talis actio temporalis est. Oportebat autem
ut tantum clamarent, donec resistentis sibi turbae
strepitum vincerent; id est, tam perseveranter animum
intenderent orando atque pulsando, quousque
consuetudinem desideriorum carnalium, quae tanquam
turba obstrepit cogitationi lucem veritatis aeternae videre
conanti, vel ipsam hominum carnalium turbam
studia spiritualia impedientem, fortissima intentione
superarent. Itaque audiens Jesus qui ait, <hi>Patenti dabitur
et quaerens inveniet, et pulsanti aperietur <note>(Matth.
VII, 7)</note>
          </hi>, venientes ad se, ipso scilicet desiderii ardore
pervenientes ad id quod desiderant, stans eos tangit,
atque illuminat. Non enim sicut illa dispensatio temporalis,
ita etiam Verbi aeternitas transit, quae in seipsa
manens omnia innovat <note>(Sap. VII, 27)</note>. Quapropter
<pb n="1329"/>
quia fides incarnationis temporalis ad aeterna intelligenda
nos praeparat, transeunte Jesu admoniti sunt ut
illuminarentur, et ab stante illuminati sunt. Temporalia
enim transeunt, aeterna stant.</p>
</div1>

<div1>
        <head>XXIX. <hi>[Ib. XXI, 21.]</hi> </head>
<p>Quod Dominus dicit discipuli
suis, <hi>Dicetis monti huic, Tolle et jacta te in mare,</hi> de
superbia dixit quae ad saeculares pertinet: hoc sibi
servus Dei dicere debet, ut eam a se repellat, quia ipsi
non congruit. Vel quod per eorum fidem, quia per
eos Evangelium praedicatum est, ipse Dominus qui
mons appellatus est <note>(Isai. II, 2)</note>, ablatus est a Judaeis,
ut in Gentes tanquam in mare porro jaceretur.</p>
</div1>

<div1>
        <head>XXX. <hi>[Ib. XXI, 44.]</hi> </head>
<p>Quod Dominus dicit, <hi>Et qui ceciderit
super lapidem istum confringetur: super quem
vero ceciderit, conteret eum:</hi> de his dicit quod cadent
super eum, qui illum modo contemnunt, vel injuriis
afficiunt; ideo nondum penitus interereunt, sed tamen
confringuntur, ut non recte ambulent: super quos
autem cadit, veniet illis desuper in judicio cum poena
perditionis; ideo dixit, Conteret eos, ut sint impii
tanquam pulvis, quem projicit ventus a facie terrae <note>(Psal. I, 4)</note>.</p>
</div1>

<div1>
        <head>XXXI. <hi>[Ib. XXII, 2-9.]</hi> </head>
<p>Quod Dominus dixit, <hi>Simile
est regnum coelorum homini regi qui fecit nuptias filio
suo;</hi> nuptias dixit Verbum incarnatum, quia in ipso
homine suscepto Ecclesia Deo copulata est. Quod
dixit, <hi>Tauri mei et altilia occisa sunt:</hi> tauros dixit
principes plebium; altilia vero, omnia saginata. Quod
dixit Dominus, <hi>Ite ad exitus viarum, et quoscumque inveneritis,
vocate ad nuptias:</hi> viae intelliguntur dogmata
Gentium; quia ex omnibus illis ad nuptias venerunt,
id est, Christo crediderunt.</p>
</div1>

<div1>
        <head>XXXII. <hi>[Ib. XXII, 25.]</hi> </head>
<p>Quod Sadducaei dicunt Domino, <hi>Fuerunt apud nos septem fratres, et unus accepta
uxore obiit, et secundus, et caeteri;</hi> 
 intelliguntur homines
impii, qui fructum justitiae non potuerunt afferre
in terra per omnes septem mundi aetates, quibus
ista terra consistit: postea enim et ipsa terra
transiet, per quam omnes illi quasi septem mariti
steriliter transierunt.</p>
</div1>

<div1>
        <head>XXXIII. <hi>[Ib. XXII, 40.]</hi> </head>
<p>Quod Dominus dicit, <hi>In his
duobus praeceptis tota Lex pendet et Prophetae; pendet</hi> 
dixit, id est, illo refertur, ibi habet finem.</p>
</div1>

<div1>
        <head>XXXIV. <hi>[Ib. XXXIII, 17, 19.]</hi> </head>
<p>Quod Dominus dixit, <hi>Quid enim majus est, aurum, an templum quod sanctificat
aurum?</hi> 
 et item dixit, <hi>Quid enim majus est, donum,
an altare quod sanctificat donum?</hi> intelligendum
templum et altare ipsum Christum; aurum et donum,
laudes et sacrificia precum, quae in eo per eum offerimus.
Non enim ille per haec, sed ista per illum
sanctificantur.</p>
</div1>

<div1>
        <head>XXXV. <hi>[Ib. XXIII, 23 et 24.]</hi> </head>
<p>Quod Dominus dixit, <hi>Excolantes culicem,</hi> 
 refertur ad id quod dixit, decimare
illos minuta quaeque. <hi>Camelum glutientes,</hi> refertur
ad id quod dixit, <hi>Praeteritis graviora Legis; misericordiam,
et judicium, et fidem:</hi> ut iste sit sensus,
Minima observatis, maxima contemnitis. Ex hac enim
perversitate etiam illud eis accidit, quo possunt haec
per allegoriam referri, ut dimitterent Barabbam
<pb n="1330"/> <note>(Matth. XXVII, 20)</note>,
quia videlicet ipse non solveret
sabbatum, quod magna diligentia carnaliter observabant;
occiderent autem Dominum spiritualiter sabbatum
insinuantem per misericordiam et judicium et
fidem, quae illi maxime contemnebant. Nam et culicis
nomine non absurde figuratur seditiosus homicida;
quia hoc animal et strependo inquietat, et sanguine
delectatur: et cameli nomine propter humiliantem
se ad subeunda onera magnitudinem, intelligitur congruenter
Dominus.</p>
</div1>

<div1>
        <head>XXXVI. <hi>[Ib. XXIII, 37.]</hi> </head>
<p>Quod dixit Dominus ad Jerusalem, <hi>Quoties volui congregare filios tuos, sicut gallina
congregat filios suos sub alas, et noluisti?</hi> 
 hoc
genus animantis magnum affectum in filios habet, ita
ut eorum infirmitate affecta et ipsa infirmetur; et
quod dfificilius in caeteris animantibus invenies, alis
suis filios protegens, contra milvum pugnet: sic etiam
mater nostra Sapientia Dei, per carnis susceptionem
infirmata quodammodo (unde et Apostolus dicit, <hi>Quod
infirmum Dei, fortius est hominibus <note>(I Cor. I, 25)</note>
          </hi>, protegit
infirmitatem nostram, et resistit diabolo, ne nos
rapiat. In qua defensione, quod illa adversus milvum
conatur affectu, haec adversus diabolum perficit potestate.</p>
</div1>

<div1>
        <head>XXXVII. <hi>[Ib. XXIV, 20]</hi>.</head>
<p>Quod Dominus dixit, <hi>Orate
ne fiat fuga vestra hieme vel sabbato,</hi> id est, ne impedimento
aliquo detineamini: quia et hieme, imbribus
vel frigore; et sabbato, in quo proficisci non licebat,
impediebatur quis ab itinere. Vel aliud, ne in tristitia
aut laetitia rerum temporalium quis inveniatur a die
illa.</p>
</div1>

<div1>
        <head>XXXVIII. <hi>[Ib. XXIV, 23-27.]</hi> </head>
<p>Quod Dominus dicit, <hi>Sicut enim fulgur exit ab oriente, et pervenit usque ad
occidentem; ita erit et adventus Filii hominis;</hi> 
 orientis
et occidentis nomine totum orbem voluit significare,
per quem futura erat Ecclesia, incipiente Evangelio
ab Jerusalem <note>(Luc. XXIV, 47)</note>, secundum illum sensum
quo dixit, <hi>Amodo videbitis Filium hominis venientem
in nubibus <note>(Matth. XXVI, 64)</note>
          </hi>. Convenienter
enim Ecclesiam nunc fulgur nominavit, quod maxime
solet emicare de nubibus. Constituta ergo auctoritate
Ecclesiae per orbem terrarum clara atque manifesta,
consequenter discipulos admonet, atque
omnes fideles, et qui in eum credere voluerint, ne
schismaticis atque haereticis credant. Unumquodque
enim schisma, et unaquaeque haeresis, aut locum suum
habet in orbe terrarum, partem aliquam tenens;
aut obscuris atque occultis conventiculis curiositatem
hominum decipit. Quo pertinet quod ait, <hi>Si quis vobis
dixerit, Ecce hic est Christus, aut illic,</hi> quod significat
terrarum partes et provinciarum: <hi>aut in penetralibus,
aut in deserto,</hi> quod significat obscura et occulta conventicula
haereticorum. Quod ergo dixit, ab oriente
in occidentem perventurum adventum suum, contra
illos valet qui per terrarum particulas nominantur, et
dicunt apud se esse Christum. Quod autem ait, <hi>Sicut
fulgur,</hi> contra illos valet, qui occulte congregant
<pb n="1331"/>
tanquam in penetralibus, et paucos tanquam in deserto:
ad manifestationem quippe claritatemque pertinet
Ecclesiae fulguris nomen, significans etiam
noctem vel nubila saeculi hujus; tunc enim fulguris
candor apparet.</p>
</div1>

<div1>
        <head>XXXIX. <hi>[Ib. XXIV, 32.]</hi> </head>
<p>Quod Dominus dixit, <hi>Ab arbore
autem fici discite similitudinem;</hi> arborem fici
genus humanum intellige, propter pruritum carnis. <hi>Cum jam ramus ejus tener fuerit;</hi> 
 id est, cum
filii hominum per fidem Christi ad spirituales fructus
profecerint, et in eis honor adoptionis filiorum Dei
eminuerit.</p>
</div1>

<div1>
        <head>XL. <hi>[Ib. XXVI, 24.]</hi> </head>
<p>Quod Dominus de Juda dixit, <hi>Bonum erat illi non nasci,</hi> 
 utrum in hanc vitam? ut
usitate locutus sit. Non enim potest bonum esse aliquid
ei, qui non est. Et si quisquam contendit esse
aliquam vitam ante istam, non Judae tantum ut nasceretur,
sed nulli expedire convincitur. An diabolo
dicit non nasci ad peccatum? An etiam bonum illi erat
ut Christo non nasceretur per vocationem, ne esset
apostata?</p>
</div1>

<div1>
        <head>XLI. <hi>[Ib. XXVI, 15.]</hi> </head>
<p>Quod Dominus triginta argenteis
venditus est, significat per Judam Judaeos iniquos,
qui sequentes carnalia et temporalia, quae ad quinque
sensus pertinent corporis, Christum habere noluerunt:
quod quia sexta mundi aetate fecerunt, sexies
quinos eos tanquam pretium venditi Domini accepisse
significatum est. De quo tempore talibus insultat
propheta dicens, <hi>Filii hominum, quousque graves corde?
utquid diligitis vanitatem, et quaeritis mendacium <note>(Psal.
IV, 3)</note>
          </hi>? ut si quinque aetatibus fuisset aliqua excusatio
sequendae vanitatis, vel sexta comprehenderent veritatem,
quae per Dominum nostrum praedicabatur, et demonstrabatur,
sicut sexta die homo factus est ad imaginem
Dei <note>(Gen. I, 26)</note>. Quod quia noluerunt, habent
sexies quini impressam imaginem principis saeculi,
et non habent Christum per quem signatum est in
nobis lumen vultus tui, Domine <note>(Psal. IV, 7)</note>. Et
quia eloquium Domini argentum est <note>(Psal. XI, 7)</note>, illi
autem etiam ipsam legem carnaliter intellexerunt,
tanquam in argento impressam saecularis principatus
imaginem amisso Domino tenuerunt.</p>
</div1>

<div1>
        <head>XLII. <hi>[Ib. XXIV, 28.]</hi> </head>
<p>Quod Dominus dicit, <hi>Ubi fuerit
corpus, illo congregabuntur aquilae;</hi> id est in coelum,
quo hinc secum levavit corpus in homine suscepto:
quod etiam cadaver ideo appellatum est, quia moriturus
haec loquebatur. <hi>Illo congregabuntur aquilae,</hi> dictum
est de spiritualibus, qui ejus passionem humilitatemque
imitando, tanquam de ejus corpore saturantur.
Corpus enim propter humilitatem pro nobis passionemque
suscepit.</p>
</div1>

<div1>
        <head>XLIII. <hi>[Ib. XXVI, 29.]</hi> </head>
<p>Quod Dominus dicit sub tempus
passionis discipulis, <hi>Non bibam amodo de hoc
genimine vitis, usque in diem illum, cum illud bibam
vobiscum novum in regno Patris mei,</hi> vult intelligi hoc
vetus esse, cum illud novum dicit. Quia ergo de propagine
<pb n="1332"/>
Adam, qui vetus homo appellatur, corpus
susceperat, quod in passione morti traditurus erat
(unde etiam per vini sacramentum commendat sanguinem
suum), quid aliud novum vinum, nisi immortalitatem
renovatorum corporum intelligere debemus?
quod cum dicit, <hi>Vobiscum bibam,</hi> etiam ipsis resurrectionem
corporum ad induendam immortalitatem
promittit. <hi>Vobiscum</hi> enim non ad idem tempus, sed
ad eamdem innovationem dictum accipiendum est.
Nam et nos dicit Apostolus resurrexisse cum Christo <note>(Coloss. II, 12)</note>,
ut spes rei futurae jam praesentem
laetitiam afferat. Quod autem de hoc genimine vitis
etiam illud novum esse dicit, significat eadem utique
corpora resurrectura secundum innovationem coelestem,
quae nunc secundum terrenam vetustatem moritura
sunt. Si autem vitem de cujus vetustate hunc passionis
calicem bibit, ipsos Judaeos intellexeris, significatum
est etiam ipsam gentem ad corpus Christi per
novitatem vitae accessuram, cum, ingressa plenitudine
Gentium, omnis Israel salvus fiet <note>(Rom. XI, 25)</note>.</p>
</div1>

<div1>
        <head>XLIV. <hi>[Ib. XXVI, 67.]</hi> </head>
<p>Quod dictum est, <hi>Exspuerunt
in faciem ejus,</hi> significavit eos qui ejus praesentiam
gratiae respuunt. Item tanquam colaphis eum caedunt,
qui honores suos ei praeferunt: palmas in faciem ejus
dant, qui perfidia caecati eum non venisse affirmant,
tanquam praesentiam ejus exterminantes et repellentes.</p>
</div1>

<div1>
        <head>XLV. <hi>[Ib. XXVI, 69-74.]</hi> </head>
<p>Quod Petrus necdum solidatus
in fide, Deum ter negavit, videtur ipsa trina
ejus negatio pravum errorem haereticorum designasse.
Nam error haereticorum de Christo tribus generibus
terminatur: aut enim de divinitate ejus, aut de humanitate,
aut de utroque falluntur.</p>
</div1>

<div1>
        <head>XLVI. <hi>[Ib. XXVI, 58.]</hi> </head>
<p>Quod ad passionem euntem
Dominum a longe sequebatur Petrus, significat Ecclesiam
secuturam quidem, hoc est, imitaturam passionem
Domini, sed longe differenter: Ecclesia enim
pro se patitur, at ille pro Ecclesia.</p>
</div1>

<div1>
        <head>XLVII. <hi>[Ib. XXVI, 39, 42, 44.]</hi> </head>
<p>Sicut tentatio cupiditatis
trina est, ita etiam tentatio timoris trina est.
Cupiditati quae in curiositate est, opponitur timor
mortis: sicut enim in illa cognoscendarum rerum est
aviditas, ita in ista metus amittendae talis notitiae.
Cupiditati vero honorum vel laudis, opponitur timor
ignominiae et contumeliarum. Cupiditati autem voluptatis,
opponitur timor doloris. Non absurde ergo intelligitur
propter trinam tentationem passionis, ter
Dominum orasse ut transiret calix; sed ita ut potius
impleretur voluntas Patris.</p>
</div1>


<div1>
        <head> <hi>LIBER SECUNDUS.</hi> Quaestiones in Evangelium secundum Lucam.</head>
        <pb n="1333"/>
        <head>QUAEST. I. <hi>[LUC. cap. I, V\. 13, 20.]</hi> </head>
<p>Quod Zacharias
orans pro populo, audit ab angelo, <hi>Exaudita est oratio
tua; ecce. Elizabeth uxor tua concipiet et pariet filium,
et vocabis nomen ejus Joannem;</hi> primo hoc attendendum
est, quia non est verisimile, ut cum pro
populi peccatis vel salute vel redemptione ille offerret,
si quidem populus eum exspectabat offerentem,
quod potuerit relictis publicis votis homo senex, uxorem
habens anum, pro accipiendis filiis orare: praesertim
quia nemo orat accipere, quod se accepturum
esse desperat; usque adeo autem ille jam se habiturum
filios desperabat, ut hoc angelo promittenti
non crederet. Ergo quod ei dicitur, <hi>Exaudita est oratio
tua,</hi> pro populo intelligendum est: cujus populi quoniam
salus et redemptio et peccatorum abolitio per
Christum futura erat, ad hoc nuntiatur Zachariae filius
nasciturus, quia praecursor Christi destinabatur.
Quod autem ei non credenti angelo, ab eodem angelo
dicitur, <hi>Et ecce eris tacens donec impleantur haec in
tempore suo,</hi> intelligendum est significasse quod prophetia
usque ad Joannem, tanquam a sono sileret intelligibili;
quia non est intellecta, donec in Domino
compleretur.</p>
</div1>

<div1>
        <head>II. <hi>[Ib. V, 3-11.]</hi> </head>
<p>Quod Dominus de navicula docet
turbas, significavit hoc tempus, quando Dominus de
auctoritate Ecclesiae docet gentes. Quod Dominus <hi>ascendens in navim, quae erat Petri, rogat eum a terra
reducere pusillum,</hi> 
 significat vel temperate utendum
verbo ad turbas, ut nec terrena eis praecipiantur, nec
sic a terrenis in profundiora sacramentorum recedatur,
ut ea penitus non intelligant: vel prius in proximis
regionibus gentibus praedicandum; ut quod dicit
item Petro, <hi>Duc in altum, et laxate retia vestra in
capturam,</hi> ad remotiores gentes, quibus postea praedicatum
est, pertineat: sicuti Isaias dicit, <hi>Tolle signum
in gentes, ad eas quae prope, et ad eas quae longe <note>(Isai. LXII, 10, et LVII, 19)</note>
          </hi>.
Ut quod etiam retia rumpebantur
piscium copia, et naviculae impletae sunt, ita
ut mergerentur, significet hominum carnalium multitudinem
tantam futuram in Ecclesia, ut etiam disruptione
pacis, exeuntibus inde haeresibus et schismatibus,
tanta remaneret, et tanta esset futura illi amissio
fidei et bonorum morum, ut Christo dicere videatur
talis Ecclesia, <hi>Exi a me, quia peccator homo sum:</hi> 
tanquam turbis carnalium repleta, et eorum moribus
pene submersa, regimen spiritualium, in quibus maxime
Christi persona eminet, a se repellat quodammodo.
Non enim hoc voce linguae dicunt homines bonis
ministris Dei, ut eos a se repellant; sed voce
morum et actuum suorum suadent a se recedi, ne per
bonos regantur; et eo vehementius, quo deferunt eis
honorem, et tamen factis suis a se recedere admonent:
ut honorificentiam eorum significaverit Petrus,
<pb n="1334"/>
cadens ad pedes Domini; mores autem in eo quod dixit, <hi>Exi a me, Domine, quia peccator homo sum.</hi> 
Quod tamen quia non fecit Dominus; non enim recessit
ab eis, sed eos subductis navibus ad littus perduxit;
significat in bonis et spiritualibus viris non
esse oportere hanc voluntatem, ut peccatis turbarum
commoti, quo quasi securius tranquilliusque vivant,
munus ecclesiasticum deserant. Quod ergo <hi>subductis
ad terram navibus, relictis omnibus secuti sunt eum</hi> 
Petrus et Jacobus et Joannes, potest significare finem
temporis, quo ab hujus mundi salo, qui Christo inhaeserint,
penitus recessuri sunt.</p>
</div1>

<div1>
        <head>III. <hi>[Ib. V, 14.]</hi> </head>
<p>Quod Dominus dicit leproso mundato: <hi>Vade, ostende te sacerdoti, et offer munus pro
emundatione tua, sicut praecepit Moyses, in testimonium
illis;</hi> 
 hic videtur approbare sacrificium, quod per
Moysen praeceptum est, cum id non receperit Ecclesia.
Quod ideo jussisse intelligi potest, quia nondum
esse coeperat sacrificium Sanctum sanctorum, quod
corpus ejus est. Nondum enim in passione obtulerat
holocaustum suum, quo sacrificio confirmato in credentibus
populis, templum ipsum eversum est, ubi
illa sacrificia offerri solebant. Hoc autem factum est
secundum prophetiam Danielis <note>(Dan. IX, 27)</note>. Non
enim oportebat auferri significantia sacrificia, priusquam
illud quod significabatur confirmatum esset contestatione
Apostolorum praedicantium, et fide credentium
populorum.</p>
</div1>

<div1>
        <head>IV. <hi>[Ib. V, 18-25.]</hi> </head>
<p>De paralytico: potest intelligi
anima dissoluta membris, hoc est bonis operationibus,
Christum quaerere, id est, voluntatem Verbi
Dei; impediri autem turbis, nisi tecta, id est, operta
Scripturarum aperiat, ut per haec ad notitiam Christi
perveniat, hoc est, ad ejus humilitatem fidei pietate
descendat. Hi autem a quibus deponitur, bonos in Ecclesia
doctores possunt significare. Quod autem cum
lecto deponitur, significat ab homine in ista carne
adhuc constituto Christum debere cognosci. Quem tamen
lectum sanus postea jubetur portare, et ire in
domum suam, ut remissione peccatorum convalescentibus
per spem bonam membris animae, hoc corpus
restaurare intelligatur: ut jam non in carnalibus gaudiis
tanquam in lecto requiescat infirmitas animi; sed
magis ipsa contineat affectiones carnales, et tendat ad
requiem secretorum cordis sui.</p>
</div1>

<div1>
        <head>V. <hi>[Ib. III, 23.]</hi> </head>
<p>Non absurde quaestio proponitur,
Quomodo potuerit duos patres habere Joseph. Nam
Matthaeus eum dicit genitum ab eo qui vocabatur Jacob <note>(Matth 1. 16)</note>.
Lucas vero filium esse dicit ejus
qui vocabatur Heli. Neque hoc loco illud dici potest
quod unus homo, sicut non solum apud Gentes, sed
etiam apud Judaeos accidere solere manifestum est,
duo nomina habuerit. Caetera enim serie generationum,
<pb n="1335"/>
qui hoc putat, facile refellitur. Quid enim de
avis, atavis, proavis, caeterisque majoribus dicturus
est, quorum diversa nomina singuli Evangelistae in
sua quisque narratione contexunt? Quid postremo de
ipso numero; quandoquidem Lucas a Domino usque
ad David quadraginta tres generationes enumerat,
Matthaeus autem a David usque ad Dominum viginti
octo vel viginti septem? Certi enim sacramenti gratia
usque ad transmigrationem, et ab ipsa item transmigratione
unus bis numeratur. Quaerendum igitur quomodo
duos patres potuerit habere Joseph. Et mihi
quidem in praesentia tres causae occurrunt, quarum aliquam
Evangelista secutus sit. Aut enim unus erat
Joseph naturalis pater, et alter eum adoptaverat: aut
more Judaeorum, cum sine filiis unus decessisset, uxorem
ejus propinquus accipiens, filium quem genuit
propinquo mortuo deputavit <note>(Deut. XXV, 5, 6)</note>; ut
cum ab altero alteri genitus esset Joseph, convenienter
duos patres habere diceretur. Aut unus Evangelista
patrem ejus a quo genitus est, nominavit; alter vero
vel avum maternum, vel aliquem de cognatis majoribus
posuit, cui propter consanguinitatis vinculum, in
filii loco Joseph non absurde constitueretur, ut inde
jam usque ad David non eumdem quem Matthaeus
generationum ordinem texeret. In quibus causis illa
videtur infirma, quam secundo loco posuimus: quia
cum quisque apud Judaeos defuncto fratre vel propinquo
prolem de uxore ejus exsuscitat, illud quod
nascitur nomen defuncti solet accipere. Ergo aut
adoptio solvit istam quaestionem, aut origo majorum,
aut aliqua alia causa, quae nobis in praesentia non occurrit.
Quapropter tanta est eorum dementia, qui facilius
dilabuntur ad Evangelistarum aliquem de mendacio
criminandum, quam causas quaerant, cur diversa
patrum nomina singuli commemoraverint, ut
temere dicatur duas solas esse causas, quibus id recte
fieri potuerit, cum tamen ad solvendam quaestionem
vel unam invenire sufficiat.</p>
</div1>

<div1>
        <head>VI. <hi>[Ib. III, 23-38.]</hi> </head>
<p>Quid sibi velit quod septuaginta
septem personae secundum generationes, quas Lucas
secutus est, inveniuntur, quaeri potest. Nam et hujus
numeri mentionem Dominus fecit, cum eum Petrus
de dimittendis peccatis fratris interrogasset. Ait enim,
non solum septies, sed septuagies septies esse dimittendum <note>(Matth. XVIII, 22)</note>.
Unde recte creditur commemoratione
hujus numeri omnia peccata jussisse dimitti;
quandoquidem ipse per quem peccata omnia
dimissa sunt, septuagesima et septima generatione,
secundum evangelistae memorati testimonium, ad homines
humaniter venire dignatus est. Convenientissime
autem, cum sit etiam alia series generationum
quam Matthaeus explicat <note>(Id. I, 1-17)</note>, hanc ille tenuit,
qui baptizato Domino generationes ipsas per septuaginta
et septem personas sursum versus enumerat.
Nam et reditus est et tanquam ascensus ad Deum,
cui post peccatorum abolitionem reconciliamur, expressus,
cum sursum versus per illas generationes
ascenditur. Et utique per Baptismum fit omnium remissio
<pb n="1336"/>
peccatorum, quae illo numero significatur. Non
enim in baptismo Domini ipsi Domino peccata dimissa
sunt, sed ipsa ibi remissio peccatorum omnium, quae
misericordia ejus et potestate donata est hominibus,
per illum baptismum Domini et per illum numerum
generationum consecrata atque signata est. Nec temere
Dominus et frustra septuagesima et septima generatione
venit aboliturus omnia peccata, nisi quia in
illo numero aliquid latet, quod ad significationem pertineat
omnium peccatorum. Hoc autem in undenario
et septenario considerandum est: qui numeri per se
multiplicati, ad tantum perveniunt; nam undecies septem
vel septies undecim, septuaginta et septem fiunt.
Undecim autem transgressionem denarii significant:
ac si in denario perfectio beatitudinis significatur,
unde est etiam illud, quod omnes conducti ad vineam,
denario remunerantur <note>(Id. XX, 2-10)</note>, quod fit
cum septenaria creatura Trinitati Creatoris adjungitur;
manifestum est quod transgressio denarii peccatum
significat per superbiam plus aliquid habere
cupientis, et integritatem perfectionemque amittentis.
Hoc autem septies propterea ducitur, ut motu hominis
facta significetur illa transgressio. Ternario enim
numero incorporea pars hominis significatur; unde
est quod ex toto corde, et ex tota anima, et ex tota
mente jubemur diligere Deum <note>(Deut. VI, 5, et Matth.
XXII, 37)</note>: quaternario vero corpus; multis enim modis
quadripartita invenitur natura corporis. Ex his ergo
conjunctis homo constans, non absurde septenario numero
significatur. Motus autem in numeris non exprimitur,
cum dicimus, Unum, duo, tria, quatuor, etc.; sed
cum dicimus, Semel, bis, ter, quater: quapropter, ut
dixi, non septem et undecim, sed septies undecim, significatur
transgressio, quae motu facta est hominis peccantis,
hoc est perfectionis suae stabilitatem transgredientis
cupiditate amplius aliquid habendi; ut tanto
post per prophetam animae diceretur, Sperabas, si a
me discessisses, aliquid amplius te habituram? Ex quo
vitio superbiae omnia peccata silvescunt: quae tamen
dimittuntur, cum septuagies septies ignoscendum esse
admonemur <note>(Matth. XVIII, 22)</note>, ut intelligamus nullum
peccatum excipi, quod poenitenti et veniam deprecanti
per Ecclesiam, cujus personam Petrus gestat, non dimittatur.</p>
</div1>

<div1>
        <head>VII. <hi>[Ib. VI, 9.]</hi> </head>
<p>Quod dicit Dominus Judaeis, de eo
qui habebat manum dexteram aridam, <hi>Interrogabo vos
si licet sabbato bene facere, an male; animam salvam facere,
an perdere.</hi> Quaeritur, cum corpus curaverit, quare
sic interrogaverit, <hi>animam salvam facere, an perdere.</hi> 
Vel quod illa miracula propter fidem faciebat, ubi salus
est animae: vel quod ipsa sanatio manus dexterae,
salutem animae significabat, quae a bonis operibus cessans,
aridam quodammodo dexteram habere videbatur:
vel animam pro homine posuit, sicut dici solet.
Tot animae ibi fuerunt.</p>
</div1>

<div1>
        <head>VIII. <hi>[Ib. VI, 38.]</hi> </head>
<p>Quod Dominus dicit, <hi>Date, et dabitur
vobis, mensuram bonam, confertam et coagitatam
et supereffluentem dabunt in sinum vestrum,</hi> ex illa sententia
accipi potest, qua dicit et alio loco, <hi>Ut ipsi recipiant
<pb n="1337"/>
vos in aeterna tabernacula <note>(Luc. XVI, 9)</note>
          </hi>: ut plebi
praeceptum esse videatur, quod dictum est, <hi>Date, et
dabitur vobis.</hi> Secundum quam sententiam dicit Apostolus, <hi>Communicet qui catechizatur verbo, ei qui se catechizat,
in omnibus bonis 
 <note>(Galat. VI, 6)</note>
          </hi>. Non enim diceret, <hi>dabunt in sinum vestrum,</hi> 
 nisi quia per illorum
merita, quibus vel calicem aquae frigidae in nomine
discipuli dederint, mercedem coelestem recipere merebuntur <note>(Matth. X, 42)</note>.</p>
</div1>

<div1>
        <head>IX. <hi>[Ib. VI, 39.]</hi> </head>
<p>Quod Dominus dicit, <hi>Numquid potest
caecus caecum ducere? nonne ambo in foveam cadunt?</hi> 
fortasse hoc ideo subjunxerit, ne sperarent a Levitis
se accepturos mensuram illam de qua dixit, <hi>Dabunt in
sinum vestrum,</hi> quoniam ipsis dabant decimas. Quos
caecos dixit, quia Evangelium non tenerent; ut illam
remunerationem per discipulos Domini potius plebs
inciperet jam sperare: quos imitatores suos volens
ostendere, addidit etiam, <hi>Non est discipulus super magistrum.</hi> </p>
</div1>

<div1>
        <head>X. <hi>[Ib. VI, 47, 48.]</hi> </head>
<p>Quod Dominus dicit, <hi>Omnis qui
venit ad me, et audit sermones meos, et facit eos, ostendam
vobis cui similis sit: similis est homini aedificanti
domum, qui fodit in altum, et posuit fundamentum super
petram;</hi> fodere dixit, humilitate christiana omnia
terrena exhaurire de corde suo, ne propter aliquid
tale Deum colat. In altum autem fodere, donec ad petram
perveniat: in tantum Christum gratis sequi, et
gratis eum colere, ut non solum non propter superflua,
sed nec propter illa quae videntur huic vitae necessaria,
et quae sine culpa a quovis justo sumi et haberi possunt,
tamen temporalia atque terrena sunt, colendus
Deus putetur.</p>
</div1>

<div1>
        <head>XI. <hi>[Ib. VII, 32 35.]</hi> </head>
<p>De pueris sedentibus in foro,
et ad invicem clamantibus, converso ordine ad proposita
respondit. Nam quod ait, <hi>Lamentavimus, et non
plorastis,</hi> ad Joannem pertinet, cujus abstinentia a cibis
et potu, luctum poenitentiae significabat. Quod autem
ait, <hi>Cantavimus tibiis, et non saltastis,</hi> ad ipsum
Dominum, qui utendo cum caeteris cibo et potu, laetitiam
regni figurabat. At illi nec humiliari cum Joanne,
nec cum Christo gaudere voluerunt; dicentes illum
daemonium habere, istum voracem et ebriosum, et
amicum publicanorum et peccatorum. Quod autem
subjungit, <hi>Et justificata est sapientia ab omnibus filiis
suis,</hi> ostendit filios sapientiae intelligere, nec in abstinendo,
nec in manducando esse justitiam, sed in
aequanimitate tolerandi inopiam, et temperantia per
abundantiam non se corrumpendi, atque opportune
sumendi vel non sumendi ea quorum non usus, sed
concupiscentia reprehendenda est. Non enim interest
omnino quid alimentorum sumas, ut succurras necessitati
corporis, dummodo congruas in generibus alimentorum
his cum quibus tibi vivendum est. Neque
quantum sumas, multum interest; cum videamus aliorum
stomachum citius satiari, et eos tamen illi ipsi
parvo quo satiantur, ardenter, et intolerabiliter, et
omnino turpiter inhiare: alios autem plusculo quidem
satiari, sed tolerabilius inopiam perpeti, et vel ante
<pb n="1338"/>
ora positas epulas, si id in tempore aut opus sit, aut
necesse sit, cum tranquillitate aspicere, neque tangere.
Magis ergo interest, non quid vel quantum alimentorum
pro congruentia hominum atque personae
suae et pro suae valetudinis necessitate quis capiat; sed
quanta facilitate atque serenitate animi careat, cum
his vel oportet vel etiam necesse est carere: ut illud
in animo christiani compleatur quod Apostolus dicit,
  Scio et minus habere, scio et abundare (in omnibus
et in omnibus imbutus sum), et satiari et esurire, et
abundare et penuriam pati: omnia possum in eo qui
me confortat <note>(Philipp. IV, 12, 13)</note>; et illud,   Neque si
manducaverimus, abundabimus; neque si non manducaverimus,
egebimus <note>(I Cor. VIII, 8)</note>; et illud,   Non
est enim regnum Dei esca et potus, sed justitia et pax
et gaudium.   Et quia solent homines multum gaudere
de carnalibus epulis, addidit, <hi>in Spiritu sancto <note>(Rom.
XIV, 17)</note>
          </hi>. Justificatur ergo sapientia ab omnibus filiis
suis, qui intelligunt utendis terrenis tempora opportuna
esse debere; facilitatem vero carendi talibus, et
amorem fruendi aeternis, non variari oportere per
tempora, sed perpetuo retineri.</p>
</div1>

<div1>
        <head>XII. <hi>[Ib. VIII, 16.]</hi> </head>
<p>Quod Dominus ait, <hi>Nemo autem
lucernam accendens operit eam vase, aut subtus lectum
ponit; sed super candelabrum ponit, ut intrantes videant
lumen;</hi> qui verbum Dei timore carnalium incommodorum
abscondit, ipsam utique carnem praeponit manifestationi
veritatis, et ea quasi cooperit verbum, timendo
praedicare: eam itaque vasis et lecti nomine
appellavit, sub quo lucernam ponere ait eum qui hoc
facit.</p>
</div1>

<div1>
        <head>XIII. <hi>[Ib. VIII, 26-39.)</hi> </head>
<p>Quod in regione Gerasenorum
curavit Dominus eum in quo erat legio daemoniorum,
significatae sunt Gentes quae multis daemonibus serviebant.
Quod sine vestimento erat, non habebat fidem,
etc. Quod in domo non habitabat, in conscientia sua
non requiescebat. Quod in monumentis manebat, in
mortuis operibus, hoc est peccatis, delectabatur. Quod
autem compedibus ferreis et catenis ligabatur, significat
graves et duras leges Gentium, quibus et in eorum
republica peccata cohibentur. Quod etiam vinculis
talibus disruptis agebatur a daemonio in eremum, significat
quod etiam ipsis transgressis legibus, ad ea
scelera cupiditate ducebatur, quae jam vulgarem consuetudinem
excederent. Quod autem in porcos pascentes
in montibus daemonia ire permissa sunt, significat
immundos et superbos homines, quibus daemonia
dominantur per idolorum cultus. Quod autem in stagnum
praecipitati sunt, significat quod jam clarificata
Ecclesia, et liberato populo Gentium a dominatione
daemoniorum, in abditis agunt sacrilegos ritus suos,
qui Christo credere noluerunt, caeca et profunda curiositate
submersi. Quod autem pastores porcorum fugientes,
ista nuntiaverunt, significat quosdam etiam
primates impiorum, quanquam christianam legem fugiant,
potentiam tamen ejus per gentes stupendo et
<pb n="1339"/>
mirando praedicare. Quod Geraseni prodeunt videre
quod factum est, et inveniunt hominem vestitum, et
mente sana sedere ad pedes Jesu, et cognoscentes quid
factum sit, rogant Jesum ut ab eis discederet, magno
timore perculsi; significat multitudinem vetusta sua
vita delectatam, honorare quidem, sed nolle pati christianam
legem, dum dicunt quod eam implere non
possint; admirantes tamen fidelem populum a pristina
perdita conversatione sanatum. Quod ille cupit jam
esse cum Christo, et dicitur ei, <hi>Redi domum tuam, et
enarra quanta tibi fecit Deus;</hi> ex illa Apostoli sententia
recte potest intelligi, cum ait, <hi>Dissolvi et esse cum
Christo, multo magis optimum; manere in carne, necessarium
propter vos <note>(Philipp. I, 23)</note>
          </hi>. Ut sic quisque intelligat
post remissionem peccatorum redeundum sibi
esse in conscientiam bonam, et serviendum Evangelio
propter aliorum etiam salutem, ut deinde cum Christo
requiescat: ne cum praepropere jam vult esse cum
Christo, negligat ministerium praedicationis, fraternae
redemptioni accommodatum.</p>
</div1>

<div1>
        <head>XIV. <hi>[Ib. X, 1.]</hi> </head>
<p>De septuaginta duobus discipulis:
sicut viginti quatuor horis totus orbis peragitur, atque
a sole lustratur; ita mysterium illustrandi orbis per
Evangelium Trinitatis in septuaginta duobus discipulis
intimatur. Viginti quatuor enim ter in septuaginta duobus
ponimus. Quod autem binos mittit, sacramentum
est charitatis: sive quia duo sunt charitatis praecepta,
sive quia omnis charitas minus quam inter duos esse
non potest.</p>
</div1>

<div1>
        <head>XV. <hi>[Ib. XI, 35.]</hi> </head>
<p> <hi>Si lumen quod est in te, tenebrae sunt,
ipsae tenebrae quantae <note>(Matth. VI, 23)</note>
          </hi>? Lumen dicit bonam
intentionem mentis, qua operamur: tenebras autem
ipsa opera appellat, sive quia ignoratur ab aliis
quo animo illa faciamus, sive quia eorum exitum etiam
ipsi nescimus, id est, quomodo exeant atque proveniant
eis quibus nos ea bono animo impendimus. Plerumque
enim beneficiis nostris male utendo corrumpuntur,
quibus nos ea misericorditer benevola intentione
praestamus.</p>
</div1>

<div1>
        <head>XVI. <hi>[Ib. XI, 39.]</hi> </head>
<p> <hi>Nunc vos, Pharisaei, quod deforis
est calicis et catini mundatis.</hi> Hinc et deinceps quod
dicit in Pharisaeos et Legis doctores, hoc est quod superius
dixit, <hi>Obfirmaverat faciem in Jerusalem <note>(Luc. IX,
51)</note>
          </hi>, ut eis aperte vera diceret vitia et peccata eorum.</p>
</div1>

<div1>
        <head>XVII. <hi>[Ib. XI, 20.]</hi> </head>
<p>Ideo dicitur Spiritus sanctus digitus
Dei, propter partitionem donorum quae in eo
dantur, unicuique propria, sive hominum, sive Angelorum.
In nullis enim membris nostris magis apparet
partitio, quam in digitis.</p>
</div1>

<div1>
        <head>XVIII. <hi>[Ib. V, 33-38.]</hi> </head>
<p>Jejunium aut in tribulatione
est, aut in gaudio: in tribulatione, ad propitiandum
Deum pro peccatis; in gaudio vero, cum tanto minus
delectant carnalia, quanto spiritualium major sagina
est. Cum ergo Dominus interrogatus esset cur discipuli
ejus non jejunarent, de utroque jejunio respondit.
Namque ad illud quod in tribulatione jejunari solet,
pertinet quod ait, sponsi filios tunc jejunaturos, cum
ab eis ablatus fuerit sponsus: tunc enim desolabuntur,
<pb n="1340"/>
et in moerore ac luctu erunt, donec eis per Spiritum
sanctum gaudia consolatoria retribuantur. Quo dono
percepto, etiam jejunii alterum genus, quod fiet per
laetitiam, jam renovati in vitam spiritualem convenientissime
celebrabunt. Quod antequam accipiant, dicit
eos tanquam vetera vestimenta, quibus inconvenienter
novus pannus assuitur, id est aliqua particula doctrinae,
quae ad novae vitae temperantiam pertinet; quia si
hoc fiat, et ipsa doctrina quodammodo scinditur, cujus
particula quae ad jejunium ciborum valet, inopportune
traditur, cum illa doceat generale jejunium, non a concupiscentia
ciborum tantum, sed ab omni laetitia temporalium
delectationum: cujus quasi pannum, id est
partem aliquam, quae ad cibos pertinet, dicit non
oportere hominibus adhuc veteri consuetudini deditis
impertiri; quia et illinc quasi conscissio videtur fieri,
et ipsi vetustati non convenit. Dicit etiam similes eos
esse veteribus utribus, quos vino novo, id est spiritualibus
praeceptis, facilius disrumpi, quam id continere
dicit. Erant autem jam utres novi, cum post ascensum
Domini, desiderio consolationis ejus orando et sperando
innovabantur. Tunc enim acceperunt Spiritum,
sanctum, quo impleti, cum omnium, qui de diversis
gentibus aderant, linguis loquerentur, dicti sunt musto
pleni <note>(Act. II, 1-13)</note>. Novum enim vinum jam novis
utribus venerat.</p>
</div1>

<div1>
        <head>XIX. <hi>[Ib. X, 30-37.]</hi> </head>
<p> <hi>Homo quidam descendebat ab
Jerusalem in Jericho:</hi> ipse Adam intelligitur in genere
humano. <hi>Jerusalem,</hi> civitas pacis illa coelestis, a cujus
beatitudine lapsus est. <hi>Jericho,</hi> Luna interpretatur, et
significat mortalitatem nostram, propter quod nascitur,
crescit, senescit, et occidit. <hi>Latrones,</hi> diabolus et angeli
ejus: <hi>qui eum spoliaverunt</hi> immortalitate: <hi>et plagis
impositis,</hi> peccata suadendo: <hi>reliquerunt semivivum:</hi> 
quia ex parte qua potest intelligere et cognoscere
Deum, vivus est homo; ex parte qua peccatis contabescit
et premitur, mortuus est, et ideo semivivus dicitur.
Sacerdos autem et Levita qui eo viso praeterierunt,
sacerdotium et ministerium Veteris Testamenti
significant, quae non poterant prodesse ad salutem.
Samaritanus, Custos interpretatur: et ideo ipse Dominus
significatur hoc nomine. Alligatio vulnerum, est
cohibitio peccatorum. Oleum, consolatio spei bonae,
propter indulgentiam datam ad reconciliationem pacis.
Vinum, exhortatio ad operandum ferventissimo
spiritu. Jumentum ejus, est caro in qua ad nos venire
dignatus est. Imponi jumento, est in ipsam incarnationem
Christi credere. Stabulum, est Ecclesia, ubi
reficiuntur viatores de peregrinatione redeuntes in
aeternam patriam. Altera dies, est post resurrectionem
Domini. Duo denarii, sunt vel duo praecepta charitatis,
quam per Spiritum sanctum acceperunt Apostoli ad
evangelizandum caeteris: vel promissio vitae praesentis
et futurae. Secundum enim duas promissiones dictum
est, <hi>Accipiet in hoc saeculo septies tantum</hi>, <hi>et in saeculo
<pb n="1341"/>
futuro vitam aeternam consequetur <note>(Matth. XIX, 29)</note>
          </hi>.
Stabularius ergo est Apostolus. Quod supererogat, aut
illud est consilium quod ait, <hi>De virginibus autem praeceptum
Domini non habeo, consilium autem do <note>(I Cor.
VII, 25)</note>
          </hi>: aut quod etiam manibus suis operatus est,
ne infirmorum aliquem in novitate Evangelii gravaret,
cum ei liceret pasci ex Evangelio <note>(II Thess. III, 8, 9)</note>.</p>
</div1>

<div1>
        <head>XX. <hi>[Ib. X, 38-42.]</hi> </head>
<p>Quod <hi>Martha excepit illum in
domum suam,</hi> significat Ecclesiam quae nunc est, excipientem
Dominum in cor suum. <hi>Maria soror ejus quae
sedebat ad pedes Domini, et audiebat verbum ejus,</hi> significat
eamdem Ecclesiam, sed in futuro saeculo, ubi
cessans ab opere ministerioque indigentiae, sola sapientia
perfruetur. Martha ergo occupata est circa
multum ministerium; quia nunc talibus operibus
exercetur Ecclesia. Quod autem queritur quod se soror
ejus non adjuvet, occasio datur sententiae Domini,
qua ostendit istam Ecclesiam sollicitam esse et turbari
circa plurima, cum sit unum necessarium, ad
quod per ministerii hujus merita pervenitur. Mariam
vero dicit optimam partem elegisse, quae non auferetur
ab ea: et ideo intelligitur optima, quia et per hanc
ad illam tenditur, et non auferetur; illa vero ministerii,
quamvis sit bona, tamen auferetur, quando indigentia,
cui ministratur, transierit.</p>
</div1>

<div1>
        <head>XXI. <hi>[Ib. XI, 5-8.]</hi> </head>
<p>Amicus ad quem venitur media
nocte ut accommodet tres panes, utique ad similitudinem
ponitur, secundum quam quis Deum rogat in
media tribulatione constitutus, ut ei tribuat intelligentiam
Trinitatis, qua praesentis vitae consoletur labores.
Sed comparatio est a minore. Si enim amicus
homo surgit de lecto, et dat, non amicitia, sed taedio
compulsus; quanto magis Deus dat, qui sine
taedio largissime donat quod petitur, sed ad hoc se
peti vult, ut capaces donorum ejus fiant qui petunt?
In tribus autem panibus etiam illud significatur, unius
esse substantiae Trinitatem. Amicus autem, quem dicit
ille qui petit, venisse de via, et non se habere quod ponat
ante illum, intelligitur hominis appetitus, qui debet
obtemperare rationi. Serviebat autem consuetudini
temporali, quam viam vocat, propter omnia per tempus
transeuntia. Converso autem homine ad Deum,
etiam ille appetitus a consuetudine revocatur - sed si
non consolatur interius gaudium de doctrina spirituali,
qua Creatoris Trinitas praedicatur, magnae angustiae
sunt in homine, quem premit aerumna mortalis,
cum ab iis quae foris delectant, praecipitur abstinentia,
et intus non est refectio de laetitia doctrinae salutaris;
et ipsa angustia est media nox, qua cogitur
vehementer instare petendo, ut accipiat tres panes.
Quod autem ei dicitur de intus, jam ostium clausum
esse, pueros quoque ejus cum eo in cubili esse, significat
tempus famis verbi, cum intelligentia clauditur,
et illi qui evangelicam sapientiam tanquam panem
erogantes, per orbem terrae praedicaverunt, pueri patrisfamilias jam sunt in secreta quiete cum Domino:
<pb n="1342"/>
et tamen orando efficitur ut accipiat desiderans
intellectum ab ipso Deo, etiamsi homo desit per quem
sapientia praedicetur.</p>
</div1>

<div1>
        <head>XXII. <hi>[Ib. XI, 12.]</hi> </head>
<p>De pane, pisce, et ovo, quibus
contraria posuit, lapidem, serpentem et scorpionem.
Intelligitur panis charitas, propter majorem appetitum,
et tam necessarium ut sine illa caetera nihil sint,
sicut sine pane mensa inops: cui contraria est cordis
duritia, quam lapidi comparavit. Piscis autem
intelligitur fides invisibilium, vel propter aquam Baptismi,
vel quia de invisibilibus locis capitur; quod
etiam fides hujus mundi fluctibus circumlatrata non
frangitur, recte pisci comparatur: cui contrarium
posuit serpentem, propter venena fallaciae, quae
etiam primo homini male suadendo praeseminavit. In
ovo intelligitur spes; ovum enim nondum est fetus
perfectus, sed fovendo speratur: cui contrarium
posuit scorpionem, cujus aculeus venenatus retro
timendus est; sicut spei contrarium est retro respicere,
cum spes futurorum in ea quae ante sunt, se
extendat.</p>
</div1>

<div1>
        <head>XXIII. <hi>[Ib. XI, 52.]</hi> </head>
<p>De eo quod dicit Dominus Scribis
vel doctoribus Judaeorum, <hi>Tulistis clavem scientiae;
ipsi non introistis, et eos qui intrabant, prohibuistis:</hi> 
quod in Scriptura Dei humilitatem Christi nec ipsi
intelligere, nec ab aliis intelligi volebant.</p>
</div1>

<div1>
        <head>XXIV. <hi>[Ib. XII, 23.]</hi> </head>
<p>Quod Dominus dicit discipulis: <hi>Anima plus est quam esca, et corpus quam vestimentum,</hi> 
et utique, si hoc tibi dedit quod plus est, quanto magis
dabit quod minus est?</p>
</div1>

<div1>
        <head>XXV. <hi>[Ib. XII, 35.]</hi> </head>
<p>Quod Dominus dicit, <hi>Sint lumbi
vestri accincti;</hi> propter continentiam ab amore rerum
saecularium: <hi>lucernae ardentes;</hi> hoc ipsum ut vero
fine et recta intentione faciatis.</p>
</div1>

<div1>
        <head>XXVI. <hi>[Ib. XII, 42.]</hi> </head>
<p>Quod Dominus dixit Petro, <hi>Quis,
putas, est fidelis dispensator et prudens, quem constituet
Dominus super familiam suam, ut det illis in tempore
tritici mensuram?</hi> mensuram dicit propter modum
capacitatis quorumque audientium.</p>
</div1>

<div1>
        <head>XXVII. <hi>[Ib. XII, 54, 55.]</hi> </head>
<p>Quod Dominus dicit, <hi>Cum
videritis nubem orientem ab occasu,</hi> carnem suam a
morte resurgentem significat: ex illo enim omnibus
terris imber evangelicae praedicationis infusus est. <hi>Austrum flantem</hi> 
 ante aestus, tribulationes leviores ante
judicium.</p>
</div1>

<div1>
        <head>XXVIII. <hi>[Ib. XII, 26.]</hi> </head>
<p>Quod Dominus dicit, <hi>Si enim
quod minimum est, non potestis,</hi> cum de augenda corporis
statura diceret; minimum est enim hoc, sed
Deo, corpora operari.</p>
</div1>

<div1>
        <head>XXIX. <hi>[Ib. XII, 29.]</hi> </head>
<p>Cum diceret discipulis, non
debere haberi sollicitudinem de cibis, ait, <hi>Et nolite
in sublime extolli.</hi> Primo enim haec ad necessitatem
implendam homo quaerit: cum autem haec abundaverint,
incipit et superbire de talibus. Tale est hoc
ac si se vulneratus quis jactet quia habet multa emplastra
in domo, cum hoc illi bonum esset ut vulnera
<pb n="1343"/>
non haberet, et ne uno quidem indigeret emplastro.</p>
</div1>

<div1>
        <head> <hi>[Ib. XIV, 2, 5; XIII, 11-16.]</hi> </head>
<p> Congruenter hydronicum
animali quod cecidit in puteum, comparavit;
humore enim laborabat: sicut et illam mulierem
quam decem et octo annis alligatam dixerat, et ab
eadem alligatione solvebat, comparavit jumento quod
solvitur, ut ad aquam ducatur. Hydropem autem
recte comparamus diviti avaro: sicut enim ille
quanto magis abundat humore inordinato, tanto amplius
sitit; sic iste quanto est copiosior divitiis, quibus
non bene utitur, tanto ardentius talia concup scit.
Illam vero ita morbo incurvatam, ut se erigere non
posset, animae terrenis opinionibus debilitatae atque
oppressae, ita ut divina cogitare non valeat.</p>
</div1>

<div1>
        <head>XXX. <hi>[Ib. XIV, 21, 23.]</hi> </head>
<p>Quod de civitate adducit
invitatos ad coenam, de ipsa gente Judaeorum qui
crediderunt significat, debiles peccatis, non habentes
superbiam quasi justitiae, quae mendax primates eorum
a gratia prohibebat. Quod autem de sepibus et
viis alios adduci jussit, cum adhuc locus esset, Gentes
significat, propter diversas vias sectarum et spinas
peccatorum.</p>
</div1>

<div1>
        <head>XXXI. <hi>[Ib. XIV, 28-33.]</hi> </head>
<p>Sumptus ad turrem aedificandam,
vires ad discipulatum Christi obtinendum:
et decem millia praeliaturi cum rege qui habebat viginti
millia, simplicitatem christiani dimicaturi cum
duplicitate diaboli, hoc est cum dolis et fallaciis ejus,
in affectu constituit renuntiantis omnibus quae sunt
ejus. Ita enim concludit: <hi>Sic ergo omnis ex vobis qui
non renuntiat omnibus quae sunt ejus, non potest meus
esse discipulus.</hi> Inter quae omnia etiam ipsa temporalis
vita intelligatur necesse est, quam oportet sic
possidere ad tempus, ut non te impediat ab aeterna,
qui eam fuerit minatus auferre. Sicut autem de turri
non perfecta, per opprobrium deterruit dicentium, <hi>Quia hic homo coepit aedificare, et non potuit consummare:</hi> 
sic in rege cum quo dimicandum est, ipsam
pacem accusavit, cum ait, <hi>Adhuc illo longe agente, legationem
mittens rogat ea quae sunt pacis;</hi> significans
etiam minas imminentium a diabolo tentationum,
non sustinere homines qui non renuntiant omnibus
quae possident, et pacem cum eo facere consentiendo
illi ad committenda peccata. Turrem quippe aedificare,
et contra regem illum dimicare, esse discipulum
Christi est: habere autem sumptus ad perficiendam
turrem, et habere fortia decem millia contra
viginti millia regis, renuntiare est omnibus quae sunt
ejus.</p>
</div1>

<div1>
        <head>XXXII. <hi>[Ib. XIV, 34, 35, XV, 4-10.]</hi> </head>
<p>Salem infatuatum,
apostatam: Ovem perditam, omnes peccatores
<pb n="1344"/>
dixit, qui per poenitentiam reconciliantur Deo. Quam
humeris suis portat, quia humiliando se tales erexit.
Ideo autem illas nonaginta novem dixit, quas reliquit
in deserto, quia superbos significant, tanquam solitudinem
gerentes in animo, dum solos se videri volunt,
quibus ad perfectionem unitas deest. Cum enim quisque
a vera unitate divellitur, superbia divellitur: suae quippe
potestatis esse cupiens, non sequitur unum, quod
Deus est. Ideoque et in nonaginta novem ovibus et in
novem drachmis ponit eorum significationem, qui de
se praesumentes peccatoribus ad salutem redeuntibus
se praeponunt. Unum enim deest ad novem ut decem
sint, et ad nonaginta novem ut centum sint. Et si
per caeteros numeros hoc consideres. Nam et nongentis
nonaginta novem, unum deest ut mille sint,
et ad novem millia nongento nonagintas novem, unum
deest ut decem millia sint. Variari ergo per brevitatem
et magnitudinem numeri possunt, quibus unum
deest ut perficiantur: ipsum vero unum sine varietate
in se manens cum accesserit perficit, cui deputat
omnes per poenitentiam reconciliatos, quae humilitate
obtinetur.</p>
</div1>

<div1>
        <head>XXXIII. <hi>[Ib. XV, 11-32.]</hi> </head>
<p>Homo habens duos filios,
Deus ad duos populos intelligitur, tanquam stirpes
duas generis humani: unam eorum qui permanserunt
in unius Dei cultu, alteram eorum qui usque ad colenda
idola deseruerunt Deum. Ab ipso autem exordio
creaturae mortalium consideratio debet intendi.
Major ergo filius ad cultum unius Dei pertinet. Minorem
in regionem longinquam profectum esse dicit.
Petiit enim ut sibi pars substantiae quae eum tangeret,
daretur a patre, tanquam anima potestate sua delectata,
id quod illi est vivere, intelligere, meminisse,
ingenio alacri excellere: omnia ista divina
sunt munera, quae in potestatem accipiens per liberum
arbitrium, quia divisit pater liberis substantiam,
minor filius in regionem longinquam profectus est,
male utendo naturalibus bonis, eo ipso quod patrem
deseruit cupiditate fruendi creatura, relicto ipso
Creatore.</p>
<p>Quod non post multos dies dixit factum, ut congregatis
omnibus peregre proficisceretur in regionem
longinquam: quia non multo post institutionem humani
generis placuit animae per liberum arbitrium
ferre secum quamdam velut potentiam naturae suae,
et deserere eum a quo condita est, praefidens viribus
suis; quas vires tanto consumit citius, quanto eum
deserit a quo datae sunt. Itaque hanc vitam prodigam
vocat, amantem fundere atque spatiari pompis exterioribus,
intus inanescentem, cum ea quisque sequitur
quae ab illa procedunt, et relinquit eum qui sibi
est interior. Regio itaque longinqua, oblivio Dei est.
Fames autem in illa regione, est indigentia verbi veritatis.
Unus civium regionis illius, aliquis aerius
princeps ad militiam diaboli pertinens. Villa ejus,
modus potestatis ejus. Porci, immundi spiritus qui
sub ipso essent. Siliquae quibus porcos pascebat, saeculares
doctrinae, sterili vanitate resonantes; de quibus
laudes idolorum fabularumque ad deos Gentium
<pb n="1345"/>
pertinentium vario sermone atque carminibus percrepant,
quibus daemonia delectantur: unde cum iste
saturari cupiebat, aliquid solidum et rectum quod ad
beatam vitam pertineret, invenire volebat in talibus, et
non poterat. Hoc est enim quod ait, <hi>Et nemo illi dabat.</hi> </p>
<p> <hi>In se autem reversus,</hi> jam scilicet ab eis quae forinsecus
frustra illiciunt et seducunt, in conscientiae interiora
reducem faciens intentionem suam, <hi>dixit, Quanti
mercenarii in domo patris mei abundant panibus?</hi> Unde
hoc scire poterat, in quo erat tanta oblivio Dei, sicut
in omnibus idololatris fuit, nisi quia ista recogitatio
jam resipiscentis est, cum Evangelium praedicaretur?
Jam enim poterat talis animadvertere multos praedicare
veritatem, inter quos quidam essent non ipsius
amore veritatis ducti, sed cupiditate comparandorum
saecularium commodorum. De quibus dicebat Apostolus,
esse quosdam qui Evangelium annuntiarent non
caste <note>(Philipp. I, 17)</note>, existimantes quaestum esse
pietatem <note>(I Tim. VI, 5)</note>. Non enim aliud annuntiabant,
sicut haeretici; sed hoc quod apostolus Paulus,
non eo tamen animo quo apostolus Paulus: unde
et mercenarii recte appellantur, in eadem quidem
domo eumdem panem verbi tractantes; non tamen
in haereditatem aeternam vocati, sed temporali mercede
conducti. De talibus dictum est, <hi>Amen, dico vobis,
perceperunt mercedem suam <note>(Matth. VI, 2)</note>
          </hi>. <hi>Ego</hi> ergo,
inquit, <hi>hic fame pereo.</hi> Deinde ait, <hi>Surgam,</hi> quia jacebat: <hi>et ibo,</hi> 
 quia longe aberat: <hi>ad patrem meum,</hi> quia
sub principe porcorum erat. Caetera verba sunt poenitentiam
meditantis in confessione peccati, nondum
tamen agentis. Non enim jam dicit patri, sed dicturum
se esse promittit cum venerit. Intelligas igitur
hoc nunc accipiendum esse venire ad patrem, in
Ecclesia constitui per fidem, ubi jam possit esse
peccatorum legitima et fructuosa confessio. Quid ergo
patri dicturum se dicit? <hi>Pater, peccavi in coelum et
coram te, et jam non sum dignus vocari filius tuus;
fac me sicut unum de mercenariis tuis.</hi> Utrum hoc est <hi>Peccavi in coelum,</hi> 
 quod est <hi>Coram te;</hi> ut coelum appellaverit
ipsam summitatem Patris: unde est etiam
illud in Psalmo, <hi>A summo coelo egressio ejus <note>(Psal.
XVIII, 7)</note>
          </hi>, cum ab ipso Patre vellet intelligi? An potius, <hi>Peccavi in coelum,</hi> 
 coram sanctis animis, in quibus
est sedes Dei: <hi>Coram te</hi> autem, in ipso penetrali
interiore conscientiae?</p>
<p> <hi>Et surgens venit ad patrem suum. Cum autem adhuc
longe esset:</hi> antequam intelligeret Deum, sed tamen
cum jam pie quaereret, <hi>Vidit illum pater ipsius.</hi> Impios
enim et superbos convenienter non videre dicitur,
tanquam ante oculos non habere: ante oculos
enim haberi, nonnisi qui diliguntur, dici solent. <hi>Et
misericordia motus est: et accurrens cecidit super collum
ejus.</hi> Non enim Pater unigenitum Filium deseruit,
in quo usque ad nostram longinquam etiam peregrinationem
cucurrit atque descendit; quia Deus erat
in Christo mundum reconcilians sibi <note>(II Cor. V, 19)</note>:
et ipse Dominus ait, <hi>Pater in me manens ipse facit
opera sua <note>(Joan. XIV, 10)</note>
          </hi>. Quid est autem, super collum
ejus cadere, nisi inclinare et humiliare in amplexum
<pb n="1346"/>
ejus brachium suum? <hi>Et brachium Domini
cui revelatum est <note>(Isai. LIII, 1)</note>
          </hi>? quod est utique Dominus
noster Jesus Christus. <hi>Et osculatus est illum.</hi> 
Consolari verbo gratiae Dei ad spem indulgentiae peccatorum,
hoc est, post longa itinera remeantem mereri
a patre osculum charitatis. Et incipit jam peccata
constitutus in Ecclesia confiteri. Nec dicit omnia quae
dicturum se esse promiserat, sed usque ad illud, <hi>Non sum dignus vocari filius tuus.</hi> 
 Hoc enim vult fieri
per gratiam, quo se indignum esse per merita fatetur.
Non addit quod in illa meditatione dixerat, <hi>Fac me
sicut unum de mercenariis tuis.</hi> Cum enim panem non
haberet, vel mercenarius esse cupiebat: quod post
osculum patris generosissime jam dedignatur.</p>
<p>Stola prima, est dignitas quam perdidit Adam.
Servi qui eam proferunt, reconciliationis praedicatores.
Annulus in manu, pignus Spiritus sancti propter
gratiae partitionem, quae digito bene significatur.
Calceamenta in pedes, praeparatio evangelizandi
ad non tangenda terrena. Vitulus saginatus, ipse idem
Dominus, sed secundum carnem satiatus opprobriis.
Quod autem imperat ut adducant eum, quid aliud,
nisi ut praedicent eum, et annuntiando venire faciant
in exhausta fame viscera filii esurientis? Nam etiam
ut occidant eum jubet, hoc est, ut mortem ejus insinuent:
tunc enim cuique occiditur, cum credit occisum. <hi>Et epulemur,</hi> 
 inquit: hoc ad laetitiam valet,
propter illa quae consequenter dicit, <hi>Quia hic filius
meus mortuus erat, et revixit; perierat, et inventus est.</hi> 
Et istae epulae atque festivitas nunc celebrantur, per
orbem terrarum Ecclesia dilatata atque diffusa. Vitulus
enim ille in corpore et sanguine Dominico et offertur
Patri, et pascit totam domum.</p>
<p>Cum interea major filius, populus Israel secundum
carnem, non quidem profectus in longinquam regionem,
sed tamen in domo non est. In agro autem est,
id est, in ipsa haereditaria opulentia Legis et Prophetarum
terrena potius operatur, et in quibuscumque
Israeliticis considerationibus. Nam multi tales inventi
sunt in eis, et saepe inveniuntur. Veniens de
agro domui propinquare coepit, id est, labore servilis
operis improbato, ex iisdem Scripturis Ecclesiae libertatem
consideravit. Audit symphoniam et chorum,
scilicet Spiritu plenos vocibus consonis Evangelium
praedicare: quibus dictum est, <hi>Obsecro vos, fratres,
per nomen Domini nostri Jesu Christi, ut idipsum dicatis
omnes <note>(I Cor. I, 10)</note>
          </hi>. Audit quoque concorditer
conversantium animam et cor unum in laudes Dei.
Vocat unum de servis, et interrogat quae illa sint:
sumit utique ad legendum aliquem Prophetarum,
et in eo quaerens, quodammodo interrogat unde ista
festa in Ecclesia celebrantur, in qua se esse non videt.
Respondet ei servus patris propheta: <hi>Frater tuus venit,
et occidit pater tuus vitulum saginatum, quia salvum
<pb n="1347"/>
illum recepit.</hi> In extremis enim terrae fuit frater
tuus. Sed inde major exsultatio cantantium Domino
canticum novum, quia laus ejus ab extremis terrae <note>(Isai. XLII, 10)</note>;
et propter eum qui absens erat,
occisus est vir in plaga positus, et sciens ferre imbecillitatem <note>(Id. LIII, 3)</note>;
quia quibus non est narratum
de eo, viderunt; et qui non audierunt, intellexerunt <note>(Id. LII, 15)</note>.</p>
<p>Sed indignatur etiam nunc, et adhuc non vult introire.
Cum ergo plenitudo Gentium intraverit, egredietur
opportuno tempore pater ejus, ut et jam omnis
Israel salvus fiat: cui ex parte caecitas facta est velut
absentia in agro, donec plenitudo filii minoris
longe in idololatria Gentium constituti redux ad manducandum
vitulum intraret <note>(Rom. XI, 25)</note>. Erit enim
quandoque aperta vocatio Judaeorum in salutem
Evangelii. Quam manifestationem vocationis, tanquam
egressum patris appellat ad rogandum majorem
filium.</p>
<p>Deinde quae respondet idem major filius, duas quaestiones
habent: quomodo videlicet accipiatur ille populus
nunquam mandatum Dei praeteriisse; et quem
dicat haedum quem nunquam accepit, ut cum amicis
suis epularetur. Sed de mandato non praetergresso
facile illud occurrit, neque de omni mandato dictum
esse, sed de uno maxime necessario, quo nullum
Deum alium praeter unum Creatorem omnium colere
jussus est <note>(Exod. XX, 3)</note>: neque iste filius in omnibus
Israelitis, sed in his intelligitur habere personam,
qui nunquam ab uno Deo ad simulacra conversi sunt.
Quanquam enim tanquam in agro positus iste filius
terrena desideraret, ab uno tamen Deo ista desiderabat
bona, quamvis communia cum pecoribus. Unde
in Psalmo ex persona Synagogae, quod interpretatur
Asaph, convenienter accipitur dictum, <hi>Quasi pecus
factus sum ad te, et ego semper tecum <note>(Psal. LXXII,
23)</note>
          </hi>. Quod etiam patris ipsius testimonio comprobatur,
cum dicit, <hi>Tu mecum es semper.</hi> Non enim quasi
mentientem redarguit, sed secum perseverantiam ejus
approbans, ad perfructionem potioris atque jucundioris
exsultationis invitat.</p>
<p>Quis est ergo haedus quem nunquam accepit ad
epulandum? Peccator profecto haedi nomine significari
solet. Sed absit ut Antichristum intelligam. Non
enim exitum invenio hujusce sententiae. Multum enim
absurdum est, eum cui dicitur, <hi>Tu mecum es semper,</hi> hoc
a patre optasse, ut Antichristo crederet. Neque omnino
in eis Judaeorum, qui Antichristo credituri sunt,
istum filium fas est intelligi. Quomodo autem epularetur
ex illo haedo, si ipse esset Antichristus, qui
ei non crederet? Aut si hoc est epulari ex haedi occisione,
quod est de Antichristi perditione laetari, quomodo
dicit filius quem recepit pater hoc sibi non
fuisse concessum, cum omnes filii Dei de illius adversarii
damnatione laetaturi sint? Nimirum ergo
(quod in re obscurissima sine praejudicio diligentioris
inquisitionis dixerim) ipsum Dominum sibi
negatum ad epulandum conqueritur, dum eum peccatorem
putat. Cum enim haedus est illi genti, id est,
<pb n="1348"/>
cum eum sabbati violatorem et profanatorem Legis
existimat, jucundari epulis ejus non meruit: ut quod
ait, <hi>Nunquam dedisti mihi haedum, ut cum amicis meis
epularer;</hi> tale sit ac si diceret, eum qui mihi haedus
videbatur, nunquam dedisti mihi ad epulandum, eo
ipso mihi illum ipsum non concedens, quo mihi haedus
videbatur. Quod autem dicit, <hi>eum amicis meis,</hi> 
aut ex persona principum cum plebe intelligitur, aut
ex persona populi Jerosolymitani cum caeteris populis
Juda. Meretrices autem cum quibus dissipasse
substantiam suam filius junior accusatus est, recte
intelliguntur superstitiones, relicto uno connubio legitimo
verbi Dei, cum turba daemoniorum cupiditate
turpissima fornicari.</p>
<p>Quid deinde sibi vult quod cum pater diceret, <hi>Tu
mecum es semper,</hi> quod jam tractatum est, addidit, <hi>Et omnia mea tua sunt?</hi> 
 Qua in re primo cavendum
est ne intelligas ita dictum, <hi>omnia mea tua sunt,</hi> quasi
non sint et fratris, ut tanquam in terrena haereditate,
patiaris angustias, quomodo possint omnia esse majoris,
si habet ibi etiam junior partem suam. Sic enim
a perfectis et perpurgatis, ac jam immortalibus filiis
habentur omnia, ut sint et omnium singula, et omnia
singulorum. Ut enim cupiditas nihil sine angustia, ita
nihil cum angustia charitas tenet. Sed quomodo omnia?
Num et Angelos, ait aliquis, et Virtutes sublimes
ac Potestates, atque universa coelestia Dei ministeria
Deus in possessionem tali filio subjecisse putandus
est? Si possessionem sic accipias, ut ejus possessor
ipse sit dominus; non utique omnia. Non enim domini
erunt, sed consortes potius Angelorum, de quibus
dictum est, <hi>Erunt aequales Angelis Dei <note>(Matth. XXII,
30)</note>
          </hi>. Sin vero possessio sic intelligitur, quomodo
recte dicimus possidere animas veritatem; non invenio
cur non vere ac proprie accipere possimus omnia
quae dicta sunt omnia. Non enim illud ita loquimur,
ut dominas veritatis dicamus animas, quam ab eis
dicimus possideri. Aut si nomine possessionis ad
hunc sensum impedimur, id quoque auferatur. Non
enim ait pater, Omnia in possessionem tibi dabo,
sive, Omnia mea possides vel possidebis; sed, <hi>Omnia
mea tua sunt.</hi> Nec tamen ita sunt ejus, ut ipsius Dei.
Quod enim est in nostra pecunia, potest familiae nostrae
vel alimentum esse vel ornamentum, vel aliquid
hujusmodi. Et certe cum ipsum patrem recte ille
posset suum dicere, non video quae ipsius recte sua
vocare non possit, diversis duntaxat modis. Cum enim
beatitatem illam obtinuerimus, nostra erunt ad videndum
superiora, nostra erunt ad convivendum
aequalia, nostra erunt ad dominandum inferiora. Congaudeat
ergo securissimus major frater, quia junior
frater <hi>mortuus erat, et revixit; perierat, et inventus est.</hi> 
</p>
      </div1>

<div1>
        <head>XXXIV. <hi>[Ib. XVI, 1-9.]</hi> </head>
<p>In villico quem Dominus ejiciebat
de villicatu, et laudavit eum quod in futurum
sibi prospexerit, non omnia debemus ad imitandum
sumere. Non enim aut Domino nostro fascienda est in
aliquo fraus, ut de ipsa fraude eleemosynas faciamus:
aut eos a quibus recipi volumus in tabernacula
aeterna, tanquam debitores Dei et Domini nostri fas
<pb n="1349"/>
est intelligi; eum justi et sancti significentur hoc loco,
qui eos introducant in tabernacula aeterna, qui necessitatibus
suis terrena bona communicaverint; de quibus
etiam dicit, quod si quis alicui eorum calicem
aquae frigidae dederit tantum in nomine discipuli, non
perdet mercedem suam <note>(Matth. X, 42)</note>: sed etiam e
contrario ducuntur istae similitudines, ut intelligamus,
si laudari potuit ille a Domino qui fraudem faciebat,
quanto amplius placeant Domino Deo, qui secundum
ejus praeceptum illa opera faciunt; sicut etiam de judice
iniquitatis qui interpellabatur a vidua, comparationem
duxit ad judicem Deum, cui nulla ex parte judex
iniquus conferendus est <note>(Luc. XVIII, 2-8)</note>. Quod
autem de centum cadis olei, quinquaginta scribi fecit
a debitore; et de centum coris tritici, octoginta; ad
nihil aliud valere arbitror, nisi ut ea quae similiter atque
in Levitas Judaei, quisque operatur in Christi Ecclesiam,
abundet justitia ejus super Scribarum et
Pharisaeorum <note>(Matth. V, 20)</note>, ut cum illi decimas darent,
isti dimidias dent: sicut non de fructibus, sed
de ipsis bonis suis fecit Zacchaeus <note>(Luc. XIX, 8)</note>; aut
certe duplicet decimam, ut duas decimas dando superet
impendia Judaeorum. Mammona vero iniquitatis
ob hoc a Domino appellata est ista pecunia, quam
possidemus ad tempus, quia Mammona divitiae interpretantur,
nec sunt istae divitiae nisi iniquis, qui in
eis constituunt spem atque copiam beatitudinis suae:
a justis vero cum haec possidentur, est quidem ista
pecunia, sed non sunt illis divitiae nisi coelestes et
spirituales, quibus indigentiam suam spiritualiter
supplentes exclusa egestate miseriae, beatitudinis copia
ditantur.</p>
</div1>

<div1>
        <head>XXXV. <hi>[Ib. XVI, 12.]</hi> </head>
<p>Quod dicit, <hi>Si in alieno fideles
non fuistis,</hi> alienas appellat terrenas facultates;
quia nemo eas secum moriens aufert. Hoc est quod
dicit David: <hi>Ne timueris cum dives factus fuerit homo,
et cum multiplicata fuerit gloria domus ejus; quoniam
non, cum morietur, accipiet omnia, neque simul descendet
cum eo gloria ejus <note>(Psal. XLVIII, 17, 18)</note>
          </hi>.</p>
</div1>

<div1>
        <head>XXXVI. <hi>[Ib. XVI, 13.]</hi> </head>
<p>Quod ait, <hi>Aut unum odiet, et
alterum diliget; aut uni adhaerebit, et alterum contemnet,</hi> 
non sine consideratione distinguenda sunt. Non enim
passim aut quasi temere dicta sunt. Nemo enim interrogatus
utrum diligat diabolum, respondet se diligere,
sed potius odisse: Deum autem se diligere omnes
fere proclamant. Ergo aut unum odiet, et alterum
diliget, ut fieri debet: odiet scilicet diabolum, diliget
Deum. Quod vero adjunxit, <hi>Aut alteri adhaerebit, et
alterum contemnet:</hi> adhaerebit scilicet diabolo, cum
quasi ejus praemia temporalia sectatur; contemnet
autem Deum. Non dixit, odiet, sed <hi>contemnet:</hi> sicut
solent minas ejus postponere cupiditatibus suis, qui
de bonitate ejus ad impunitatem sibi blandiuntur.
Quibus per Salomonem dicitur: <hi>Fili, ne adjicias peccatum
super peccatum, et dicas, Miseratio Dei magna est <note>(Eccli. V, 5, 6)</note>
          </hi>.</p>
</div1>

<div1>
        <head>XXXVII. <hi>[Ib. XVI, 16.]</hi> </head>

<pb n="1350"/>
<p> <hi>Regnum coelorum vim patitur,
et qui vim faciunt, diripiunt illud <note>(Matth. XI, 12)</note>
          </hi>.
Non solum ut quisque ista contemnat, sed etiam linguas
deridentium se talia contemnentem: hac enim
vi facta invadit quodammodo quasi praedator violentus
regnum coelorum. Hoc enim subjunxit Evangelista,
cum dixisset derisum fuisse Jesum a Pharisaeis,
cum de contemnendis terrenis divitiis loqueretur.</p>
</div1>

<div1>
        <head>XXXVIII. <hi>[Ib. XVI, 19-31.]</hi> </head>
<p> <hi>Homo quidam erat dives,
et induebatur purpura et bysso, et epulabatur quotidie
splendide,</hi> et caetera. Per allegoriam sic accipi
possunt, ut in divite intelligantur superbi Judaeorum,
ignorantes Dei justitiam, et suam volentes constituere <note>(Rom. X, 5)</note>.
Purpura et byssus, dignitas regni est. <hi>Et auferetur,</hi> 
 inquit, <hi>a vobis regnum Dei, et dabitur
genti facienti justitiam <note>(Matth. XXI, 43)</note>
          </hi>. Epulatio splendida,
jactantia Legis est, in qua gloriabantur plus ad
pompam clationis abutentes ea, quam ad necessitatem
salutis utentes. Mendicus autem nomine Lazarus,
quod interpretatur Adjutus, significat indigentem,
veluti gentilem aliquem aut publicanum, qui tanto
magis adjuvatur, quanto minus de suarum copia facultatum
praesumit. Tales erant duo qui orabant in
templo; unus publicanus, et alius pharisaeus. Dives
ergo dicit tanquam satiatus justitia, non inter illos
beatos numerandus qui esuriunt et sitiunt justitiam <note>(Id. V, 6)</note>:
 <hi>Gratias tibi ago, quia non sum sicut publicanus
iste.</hi> Pauper autem qui se adjuvari desiderat,
dicit: <hi>Propitius esto mihi peccatori <note>(Luc. XVIII, 10-13)</note>
          </hi>.
Desiderat tamen saturari de micis quae cadunt de
mensa divitis jacens ad januam. Non enim admittebatur
ad epulas ejus, qui nec bene illis utebatur, nec
egenti dabat; tanquam Scriba claves habens regni
coelorum, nec ipse intrans, nec alios intrare permittens <note>(Id. XI, 52)</note>.
Micae cadentes de mensa divitis,
sunt quaedam verba Legis, quae illi jactantes quasi
projiciebant in terram, cum superbe populo loquerentur.
Ulcera, sunt confessiones peccatorum, velut
mali humores a visceribus intimis foras erumpentes.
Canes qui ea lingebant, nequissimi homines amantes
peccata, qui lata lingua etiam laudare non cessant
opera mala, quae in se alius gemens et confitens detestatur.
Sinus Abrahae, requies beatorum pauperum,
quorum est regnum coelorum, in quo post hanc vitam
recipiuntur. Sepultura inferni, poenarum profunditas,
quae superbos et immisericordes post hanc vitam
vorat. Quos tamen Dominus in ista narratione
dicit videre de longinquo atque sentire beatorum requiem,
quo sane transire non possunt.</p>
<p>Quod autem linguam sibi vult refrigerari, cum in
flamma utique totus arderet, significat quod scriptum
est, <hi>Mors et vita in manibus linguae <note>(Prov. XVIII, 21)</note>
          </hi>:
et quia <hi>ore confessio fit ad salutem <note>(Rom. X, 10)</note>
          </hi>, quod
per superbiam ille non fecit. Extremum autem digiti,
vel minimam operationem misericordiae significat,
qua per Spiritum sanctum subvenitur. Cum autem ei
dicitur, <hi>Recepisti bona in vita tua,</hi> illud tangitur, quia
felicitatem dilexit saeculi, nec aliam vitam praeter
<pb n="1351"/>
istam in qua superbus tumebat, adamavit. Lazarum
autem mala dicit recepisse, quia intellexit hujus vitae
mortalitatem, labores, dolores, et aerumnas, poenas
esse peccati: de quo scriptum est, <hi>Eramus et nos naturaliter
filii irae, sicut et caeteri <note>(Ephes. II, 3)</note>
          </hi>; de
quo iterum scriptum est, nec infantem cujus est unius
diei vita super terram mundum esse a peccato <note>(Job
XIV, 4, sec. LXX)</note>, quia omnes utique in Adam morimur <note>(I Cor. XV, 22)</note>,
qui factus est transgressione
mortalis.</p>
<p>Quod autem dicit, ad ea loca in quibus torquentur
impii, justos, etiam si velint, non posse transire,
quid aliud significat, nisi post hanc vitam ita receptis
in carcere, ut non inde exeant donec reddant novissimum
quadrantem <note>(Matth. V, 26)</note>, per incommutabilitatem
divinae sententiae, nullum auxilium misericordiae
posse praeberi a justis, etiam si eam velint
praebere? Quo admonet scilicet ut in hac vita homines
subveniant quibus possunt, ne postea etiam si
optime recepti fuerint, eis quos diligunt opitulari
non valeant. Illud enim quod scriptum est, <hi>Ut et ipsi
recipiant vos in aeterna tabernacula <note>(Luc. XVI, 9)</note>
          </hi>, non
de superbis et immisericordibus scriptum est, qualis
iste dives fuisse demonstratur, quod recipi a sanctis
in illa tabernacula mereantur; sed de his qui sibi
amicos officiosissimis operibus misericordiae fecerint:
quanquam nec ipsos justi velut propria potestate
quasi gratificando recipiant; sed promissione atque
permissione illius qui eos consilio praemonuit ut sibi
amicos facerent, et qui seipsum pasci, vestiri, hospitio
recipi, visitari in unoquoque minorum suorum,
liberatoris bonitate dignatus est. Quanquam illa receptio,
utrum statim post istam vitam fiat, an in fine
saeculi in resurrectione mortuorum atque ultima retributione
judicii, non minima quaestio est: sed
quandolibet fiat, certe de talibus qualis ille dives
insinuatur, nulla Scriptura fieri pollicetur.</p>
<p>Quinque autem fratres quos habere se dicit in domo
patris sui, Judaeos significant. Appellati enim sunt
quinque, quia sub Lege detinebantur quae per Moysen
data est, qui libros quinque conscripsit. Quod vero
Lazarum petit mitti ad fratres suos, sensit se utique
indignum qui testimonium perhibeat veritati: et quia
non impetraverat paululum se refrigerari, multo
minus credit relaxari se posse ab inferis ad praedicationem
veritatis. Quod Abraham dicit, <hi>Si volunt credere,
habent Moysen et Prophetas,</hi> non istos Evangelio
praeposuit; sed quia Evangelium, sicut dicit Apostolus,
testimonium habet a Lege et Prophetis <note>(Rom.
III, 21)</note>, illis credendo posse eos significat ad Evangelium
pervenire: sicut alio loco ipse Dominus dicit, <hi>Si crederetis Moysi, crederetis et mihi: ille enim de me
scripsit 
 <note>(Joan. V, 46)</note>
          </hi>. Denique ad hoc pertinet quod
etiam postea dicit, <hi>Si Moysen et Prophetas non audiunt,
neque si quis ex mortuis resurrexerit, credent:</hi> quia
eum praenuntiaverunt Moyses et Prophetae qui surrexit
a mortuis, hoc ipsum etiam de illo quod resurrecturus
<pb n="1352"/>
esset a mortuis, quibus non credendo utique
nec Christo volunt credere. Multo minus ergo cuilibet
possunt credere qui a mortuis resurrexerit, quando
ei non credunt, cujus resurrectionem Moyses et Prophetae
praedicaverunt, quibus credere nolunt.</p>
<p>Aliter etiam intelligi potest ista narratio, ut per
Lazarum Dominum significari accipiamus, jacentem
ad januam illius divitis, quia se ad aures superbissimas
Judaeorum incarnationis humilitate dejecit: <hi>cupiens
saturari de micis quae cadebant de mensa divitis,</hi> 
quaerens ab eis vel minima opera justitiae, quae suae
mensae, hoc est, suae potestati per superbiam non
usurparent; quae opera misericordiae atque humilitatis,
quamvis minima et sine disciplina et perseverantia
vitae bonae, saltem interdum vel casu facerent,
sicut micae de mensa cadere solent. Ulcera, passiones
sunt Domini ex infirmitate carnis, quam pro nobis
suscipere dignatus est. Canes ergo qui ea lingebant,
Gentes sunt, quos homines peccatores et immundos
dicebant Judaei, et tamen passiones Domini in Sacramentis
corporis et sanguinis ejus, per totum jam
orbem suavitate lambunt devotissima. Jam sinus
Abrahae intelligitur secretum Patris quo post passionem
resurgens assumptus est Dominus: quo eum
portatum ab Angelis ideo dictum puto, quia ipsam
receptionem qua in secretum Patris abscessit, Angeli
annuntiaverunt discipulis intuentibus. Dicendo enim, <hi>Quid statis aspicientes in coelum 
 <note>(Act. I, 11)</note>
          </hi>? quid aliud
dixerunt, nisi nullo modo posse oculos hominum usque
in illud penetrare secretum quo ibat Dominus,
cum in conspectu discipulorum ferretur in coelum?
Jam caetera secundum superiorem expositionem accipi
possunt: quia secretum Patris bene intelligitur,
ubi etiam ante resurrectionem justorum animae vivunt
cum Deo. Tanto enim verius ubique est Deus,
quanto nullo continetur loco, sicut et latroni dictum
est, <hi>Hodie mecum eris in paradiso <note>(Luc. XXIII, 43)</note>
          </hi>:
unde nunquam recessit Dei filius, quamvis ab hominibus
per susceptam carnem in civitate Judaeorum
tanta pateretur.</p>
</div1>

<div1>
        <head>XXXIX. <hi>[Ib. XVII, 5-10.]</hi> </head>
<p>Quod dixerunt discipuli
Domino, <hi>Adauge nobis fidem,</hi> potest quidem intelligi
hanc fidem sibi eos augeri postulasse, qua creduntur
ea quae non videntur: sed tamen dicitur etiam fides
rerum, quando non verbis, sed rebus ipsis praesentibus
creditur; quod futurum est, cum jam per speciem
manifestam se contemplandam praebebit sanctis
ipsa Dei Sapientia per quam facta sunt omnia <note>(Psal.
CIII, 24)</note>. De qua fide rerum lucisque illius praesentatae
 forsitan Paulus apostolus dicit:   Justitia enim
Dei in eo revelatur ex fide in fidem   <note>(Rom. I, 17)</note>.
Dicit enim et alio loco:   Nos autem revelata facie
gloriam Domini speculantes, in eamdem imaginem
transformamur de gloria in gloriam, tanquam a Domini
Spiritu   <note>(II Cor. III, 18)</note>. Sicut enim hic ait, <hi>de
gloria in gloriam;</hi> ita et ibi, <hi>ex fide in fidem:</hi> de gloria
scilicet Evangelii, quo nunc credentes illuminantur,
in gloriam ipsius incommutabilis et manifestae
<pb n="1353"/>
veritatis, qua tunc commutati perfruentur; ita ex
fide verborum quibus nunc credimus quod nondum
videmus, in fidem rerum qua in aeternum quod nunc
credimus, obtinebimus. Secundum sententiam hanc
etiam illud dictum est a Joanne in Epistola ad Parthos: <hi>Dilectissimi, nunc filii Dei sumus, et nondum
apparuit quid erimus: scimus quia cum apparuerit, similes
ei erimus, quoniam videbimus eum sicuti est <note>(I Joan. III, 2)</note>
          </hi>.
Unde enim <hi>nunc filii Dei sumus,</hi> nisi
quia potestatem dedit nobis filios Dei fieri, credentibus
in nomine ejus <note>(Joan. I, 12)</note>, ut videamus in aenigmate <note>(I Cor. XIII, 12)</note>?
unde autem tunc <hi>similes ei
erimus,</hi> nisi quoniam, ut ipse ait, <hi>videbimus eum sicuti
est?</hi> Quod etiam dictum est, <hi>Tunc autem facie ad faciem.</hi> </p>
<p>Illam ergo fidem praesentissimae veritatis plerisque
non intelligentibus videri potest Dominus noster,
discipulis suis non ad id quod petiverant respondisse.
Cum enim dixissent Domino, <hi>Adauge nobis fidem,</hi> ait
illis:   Si haberetis fidem tanquam granum sinapis,
diceretis huic arbori moro, Eradicare et transplantare
in mare, et obediret vobis.   Deinde sequitur:
  Quis autem vestrum habens servum arantem aut
pascentem, qui regresso de agro dicet illi statim,
Transi, recumbe; et non dicet ei, Para quod coenem,
et praecinge te, et ministra mihi donec manducem et
bibam, et post haec tu manducabis et bibes? Numquid
gratiam habet servo illi, quia fecit quae sibi imperaverat?
Non puto. Sic et vos cum feceritis omnia quae
praecepta sunt vobis, dicite: Servi supervacui sumus;
quod debuimus facere fecimus.   Quid haec pertineant
ad id quod dictum est Domino, <hi>Adauge nobis fidem,</hi> 
difficile apparet, nisi intelligamus ex fide in fidem, id
est, ex fide ista in qua ministratur Deo, in illam
fidem eos significasse transferri ubi fruantur Deo.
Augebitur enim fides, cum primo verbis praedicantibus,
deinde rebus apparentibus credetur. Sed illa
contemplatio summam quietem habet, quae in aeterno
Dei regno tribuitur; summa vero quies illa, praemium
est justorum laborum, qui in Ecclesiae ministratione
peraguntur. Et ideo, quamvis in agro aret servus aut
pascat, hoc est, in vita saeculari vel terrena verset
negotia, vel stultis hominibus tanquam pecoribus serviat;
opus est ut post illos labores domum veniat,
hoc est, Ecclesiae societur; laboret etiam ibi ministrans
Domino suo donec manducet et bibat <note>(nam et
esuriens ille quaesivit poma in arbore <hi>[Matth. XXI,
18, 19]</hi>, et a Samaritana aquam sitiens postulavit <hi>[Joan. IV, 7]</hi> 
)</note>: manducet ergo et bibat confessionem
et fidem gentium, ministrantibus, hoc est, evangelizantibus
servis suis. Quo pertinet etiam illud quod
de grano sinapis eis primo respondit, prius illos
fidem habere debere praesenti vitae necessariam, quae
minima videtur quamdiu thesaurus est in vasis fictilibus,
sed vi maxima effervet et germinat. Dominus
noster Jesus Christus, qui vult pasci ministerio servorum
suorum, hoc est, in suum corpus quasi mactatos
et manducatos transferre credentes, etiam hic
pascit eos verbo fidei et sacramento passionis suae.
<pb n="1354"/>
Non enim venit ministrari, sed ministrare <note>(Matth. XX,
28)</note>. Dicant ergo illi servi per sinapis granum arbori
huic moro, hoc est, ipsi Evangelio crucis dominicae,
per poma sanguinea, tanquam vulnera in ligno pendentia,
victum populis praebitura; dicant ergo illi
ut eradicetur de perfidia Judaeorum, et in mare Gentium
transferatur atque plantetur: hac enim domestica
servitute esurienti et sitienti Domino ministrabunt.
Tunc demum quaerant escis incorruptibilibus
in aeternum divinae Sapientiae perfrui, cum dixerint, <hi>Servi supervacui sumus, quod debuimus facere, fecimus:</hi> 
nihil nobis operis restat; cursum consummavimus,
agonem perfecimus, superest nobis corona justitiae <note>(II Tim. IV, 7, 8)</note>.
Omnia enim dici possunt de
illa ineffabili perfructione veritatis: et tanto magis
omnia dici possunt, quanto minus digne dici aliquid
potest. Nam et lux est illuminatorum, et requies
exercitatorum, et patria redeuntium, et esca indigentium,
et corona vincentium: et quaecumque bona
temporaliter transeuntia per creaturae partes error
appetit infidelium, veriora in aeternum manentia
in Creatore omnium simul inventura est pietas filiorum.
</p>
      </div1>

<div1>
        <head>XL. <hi>[Ib. XVII, 12-19.]</hi> </head>
<p>In decem leprosis quos Dominus
ita mundavit, cum ait, <hi>Ite, ostendite vos sacerdotibus,</hi> 
multa quaeri possunt quae merito quaerentes
movent. Non solum de numero quid sibi velint quod
decem sunt, et quod unus ex illis solus gratias agit;
haec enim libere quaeruntur, ut etiam non investigata,
vel nihil vel non multum impediant intentionem legentis:
sed illa potius, cur eos ad sacerdotes miserit,
ut cum irent mundarentur. Nullum enim eorum quibus
haec corporalia beneficia praestitit, invenitur misisse
ad sacerdotes, nisi leprosos. Nam et illum a lepra
mundaverat cui dixit: <hi>Vade, ostende te sacerdotibus,
et offer pro te sacrificium quod praecepit Moyses,
in testimonium illis <note>(Luc. V, 13, 14)</note>
          </hi>. Deinde qualis
mundatio spiritualis possit intelligi eorum, quos ingratos
exstitisse redarguit. Secundum corpus enim
facile est videre posse hominem non habere lepram,
et tamen animi esse non boni: secundum significationem
autem hujus miraculi, conturbat considerantem,
quomodo mundus dici possit ingratus.</p>
<p>Quarendum igitur est quid ipsa lepra significet.
Non enim sanati, sed mundati dicuntur qui ea caruerunt:
coloris quippe vitium est, non valetudinis aut
integritatis sensuum atque membrorum. Leprosi ergo
non absurde intelligi possunt, qui scientiam verae fidei
non habentes, varias doctrinas profitentur erroris.
Non enim vel abscondunt imperitiam suam, sed pro
summa peritia proferunt in lucem, et jactantia sermonis
ostentant. Nulla porro falsa doctrina est quae
non aliqua vera intermisceat. Vera ergo falsis inordinate
permixta, in una disputatione vel narratione
hominis, tanquam in unius corporis colore apparentia,
significant lepram, tanquam veris falsisque colorum
<pb n="1355"/>
fucis humana corpora variantem atque maculantem.
Hi autem tam vitandi sunt Ecclesiae, ut si
fieri potest, longius remoti magno clamore Christum
interpellent: sicut isti decem <hi>steterunt a longe, et levaverunt
vocem, dicentes: Jesu praeceptor, miserere
nostri.</hi> Nam et quod praeceptorem vocant, quo nomine
nescio utrum quisquam Dominum interpellaverit
pro medicina corporali, satis puto significare lepram
falsam esse doctrinam, quam bonus praeceptor abstergit.</p>
<p>Sacerdotium vero Judaeorum nemo fere fidelium
dubitat figuram fuisse futuri sacerdotii regalis, quod
est in Ecclesia, quo consecrantur omnes pertinentes
ad corpus Christi, summi et veri principis sacerdotum.
Nam nunc et omnes unguntur, quod tunc regibus
tantum et sacerdotibus fiebat: et quod ait Petrus
ad christianum populum scribens, <hi>Regale sacerdotium <note>(I Petr. II, 9)</note>
          </hi>;
utrumque nomen illi populo convenire
declaravit, quo illa unctio pertinebat. Caetera
itaque vitia tanquam valetudinis et quasi membrorum
animae atque sensuum, per seipsum interius in conscientia
et intellectu Dominus sanat et corrigit: doctrina
vero vel imbuendi per Sacramenta, vel catechizandi
per sermonem sonantem atque lectionem, ubi
color quidam intelligitur verus atque sincerus, quia
in promptu est et foris eminentissimus (non enim in
occultis cogitationibus, sed in manifestis operationibus
haec aguntur), Ecclesiae proprie contributa est.
Itaque et Paulus voce Domini audita, <hi>Quid me persequeris?</hi> 
et, <hi>Ego sum Jesus, quem tu persequeris;</hi> ad
Ananiam tamen missus est, ut illo sacerdotio quod in
Ecclesia constitutum est, sacramentum doctrinae fidei
perciperet, et verus ejus approbaretur color <note>(Act. IX,
4-19)</note>. Non quia non potest per seipsum Dominus
omnia facere; nam quis alius haec facit etiam in Ecclesia?
sed ut ipsa societas congregatorum fidelium,
approbando in invicem atque communicando verae
fidei doctrinam in omnibus quae dicuntur verbis, vel
signantur sacramentis, tanquam unam speciem veri
coloris obducat. Ad hoc etiam pertinet quod idem dicit
apostolus:   Deinde post annos quatuordecim ascendi
Jerosolymam cum Barnaba, assumpto et Tito.
Ascendi autem secundum revelationem; et exposui
eis Evangelium quod praedico in gentibus, seorsum
autem iis qui videbantur: ne forte in vacuum curro,
aut cucurri.   Et paulo post:   Cum cognovissent,
inquit, gratiam quae data est mihi Jacobus, Petrus et
Joannes, qui videbantur columnae esse, dexteras dederunt
mihi et Barnabae societatis <note>(Galat. II, 1, 2, 9)</note>.
Ipsa enim collatio unam doctrinae speciem exclusa
omni varietate monstrabat: quod salubriter etiam
Corinthios monet, dicens, <hi>Obsecro autem vos,
fratres, per nomen Domini nostri Jesu Christi, ut idipsum
dicatis omnes <note>(I Cor. I, 10)</note>
          </hi>. Cornelius etiam cum
<pb n="1356"/>
et eleemosynae ejus acceptae, et preces ejus auditae
illi ab angelo nuntientur, propter doctrinae tamen
Sacramentorumque unitatem ad Petrum jubetur mittere,
tanquam illi et suis diceretur, <hi>Ite, ostendite vos
sacerdotibus.</hi> Nam et cum irent, mundati sunt. Jam
enim ad eos venerat Petrus, sed tamen ipsi nondum
accepto Baptismatis sacramento, nondum spiritualiter
ad sacerdotes pervenerant; et tamen infusione Spiritus
sancti, et admiratione linguarum eorum mundatio
declarata est <note>(Act. X, 44)</note>.</p>
<p>Quae cum ita se habeant, jam facile est etiam illud
videre, fieri posse ut quisque in Ecclesiae societate
doctrinam integram veramque assequatur, et omnia
secundum catholicae fidei regulam edisserat, distinguat
a Creatore creaturam, eoque manifestetur varietate
mendaciorum tanquam lepra caruisse; et tamen
ingratus sit Deo et Domino mundatori suo; quia
elatus superbia, gratiarum agendarum pia humilitate
non sternitur, similisque efficitur illis de quibus dicit
Apostolus, <hi>Qui cum cognovissent Deum, non ut Deum
magnificaverunt, aut gratias egerunt <note>(Rom. I, 21)</note>
          </hi>.
Quod enim dicit eos Deum cognovisse, ostendit quidem
a lepra fuisse mundatos, sed tamen statim accusat
ingratos. Ideoque tales in novenario numero tanquam
imperfecti remanebunt. Unum enim si addatur
ad novem, quaedam effigies unitatis impletur: quo
fit tanta completio, ut ultra non progrediatur numerus,
nisi rursus ad unum redeatur; et haec per infinitatem
numeri regula custodiatur. Novem itaque indigent
uno, ut quadam unitatis forma coagulentur et
decem sint: unum autem non eis indiget ut custodiat
unitatem. Quamobrem, ut illi novem qui gratias non
egerunt, reprobi effecti, a consortio unitatis exclusi
sunt; ita unus ille qui gratias egit, unicae Ecclesiae
significatione approbatus atque laudatus est. Et quia
illi erant Judaei, amisisse per superbiam declarati
sunt regnum coelorum, ubi maxime unitas custoditur:
iste vero qui erat Samaritanus, quod interpretatur
Custos, illi a quo accepit tribuens quod accepit, et
quodammodo cantans illud de Psalmo, <hi>Fortitudinem
meam ad te custodiam <note>(Psal. LVIII, 10)</note>
          </hi>; per gratiarum
actionem regi subjectus, unitatem regni humili
devotione servavit.
</p>
      </div1>

<div1>
        <head>XLI. <hi>[Ib. XVII, 31.]</hi> </head>
<p>Quid est quod dicit Dominus, <hi>Qui fuerit in tecto, et vasa ejus in domo, non descendat
tollere illa? In tecto</hi> 
 est, qui excedens carnalia, tanquam
in aura libera spiritualiter vivit. <hi>Vasa ejus in
domo,</hi> sunt sensus carnales, quibus ad investigandam
veritatem, quae intellectu capitur, multi utentes penitus
erraverunt. Hujus ergo spiritualis viri jam vasa
ista vacant in domo; quia mente corpori supereminens
per aciem intelligentiae tanquam in tecto positus,
perspicuitate sapientiae veluti coelo apertissimo fruitur.
Caveat ergo iste, ne in die tribulationis rursus
vita carnali, quae per sensus corporis pascitur, delectatus,
ad vasa hujusmodi tollenda descendat.</p>
</div1>

<div1>
        <head>XLII. <hi>[Ib. XVII, 31.]</hi> </head>

<pb n="1357"/>
<p>Quid est quod dictum est, <hi>Et
qui in agro fuerit, similiter non redeat retro?</hi> Qui operatur
in Ecclesia, sicut Paulus et Apollo plantat et
rigat <note>(I Cor. III, 6)</note>, non respiciat spem saecularem,
cui renuntiavit.</p>
</div1>

<div1>
        <head>XLIII. <hi>[Ib. XVII, 32.]</hi> </head>
<p>Quid significavit uxor Loth?
Eos qui in tribulatione retro respiciunt, et se ab spe
divinae promissionis avertunt. Et ideo statua salis
facta est, ut admonendo homines ne hoc faciant, tanquam
condiat cor eorum ne sint fatui.</p>
</div1>

<div1>
        <head>XLIV. <hi>[Ib. XVII, 34, 35]</hi> </head>
<p>Qui sunt <hi>in illa nocte duo
in lecto, et duae molentes in unum, et duo in agro,</hi> de
quibus omnibus binis singuli assumentur, et singuli
relinquentur? Tria genera hominum hic videntur significari:
unum eorum qui otium et quietem eligunt,
neque negotiis saecularibus neque negotiis ecclesiasticis
occupati; quae illorum quies lecti nomine significata
est: alterum eorum qui in plebibus constituti
reguntur a doctioribus, agentes ea quae sunt hujus
saeculi; quos et feminarum nomine significavit, quia
consiliis, ut dixi, peritorum, regi eis expedit; et molentes
dixit, propter temporalium negotiorum orbem
atque circuitum; quas tamen in unum molentes dixit,
in quantum de ipsis rebus et negotiis suis praebent
usibus Ecclesiae: tertium eorum qui operantur in
Ecclesiae ministerio tanquam in agro Dei, de qua agricultura
Apostolus loquitur <note>(I Cor. III, 9, 9)</note>. In his
ergo tribus generibus bina sunt rursus genera hominum
in singulis, et pro robore suarum virium discernuntur.
Cum enim omnes ad Ecclesiae membra
pertinere videantur, adveniente tamen tentatione tribulationis,
et ex illis qui sunt in otio, et ex illis qui
sunt in negotiis saeculi, et ex illis qui Deo ministrant
in Ecclesia, aliqui permanent, aliqui cadunt: qui
permanent assumuntur, qui cadunt relinquuntur. Ergo <hi>unus assumetur, et unus relinquetur,</hi> 
 non quasi
de duobus hominibus dictum est, sed de duobus
generibus affectionum, in singulis generibus trium
professionum. <hi>In illa</hi> ergo <hi>nocte</hi> dixit, in illa tribulatione.</p>
<p>Ad ipsa tria genera quae assumuntur, pertinere arbitror
etiam tria illa nomina virorum sanctorum,
quos solos liberandos Ezechiel propheta pronuntiat,
Noe, Daniel et Job <note>(Ezech. XIV, 14)</note>. Videtur enim
Noe pertinere ad eos per quos Ecclesia regitur; sicut
per illum in aquis arca gubernata est <note>(Gen. VII, 7)</note>,
quae figuram gestabat Ecclesiae. Daniel autem, qui
elegit coelibem vitam, id est nuptias terrenas contempsit,
ut, sicut dicit Apostolus, sine sollicitudine viveret,
cogitans quae sunt Dei <note>(I Cor. VII, 32, 34)</note>, genus
eorum significat qui sunt in otio, sed tamen fortissimi
in tentationibus, ut possint assumi. Job autem quia
uxorem et filios habuit, et amplas terrenarum rerum
copias <note>(Job. I, 1-3)</note>, ad illud genus pertinet, cui molendinum
deputatum est, sed tamen ut sint fortissimi
in tentationibus, sicut ille fuit; non enim aliter assumi
poterunt. Nec puto esse alia genera hominum
quibus constat Ecclesia, quam ista tria, habentia binas
<pb n="1358"/>
differentias, propter assumptionem et relictionem;
quamvis in singulis multae studiorum voluntatumque
diversitates, ad concordiam tamen unitatemque concurrentes,
possint inveniri.
</p>
      </div1>

<div1>
        <head>XLV. <hi>[Ib. XVIII, 1-8.]</hi> </head>
<p>Quid est quod ad semper
orandum et non deficiendum, de judice iniquo voluit
parabolam ponere, qui cum Deum non timeret, et
hominem non revereretur, viduae tamen assiduis interpellationibus
cessit, ut eam vindicaret, ne sibi ab
illa taedium fieret? Nam hoc est quod ait, <hi>Ne veniens
suggillet me.</hi> Quoniam parabolas Dominus aut secundum
similitudinem aliquam ponit; sicut de servo illo,
cui dominus dimisit quod ratione reddita debere inventus
est, et ipse conservo suo dilationem saltem
dare noluit <note>(Matth. XVIII, 23-35)</note>; et de feneratore,
qui cum duobus debitoribus donasset quod debebant,
ab eo plus dilectus est cui plus donavit <note>(Luc. VII, 41-
43)</note>; et de homine qui habebat duos filios, majorem
in agro sibi propinquantem, minorem autem in longinquo
luxuriantem <note>(Id. XV, 11-32)</note>; et innumerabilia
hujusmodi: de his enim, in quantum similia sunt,
ducitur intellectus ejus rei, cui adhibentur, insinuandae
aut requirendae. Aut ex ipsa dissimilitudine aliquid
probat, veluti est illud, <hi>Quod si fenum agri, quod
hodie est et cras in clibanum mittitur, Deus sic vestit,
quanto magis vos, modicae fidei <note>(Matth. VI, 30)</note>
          </hi>? Ad hoc
genus pertinet etiam illud quod de servo ait, cui dominus
denuntiaverat ut a villicatu removeretur: fraudem
quippe ille fecit domino suo, ut falsatis chirographis,
debitoribus ejus, quantum commodum visum
est, relaxaret. Neque ullo modo nos Dominus ut sibi
fraudem faciamus hortatur: sed si qui fraudando sibi
providit in posterum, laudatum eum dicit a domino;
quanto majore alacritate sibi providere debent in
aeternam vitam, quibus ut juste operentur jubetur de
mammona iniquitatis <note>(Luc. XVI, 1)</note>? quod suo loco
expositum est <note>(Supra, quaest.34)</note>. Ad hoc genus pertinet
et ille qui non propter amicitiam, sed ut taedio
careret, jam dormiens excitatur, ut tres panes commodet
amico suo. Si enim ille molestia compulsus
dedit, quanto magis Deus, qui servos suos diligens,
ut petamus hortatur, dabit bona petentibus se <note>(Matth.
VII, 7-11)</note>? Itaque illud superius genus his verbis adjungi
potest, Sicut illud, ita et illud: hoc autem posterius
his verbis, Si illud, quanto magis illud? aut,
Si non illud, quanto minus illud? sed alicubi obscure,
alicubi aperte ista ponuntur. Hic ergo iniquus judex
non ex similitudine, sed ex dissimilitudine adhibitus
est, ut ostenderet Dominus quanto certiores esse debeant
qui Deum perseveranter rogant, fontem justitiae
atque misericordiae, vel si quid excellentius dici aut
audiri potest, cum apud iniquissimum judicem usque
ad effectum implendi desiderii valuerit perseverantia
deprecantis.</p>
<p>Ipsa vero vidua potest habere similitudinem Ecclesiae,
quod desolata videtur donec veniat Dominus, qui
tamen in secreto etiam nunc curam ejus gerit. Si autem
<pb n="1359"/>
movet cur electi Dei se vindicari deprecentur,
quod etiam in Apocalypsi Joannis de martyribus dicitur <note>(Apoc. VI, 10)</note>,
cum apertissime moneamur ut
pro nostris inimicis et persecutoribus oremus <note>(Matth.
V, 44)</note>; intelligendum est eam vindictam esse justorum,
ut omnes mali pereant: pereunt autem duobus
modis; aut conversione ad justitiam, aut amissa per
supplicium potestate, qua nunc adversus bonos,
quamdiu hoc ipsum bonis expedit, vel temporaliter
aliquid valent. Itaque etiamsi omnes homines converterentur
ad Deum, inter quos sunt etiam inimici,
pro quibus jubemur orare; diabolus tamen, qui operatur
in filiis diffidentiae <note>(Ephes. II, 2)</note>, remaneret in
saeculi fine damnandus: quem finem justi cum venire
desiderant, quamvis pro inimicis suis orent, tamen
non absurde vindictam desiderare dicuntur.
</p>
      </div1>

<div1>
        <head>XLVI. <hi>[Ib. XIX, 12-27.]</hi> </head>
<p> <hi>Homo quidam nobilis abiit in
regionem longinquam accipere sibi regnum, et reverti:</hi> ipse Dominus noster Jesus Christus intelligitur. Regio
longinqua, Ecclesia Gentium usque ad fines terrae. Reverti
tamen se dicit: abiit enim, ut plenitudo Gentium
intraret; revertetur, ut omnis Israel salvus fiat <note>(Rom.
XI, 25)</note>. Per decem mnas, Legem significat propter
Decalogum. Decem autem servos, quibus sub illa positis
gratia praedicata est. Sic enim intelligendum est
eis datas mnas ad usum, cum intellexerunt eam ipsam
Legem remoto velamine ad Evangelium pertinere.
Cives ejus qui post eum miserunt legationem, dicentes
se nolle ut regnet sibi, Judaei sunt, qui etiam post resurrectionem
ejus miserunt persecutores Apostolis,
et praedicationem Evangelii respuerunt. Rediit autem
accepto regno, quia in manifestissima et eminentissima
claritate venturus est, qui eis humilis apparuit,
cum diceret, <hi>Regnum meum non est de hoc mundo <note>(Joan. XVIII, 36)</note>
          </hi>.
Quod autem servi reddentes rationem
ex eo quod acceperant, laudantur qui lucrati
sunt, significat eos bonam reddere rationem, qui bene
usi sunt eo quod acceperunt, ad augendas divitias Domini
per eos qui credunt in eum. Quod qui facere nolunt,
in illo significati sunt qui mnam suam in sudario
servavit. Sunt enim homines hac sibi perversitate
blandientes ut dicant: Sufficit ut de se unusquisque
rationem reddat; quid opus est aliis praedicare aut
ministrare, ut etiam de ipsis reddere rationem quisque
cogatur, cum apud Dominum etiam illi sint
inexcusabiles quibus Lex data non est, neque audito
Evangelio dormierunt, quia per creaturam poterant
cognoscere Creatorem, cujus invisibilia, a constitutione
mundi, per ea quae facta sunt, intellecta conspiciuntur <note>(Rom. I, 20)</note>?
Hoc est enim quasi metere ubi
non seminavit; id est, etiam eos impietatis reos tenere,
quibus verbum Legis aut Evangelii non ministratum
est. Hoc autem veluti periculum judicii devitantes,
pigro languore a verbi ministratione conquiescunt;
et hoc est quasi in sudario ligare quod
acceperunt. Mensam quo danda erat pecunia, professionem
ipsam religionis accipimus, quae tanquam publice
<pb n="1360"/>
proponitur ad usum necessarium saluti. Quod
autem unus eorum qui bene usi sunt, decem acquisivit,
et alter quinque, significat eos esse acquisitos in
gregem Dei, a quibus ipsa Lex per gratiam intellecta
est; sive quia Decalogo continetur, sive quia ille per
quem lata est, libros quinque conscripsit: ad hoc pertinent
et decem et quinque civitates, quibus eos praeponit.
Multiplicatio enim intelligentiae in ipsa varietate,
quae de unoquoque praecepto vel de unoquoque
libro pullulat, ad unum redacta, quasi civitatem facit
viventium rationum aeternarum. Est enim civitas, non
quorumlibet animantium, sed rationalium multitudo,
legis unius societate devincta. Quod autem ab illo qui
uti noluit, aufertur quod acceperat, et ei datur qui
decem habebat, significatur et illum posse amittere
munus Dei, qui habens non habet, id est non utitur;
et in eo augeri qui habens habet, hoc est bene utitur.
Inimicos ergo suos quos jubet coram se interfici,
significat impietatem Judaeorum qui ad eum converti
noluerunt.</p>
</div1>

<div1>
        <head>XLVII. <hi>[Ib. XVIII, 25-27.]</hi> </head>
<p>Quid est quod ait, <hi>Facilius
est camelum per foramen acus transire, quam divitem
intrare in regnum Dei?</hi> Divitem hic appellat cupidum
rerum temporalium et de talibus superbientem.
His divitibus contrarii sunt pauperes spiritu, quorum
est regnum coelorum <note>(Matth. V, 3)</note>. Nam eo manifestatur
omnes cupidos, etiamsi facultatibus hujus mundi
careant, ad hoc genus divitum quod est reprehensum
pertinere; quia postea dixerunt qui audiebant, <hi>Et
quis poterit salvus fieri?</hi> cum incomparabiliter major
turba sit pauperum: videlicet intelligentes in eo numero
deputari etiam illos qui quanquam talia non habeant,
tamen habendi cupiditate rapiuntur. Sensus
est autem, facilius Christum pati pro dilectoribus saeculi,
quam dilectores saeculi ad Christum posse converti.
Cameli autem nomine se intelligi voluit, quia
humiliatus onera sustulit. In quo enim manifestius
intelligitur, quam in ipso, quod scriptum est, <hi>Quanto magnus es, humilia te in omnibus 
 <note>(Eccli. III,
20)</note>
          </hi>? Per acum autem, punctiones significat; per punctiones,
dolores in passione susceptos: foramen ergo
acus dicit angustias passionis. Quod autem ait, <hi>Quae
impossibilia sunt apud homines, possibilia sunt apud
Deum,</hi> non ita accipiendum est, quod cupidi et superbi,
qui nomine illius divitis significati sunt, in
regnum coelorum sint intraturi cum suis cupiditatibus
et superbia: sed possibile est Deo, ut per verbum
ejus, sicut et jam factum esse, et etiam quotidie fieri
videmus, a cupiditate temporalium ad charitatem
aeternorum, et a perniciosa superbia ad humilitatem
saluberrimam convertantur.</p>
</div1>

<div1>
        <head>XLVIII. <hi>[Ib. XVIII, 35-43.]</hi> </head>
<p>Possemus de propinquantibus
ad Jericho sic intelligere, ut jam inde
egressi, prope tamen adhuc essent ad eam civitatem:
quod quidem minus usitate dicitur, sed tamen videri
possit hoc dictum, quoniam Matthaeus egredientibus
eis ab Jericho dicit illuminatos duos caecos qui juxta
viam sedebant <note>(Matth. XX, 29-34)</note>. De numero quippe
nulla est quaestio, si alter Evangelistarum de uno tacuit,
<pb n="1361"/>
unius reminiscens. Nam etiam Marcus unum
commemorat, cum et ipse egredientibus eis ab Jericho
dicat illuminatum, cujus et nomen dixit et patrem <note>(Marc. X, 46-52)</note>:
ut intelligamus eum fuisse
notissimum, alterum ignotum, ut merito ille notus
etiam solus decenter commemoraretur. Sed quoniam
quae consequuntur in Evangelio secundum Lucam,
apertissime ostendunt illud quod ipse narrat adhuc
venientibus eis Jericho factum esse; nihil aliud restat
intelligere, nisi bis esse factum hoc miraculum, semel
in uno caeco, dum adhuc veniret in illam civitatem,
et iterum in duobus cum inde egrederetur: ut
illud unum Lucas, illud alterum Matthaeus enarraret;
neque hoc sine aliquo sacramento. Si enim Jericho
Lunam, et ob hoc mortalitatem interpretamur, morti
propinquans Dominus, Judaeis solis lumen Evangelii
jusserat praedicari, quos significavit ille unus caecus
quem Lucas commemorat: a morte autem resurgens
atque discedens, et Judaeis et Gentibus, quos duos populos
significare videntur duo caeci commemorati a
Matthaeo.</p>
</div1>

<div1>
        <head> <hi>[Ib. XIX, 45, 46.]</hi> </head>
<p> Templum in Evangelio ipsum
hominem intelliges, vel etiam adjuncto corpore ejus,
quod est Ecclesia. Secundum autem illud quod est caput
Ecclesiae, dictum est, <hi>Solvite templum hoc, et in
triduo suscitabo illud.</hi> Secundum id vero quod etiam
adjuncta Ecclesia intelligitur templum, videtur dixisse, <hi>Auferte ista hinc: scriptum est, Domus mea domus
orationis vocabitur; vos autem fecistis eam domum
negotiationis,</hi> 
 vel <hi>speluncam latronum <note>(Joan. II, 19,
16)</note>
          </hi>. Significavit enim futuros in Ecclesia, qui sua negotia
potius agerent, vel receptaculum ibi haberent
ad occultanda scelera sua, quam ut charitatem Christi
sequerentur, et peccatorum confessione accepta
venia corrigerentur.</p>
</div1>

<div1>
        <head>XLIX. <hi>[Ib. XX, 36.]</hi> </head>
<p>Ad id quod dixit, <hi>Non enim
ultra incipiunt mori;</hi> quia connubia propter filios, filii
propter successionem, successio propter mortem:
ubi ergo mors non est, neque connubia. Sicut enim
nunc sermo noster decedentibus et succedentibus syllabis
peragitur atque perficitur: ita et ipsi homines
quorum sermo est, decedendo ac succedendo peragunt
atque perficiunt ordinem hujus saeculi, qui temporalium
rerum pulchritudine contexitur. In illa autem
vita quoniam Verbum Dei quo fruemur, nulla
decessione et successione syllabarum completur, sed
omnia quae habet semper manendo simul habet; ita
participes ejus, quibus ipsum solum erit vita, neque
moriendo sibi decedent, neque nascendo succedent.</p>
</div1>

<div1>
        <head>L. <hi>[Ib. XXII, 40 et 41.]</hi> </head>
<p>Quod dixit Dominus discipulis, <hi>Orate ne intretis in tentationem: et ipse avulsus est
ab eis quantum jactus est lapidis:</hi> 
 tanquam hoc eos
admonuerit, ut in eum dirigerent lapidem, id est,
<pb n="1362"/>
usque ad eum perducerent intentionem Legis, quae
scripta erat in lapide <note>(Exod. XXXI, 18, et XXXIV, 4,
28)</note>. Usque ad illum enim potest pervenire ille lapis:
quoniam finis Legis est Christus, ad justitiam omni
credenti <note>(Rom. X, 4)</note>.</p>
</div1>

<div1>
        <head>LI. <hi>[Ib. XXIV, 28.]</hi> </head>
<p>Quod scriptum est de Domino, <hi>Finxit se longius ire,</hi> 
 non ad mendacium pertinet. Non
enim omne quod fingimus mendacium est: sed quando
id fingimus quod nihil significat, tunc est mendacium.
Cum autem fictio nostra refertur ad aliquam significationem,
non est mendacium, sed aliqua figura veritatis.
Alioquin omnia quae a sapientibus et sanctis
viris, vel etiam ab ipso Domino figurate dicta sunt,
mendacia deputabuntur, quia secundum usitatum intellectum
non subsistit veritas talibus dictis. Non
enim homo qui habuit duos filios, quorum junior, accepta
parte patrimonii sui, profectus est in regionem
longinquam, et caetera quae in illa narratione contexuntur <note>(Luc. XV, 11-32)</note>,
ita dicuntur tanquam vere
fuerit quisquam homo qui hoc in filiis suis duobus aut
passus sit, aut fecerit. Ficta sunt ergo ista adrem quamdam
significandam, tam longe lateque majorem, et tam
incomparabiliter differentem, ut per illum fictum hominem
Deus verus intelligatur. Sicut autem dicta, ita etiam
facta finguntur sine mendacio ad aliquam rem significandam:
unde est etiam illud ejusdem Domini, quod
in fici arbore quaesivit fructum eo tempore quo illa
poma nondum essent <note>(Marc. XI, 13)</note>. Non enim dubium
est illam inquisitionem non fuisse veram: quivis
enim hominum sciret, si non divinitate, vel tempore,
poma illam arborem non habere. Fictio igitur
quae ad aliquam veritatem refertur, figura est: quae
non refertur, mendacium est. Quid ergo significat
quod se ire longius Dominus finxit, cum comitaretur
discipulis, exponens eis sanctas Scripturas, utrum
ipse esset ignorantibus? quid, putamus, nisi quia hospitalitatis
officio ad suam cognitionem pervenire posse
homines intimavit? ut cum longius ipse ab hominibus
abscesserit super omnes coelos, tamen ita cum eis
sit qui haec exhibent servis ejus, ut cum dicere coeperint, <hi>Domine, quando te vidimus hospitem, et adduximus?</hi> 
tanquam eum scilicet qui longe abscesserat:
respondeat ille, <hi>Cum uni ex minimis meis fecistis, mihi
fecistis <note>(Matth. XXV, 38, 40)</note>
          </hi>. Tenet ergo Christum ne
longius ab illo eat, quisquis catechizatus verbo, in
omnibus bonis ei qui se catechizat communicat; sicut
Apostolus dicit, <hi>Communicet qui catechizatur verbo</hi>, <hi>ei qui se catechizat, in omnibus bonis 
 <note>(Galat. VI, 6)</note>
          </hi>: et
alio loco cum dixisset, <hi>Necessitatibus sanctorum communicantes;</hi> 
statim subjecit, <hi>Hospitalitatem sectantes <note>(Rom. XII, 13)</note>
          </hi>.
Et isti enim catechizati erant verbo,
cum eis exponeret Scripturas, et quia hospitalitatem
sectati sunt, eum quem in ipsa expositione Scripturarum
non cognoverant, in panis fractione cognoscunt.
Non enim auditores legis justi sunt apud Deum,
sed factores legis justificabuntur <note>(Id. II, 13)</note>.</p>
</div1>

<div1>
        <head> <hi>[Ib. XXIII, 11.]</hi> </head>

<pb n="1363"/>
<p> Quod Dominum in passione
exuerunt veste propria, et induerunt fucata <hi>(Matth.
<pb n="1364"/>
XXVII, 28)</hi>, significati sunt hi haeretici, qui eum
aiunt non verum corpus habuisse, sed fictum.
</p>
</div1>
</body>
  </text>
</TEI>