<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De peccatorum meritis et remissione</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 44</title>
           <idno>AugHip.DePeMeE</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> </head>

<pb n="0109"/>
<p>Refellit eos qui dicunt, Adam, etiamsi non peccasset, fuisse moriturum; nec ex ejus peccato quidquam ad ejus posteros
propagatione transiisse. Mortem hominis probat consecutam non necessitate naturae, sed merito peccati: tum etiam
peccato Adae totam ejus stirpem obligatam esse docet, ostendens parvulos ob id baptizari, ut originalis peccati remissionem
accipiant.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Praefatio.</hi> Quamvis in mediis
et magnis curarum aestibus atque taediorum, quae
nos detinent a peccatoribus derelinquentibus legem
Dei, licet ea quoque ipsa nostrorum etiam peccatorum
meritis imputemus: studio tamen tuo, Marcelline
charissime, quo nobis es gratior atque jucundior,
diutius esse debitor nolui, atque, ut verum dicam,
non potui. Sic enim me compulit, vel ipsa charitas
qua in uno incommutabili unum sumus in melius
commutandi, vel timor ne in te offenderem Deum,
qui tibi desiderium tale donavit, cui serviendo illi
serviam qui donavit: sic, inquam, me compulit, sic
duxit et traxit ad dissolvendas pro tantillis viribus
quaestiones quas mihi scribendo indixisti, ut ea causa
in animo meo paulisper vinceret alias, donec aliquid
efficerem, quo me bonae tuae voluntati et eorum quibus
haec curae sunt, etsi non sufficienter, tamen obedienter
deservisse constaret.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Adam, si non peccasset, non fuisse
moriturum.</hi> Qui dicunt Adam sic creatum, ut etiam
sine peccati merito moreretur, non poena culpae, sed
necessitate naturae; profecto illud quod in Lege dictum
est, <hi>Qua die ederitis, morte moriemini <note>(Gen. II, 17)</note>
            </hi>;
non ad mortem corporis, sed ad mortem animae quae
in peccato fit, referre conantur. Qua morte mortuos
significavit Dominus infideles, de quibus ait, <hi>Sine
mortuos sepelire mortuos suos <note>(Matth. VIII, 22)</note>
            </hi>. Quid
ergo respondebunt, cum legitur hoc Deum primo homini
<pb n="0110"/>
etiam post peccatum increpando et damnando
dixisse: <hi>Terra es, et in terram ibis <note>(Gen. III, 19)</note>
            </hi>? Neque
enim secundum animam, sed, quod manifestum
est, secundum corpus terra erat, et morte ejusdem
corporis erat iturus in terram. Quamvis enim secundum
corpus terra esset, et corpus in quo creatus
est animale gestaret; tamen si non peccasset, in corpus
fuerat spirituale mutandus, et in illam incorruptionem
quae fidelibus et sanctis promittitur, sine
mortis periculo transiturus. Cujus rei desiderium
nos habere non solum ipsi sentimus in nobis, verum
etiam admonente Apostolo cognoscimus, ubi ait: <hi>Etenim in hoc ingemiscimus, habitaculum nostrum, quod
de coelo est, superindui cupientes; si tamen induti, non
nudi inveniamur. Etenim qui sumus in hac habitatione,
ingemiscimus gravati, in quo nolumus exspoliari, sed supervestiri,
ut absorbeatur mortale a vita 
 <note>(II Cor. V, 2-4)</note>
            </hi>.
Proinde si non peccasset Adam, non erat exspoliandus
corpore, sed supervestiendus immortalitate, et
incorruptione, ut absorberetur mortale a vita, id est,
ab animali in spirituale transiret.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Aliud esse mortalem, aliud esse
morti obnoxium.</hi> Neque enim metuendum fuit, ne
forte si diutius hic viveret in corpore animali, senectute
gravaretur, et paulatim veterascendo perveniret
ad mortem. Si enim Deus Israelitarum vestimentis
et calceamentis praestitit, quod per tot annos non
sunt obtrita <note>(Deut. XXIX, 5)</note>; quid mirum si obedienti
<pb n="0111"/>
homini ejusdem potentia praestaretur, ut animale
ac mortale habens corpus, haberet in eo quemdam
statum, quo sine defectu esset annosus, tempore
quo Deus vellet, a mortalitate ad immortalitatem,
sine media morte venturus? Sicut enim haec
ipsa caro quam nunc habemus, non ideo non est vulnerabilis,
quia non est necesse ut vulneretur: sic
illa non ideo non fuit mortalis, quia non erat necesse
ut moreretur. Talem puto habitudinem adhuc in corpore
animali atque mortali, etiam illis qui sine morte
hinc translati sunt, fuisse concessam. Neque enim
Enoch et Elias per tam longam aetatem senectute
marcuerunt. Nec tamen credo eos jam in illam spiritualem
qualitatem corporis commutatos, qualis in resurrectione
promittitur, quae in Domino prima praecessit:
nisi quia isti fortasse nec his cibis egent, qui
sui consumptione reficiunt; sed ex quo translati sunt,
ita vivunt, ut similem habeant satietatem illis quadraginta
diebus, quibus Elias ex calice aquae et ex
collyride panis sine cibo vixit <note>(IV Reg. II, 11)</note>: aut
si et his sustentaculis opus est, ita in paradiso fortasse
pascuntur, sicut Adam priusquam propter peccatum
exinde exire meruisset. Habebat enim, quantum
existimo, et de lignorum fructibus refectionem
contra defectionem, et de ligno vitae stabilitatem contra
vetustatem.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Mors etiam corporis ex peccato.</hi> 
Praeter hoc autem quod puniens Deus dixit, <hi>Terra es,
et in terram ibis,</hi> quod nisi de morte corporis quomodo
intelligi possit ignoro; sunt et alia testimonia
quibus evidentissime appareat, non tantum spiritus,
sed etiam corporis mortem propter peccatum meruisse
genus humanum. Ad Romanos Apostolus dicit: <hi>Si autem Christus in vobis est, corpus quidem mortuum
est propter peccatum, spiritus autem vita est propter
justitiam. Si ergo spiritus ejus qui suscitavit Jesum
a mortuis habitat in vobis, qui suscitavit Christum
Jesum a mortuis, vivificabit et mortalia corpora vestra,
per inhabitantem spiritum ejus in vobis 
 <note>(Rom. VIII, 10,
11)</note>
            </hi>. Puto quod non expositore, sed tantum lectore
opus habet tam clara et aperta sententia. <hi>Corpus,</hi> inquit, <hi>mortuum est,</hi> 
 non propter fragilitatem terrenam,
quia de terrae pulvere factum est, sed <hi>propter peccatum;</hi> 
quid amplius quaerimus? Et vigilantissime non
ait, Mortale; sed, <hi>mortuum.</hi> 
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Mortale, mortuum ac moriturum.</hi> 
Namque antequam immutaretur in illam incorruptionem,
quae in sanctorum resurrectione promittitur,
poterat esse mortale, quamvis non moriturum: sicut
hoc nostrum potest, ut ita dicam, esse aegrotabile,
quamvis non aegrotaturum. Cujus enim caro est, quae
non aegrotare possit, etiamsi aliquo casu priusquam
aegrotet occumbat? Sic et illud corpus jam erat mortale;
quam mortalitatem fuerat absumptura mutatio
<pb n="0112"/>
in aeternam incorruptionem, si in homine justitia, id
est obedientia, permaneret: sed ipsum mortale non
est factum mortuum nisi propter peccatum. Quia vero
illa in resurrectione futura mutatio, non solum nullam
mortem, quae facta est propter peccatum, sed
nec mortalitatem habitura est, quam corpus animale
habuit ante peccatum, non ait, <hi>Qui suscitavit Christum
Jesum a mortuis, vivificabit et</hi> mortua <hi>corpora
vestra;</hi> cum supra dixisset, <hi>corpus mortuum:</hi> sed, <hi>vivificabit,</hi> 
 inquit, <hi>et mortalia corpora vestra:</hi> ut scilicet
jam non solum non sint mortua, sed nec mortalia,
cum animale resurget in spirituale, et mortale hoc
induet immortalitatem, et absorbebitur mortale a vita <note>(I Cor. XV, 44, 53, 54)</note>.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Quomodo corpus mortuum ob peccatum.</hi> 
Mirum si aliquid quaeritur hac manifestatione
liquidius. Nisi forte audiendum est, quod huic perspicuitati
contradicitur, ut mortuum corpus secundum
illum modum hic intelligamus, quo dictum est, <hi>Mortificate membra vestra quae sunt super terram 
 <note>(Coloss.
III, 5)</note>
            </hi>. Sed hoc modo corpus propter justitiam
mortificatur, non propter peccatum: ut enim operemur
justitiam, mortificamus membra nostra quae sunt
super terram. Aut si putant ideo additum, <hi>propter
peccatum,</hi> ut non intelligamus quia peccatum factum
est, sed ut peccatum non fiat; tanquam diceret, Corpus
quidem mortuum est, propter non faciendum
peccatum: quid sibi ergo vult, quod cum adjunxisset, <hi>Spiritus autem vita est;</hi> 
 addidit, <hi>propter justitiam?</hi> 
Suffecerat enim si adjungeret, Vitam spiritus; ut
etiam hic subaudiretur, Propter non faciendum peccatum:
ut sic utrumque propter unam rem intelligeremus
et mortuum esse corpus, et vitam esse spiritum,
propter non faciendum peccatum. Ita quippe,
etiamsi tantummodo vellet dicere, <hi>propter justitiam,</hi> 
hoc est, propter faciendam justitiam, utrumque ad
hoc posset referri, et mortuum esse corpus, et vitam
esse spiritum, propter faciendam justitiam. Nunc
vero et mortuum dixit esse corpus propter peccatum,
et spiritum esse vitam propter justitiam; diversa merita
diversis rebus attribuens: morti quidem corporis,
meritum peccati; vitae autem spiritus, meritum justitiae.
Quocirca si, ut dubitari non potest, <hi>spiritus vita
est propter justitiam,</hi> hoc est, merito justitiae; profecto <hi>corpus mortuum propter peccatum,</hi> 
 quid aliud quam
merito peccati intelligere debemus aut possumus, si
apertissimum Scripturae sensum non pro arbitrio pervertere
ac detorquere conamur? Huc etiam verborum
consequentium lumen accedit. Cum enim praesentis
temporis gratiam determinans diceret, mortuum
quidem esse corpus propter peccatum, quia in
eo nondum per resurrectionem renovato, peccati meritum
manet, hoc est necessitas mortis; spiritum autem
vitam esse propter justitiam, quia licet adhuc
corpore mortis hujus oneremur, jam secundum interiorem
<pb n="0113"/>
hominem coepta renovatione in fidei justitiam
 respiramus: tamen ne humana ignorantia de resurrectione
corporis nihil speraret, etiam ipsum quod
propter meritum peccati in praesenti saeculo dixerat
mortuum, in futuro propter meritum justitiae dicit vivificandum;
nec sic ut tantum ex mortuo vivum fiat,
verum etiam ex mortali immortale.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Vita corporis speranda, praecedente
jam vita spiritus.</hi> Quanquam itaque verear ne
res manifesta exponendo potius obscuretur, apostolicae
tamen sententiae lumen attende. <hi>Si autem Christus,</hi> 
inquit, <hi>in vobis est, corpus quidem mortuum est
propter peccatum, spiritus autem vita est propter justitiam.</hi> 
Hoc dictum est, ne ideo putarent homines vel
nullum, vel parvum se habere beneficium de gratia
Christi, quia necessario morituri sunt corpore. Attendere
quippe debent, corpus quidem adhuc peccati meritum
gerere, quod conditioni mortis obstrictum est;
sed jam spiritum coepisse vivere propter justitiam fidei,
qui et ipse in homine fuerat quadam morte infidelitatis
exstinctus. Non igitur, inquit, parum vobis
muneris putetis esse collatum, per id quod Christus
in vobis est, quod in corpore propter peccatum mortuo,
jam propter justitiam vester spiritus vivit; nec
ideo de vita quoque ipsius corporis desperetis. <hi>Si
enim spiritus ejus qui suscitavit Christum a mortuis habitat
in vobis, qui suscitavit Christum a mortuis, vivificabit
et mortalia corpora vestra per inhabitantem spiritum
ejus in vobis.</hi> Quid adhuc tantae luci fumus contentionis
offunditur? Clamat Apostolus: Corpus quidem
mortuum est in vobis propter peccatum, sed vivificabuntur
etiam mortalia corpora vestra propter
justitiam, propter quam nunc jam spiritus vita est,
quod totum perficietur per gratiam Christi, hoc est,
per inhabitantem spiritum ejus in vobis; et adhuc reclamatur!
Dicit etiam quemadmodum fiat ut vita in
se mortem mortificando convertat. <hi>Ergo, fratres,</hi> 
inquit, <hi>debitores sumus non carni, ut secundum carnem
vivamus. Si enim secundum carnem vixeritis, moriemini;
si autem spiritu facta carnis mortificaveritis, vivetis <note>(Rom. VIII, 10-13)</note>
            </hi>.
Quid est aliud, quam hoc: Si secundum
mortem vixeritis, totum morietur; si autem
secundum vitam vivendo mortem mortificaveritis,
totum vivet?
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Verba Pauli quo sensu intelligenda.</hi> 
Item quod ait, <hi>Per hominem mors et per
hominem resurrectio mortuorum:</hi> quid aliud quam de
morte corporis intelligi potest; quando ut hoc diceret,
de resurrectione corporis loquebatur, eamque instantissima
et acerrima intentione suadebat? Quid est
ergo quod hic ait ad Corinthios, <hi>Per hominem mors,
et per hominem resurrectio mortuorum. Sicut enim in
Adam omnes moriuntur, sic et in Christo omnes vivificabuntur <note>(I Cor. XV, 21, 22)</note>
            </hi>:
nisi quod ait etiam ad Romanos,
<pb n="0114"/> <hi>Per unum hominem peccatum intravit in mundum,
et per peccatum mors 
 <note>(Rom. V, 12)</note>
            </hi>? Hanc illi
mortem, non corporis, sed animae intelligi volunt;
quasi aliud dictum sit ad Corinthios, <hi>Per hominem
mors,</hi> ubi omnino animae mortem accipere non sinuntur,
quia de resurrectione corporis agebatur, quae
morti corporis est contraria. Ideo etiam sola mors ibi
per hominem facta commemorata est, non etiam peccatum;
quia non agebatur de justitia, quae contraria
est peccato, sed de corporis resurrectione, quae contraria
est corporis morti.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Peccatum propagatione, non imitatione
tantum transisse in omnes.</hi> Hoc autem apostolicum
testimonium in quo ait, <hi>Per unum hominem peccatum
intravit in mundum, et per peccatum mors,</hi> conari
eos quidem in aliam novam detorquere opinionem,
tuis litteris intimasti; sed quidnam illud sit,
quod in his verbis opinentur, tacuisti. Quantum autem
ex aliis comperi, hoc ibi sentiunt, quod et mors
ista quae illic commemorata est, non sit corporis,
quam nolunt Adam peccando meruisse, sed anima
quae in ipso peccato fit: et ipsum peccatum non
propagatione in alios homines ex primo homine, sed
imitatione transisse. Hinc enim etiam in parvulis nolunt
credere per Baptismum solvi originale peccatum,
quod in nascentibus nullum esse omnino contendunt.
Sed si Apostolus peccatum illud commemorare voluisset,
quod in hunc mundum, non propagatione,
sed imitatione intraverit; ejus principem, non Adam,
sed diabolum diceret, de quo scriptum est, <hi>Ab initio
diabolus peccat <note>(I Joan. III, 8)</note>
            </hi>. De quo etiam legitur
in libro Sapientiae, <hi>Invidia autem diaboli mors intravit
in orbem terrarum.</hi> Nam quoniam ista mors sic a diabolo
venit in homines, non quod ab illo fuerint propagati,
sed quod eum fuerint imitati, continuo subjunxit, <hi>Imitantur autem eum qui sunt ex parte ipsius <note>(Sap. II, 24, 25)</note>
            </hi>.
Proinde Apostolus cum illud peccatum
ac mortem commemoraret, quae ab uno in omnes
propagatione transisset, eum principem posuit, a
quo propagatio generis humani sumpsit exordium.</p>
          </div3>
<div3>
            <head>10.</head>
            <p>
 Imitantur quidem Adam, quotquot per inobedientiam
transgrediuntur mandatum Dei: sed aliud
est quod exemplum est voluntate peccantibus, aliud
quod origo est cum peccato nascentibus. Nam et
Christum imitantur sancti ejus ad sequendam justitiam.
Unde et idem apostolus dicit, <hi>Imitatores mei
estote, sicut et ego Christi <note>(I Cor. XI, 1)</note>
            </hi>. Sed praeter
hanc imitationem, gratia ejus illuminationem justificationemque
nostram etiam intrinsecus operatur,
illo opere de quo idem praedicator ejus dicit, <hi>Neque
qui plantat est aliquid, neque qui rigat; sed qui incrementum
dat Deus <note>(Id. III, 7)</note>
            </hi>. Hac enim gratia baptizatos
quoque parvulos suo inserit corpori, qui
certe imitari aliquem nondum valent. Sicut ergo illo
in quo omnes vivificantur, praeter quod se ad justitiam
<pb n="0115"/>
exemplum imitantibus praebuit, dat etiam sui
spiritus occultissimam fidelibus gratiam, quam latenter
infundit et parvulis: sic et ille in quo omnes moriuntur,
praeter quod eis qui praeceptum Domini voluntate
transgrediuntur, imitationis exemplum est,
occulta etiam tabe carnalis concupiscentiae suae tabificavit
in se omnes de sua stirpe venientes. Hinc omnino,
nec aliunde, Apostolus dicit, <hi>Per unum hominem
peccatum intravit in mundum, et per peccatum
mors; et ita in omnes homines pertransivit, in quo omnes
peccaverunt.</hi> Hoc si ego dicerem, resisterent isti, meque
non recte dicere, non recte sentire clamarent.
Nullam quippe in his verbis intelligerent sententiam
cujuslibet hominis, nisi istam quam in Apostolo intelligere
nolunt. Sed quia ejus verba sunt, cujus auctoritati
doctrinaeque succumbunt, nobis objiciunt
intelligendi tarditatem, cum ea quae tam perspicue
dicta sunt, in nescio quid aliud detorquere conantur. <hi>Per unum,</hi> 
 inquit, <hi>hominem peccatum intravit in mundum,
et per peccatum mors.</hi> Hoc propagationis est, non
imitationis: nam si imitationis, Per diabolum diceret.
Quod autem nemo ambigit, istum primum hominem
dicit, qui est appellatus Adam. <hi>Et ita,</hi> inquit, <hi>in omnes homines pertransiit.</hi> 
</p>
          </div3>
        </div2>

<div2>
          <head>CAPUT X.</head>
<div3>
            <head>11.</head>
            <p>
 <hi>Actualis et originalis peccati distinctio.</hi> 
Deinde quod sequitur, <hi>In quo omnes peccaverunt,</hi> 
quam circumspecte, quam proprie, quam sine
ambiguitate dictum est. Si enim peccatum intellexeris,
quod per unum hominem intravit in mundum, in
quo omnes peccaverunt: certe manifestum est
alia esse propria cuique peccata, in quibus hi tantum
peccant, quorum peccata sunt; aliud hoc unum, in
quo omnes peccaverunt; quando omnes ille unus
homo fuerunt. Si autem non peccatum, sed ille unus
homo intelligitur, in quo uno homine omnes peccaverunt,
quid etiam ista est manifestatione manifestius?
Nempe legimus justificari in Christo qui credunt in
eum, propter occultam communicationem et inspirationem
gratiae spiritualis, qua quisquis haeret Domino
unus spiritus est, quamvis eum et imitentur sancti
ejus: legatur mihi tale aliquid de iis, qui sanctos ejus
imitati sunt, utrum quisquam dictus sit justificatus in
Paulo aut in Petro, aut in quolibet horum, quorum
in populo Dei magna excellit auctoritas; nisi quod in
Abraham dicimur benedici, sicut ei dictum est: <hi>Benedicentur
in te omnes gentes <note>(Gen. XII, 3; Galat. III, 8)</note>
            </hi>:
propter Christum qui semen ejus est secundum carnem.
Quod manifestius dicitur, cum hoc idem ita dicitur: <hi>Benedicentur in semine tuo omnes gentes 
 <note>(Gen.
XXII, 18)</note>
            </hi>. Dictum autem quemquam divinis eloquiis,
peccasse vel peccare in diabolo, cum eum iniqui et
<pb n="0116"/>
impii omnes imitentur, nescio utrum quisquam reperiat:
quod tamen cum Apostolus de primo homine
dixerit, <hi>In quo omnes peccaverunt,</hi> adhuc de peccati
propagine disceptatur, et nescio quae nebula imitationis
opponitur.</p>
          </div3>
<div3>
            <head>12.</head>
            <p>
 Attende etiam quae sequuntur. Cum enim
dixisset, <hi>In quo omnes peccaverunt;</hi> secutus adjunxit, <hi>Usque ad legem enim peccatum in mundo fuit:</hi> 
 hoc
est, quia nec lex potuit auferre peccatum, quae subintravit
ut magis abundaret peccatum; sive naturalis
lex, in qua quisque jam ratione utens, incipit peccato
originali addere et propria; sive ipsa quae scripta per
Moysen populo data est. <hi>Si enim data esset lex, quae
posset vivificare, omnino ex lege esset justitia. Sed conclusit
Scriptura omnia sub peccato, ut promissio ex fide
Jesu Christi daretur credentibus <note>(Galat. III, 21 et 22)</note>
            </hi>. <hi>Peccatum autem non deputabatur, cum lex non esset.</hi> 
Quid est, <hi>non deputabatur;</hi> nisi, Ignorabatur, et peccatum
esse non putabatur? Neque enim ab ipso Domino
Deo tanquam non esset habebatur, cum scriptum
sit, <hi>Quicumque sine lege peccaverunt, sine lege
peribunt <note>(Rom. II, 12)</note>
            </hi>.
</p>
          </div3>
        </div2>

<div2>
          <head>CAPUT XI.</head>
<div3>
            <head>13.</head>
            <p>
 <hi>Regnum mortis quid apud Apostolum.--Sed
regnavit,</hi> inquit, <hi>mors ab Adam usque ad
Moysen:</hi> id est, a primo homine usque ad ipsam etiam
legem quae divinitus promulgata est, quia nec ipsa
potuit regnum mortis auferre. Regnum enim mortis
vult intelligi, quando ita dominatur in hominibus
reatus peccati, ut eos ad vitam aeternam, quae vera
vita est, venire non sinat, sed ad secundam etiam,
quae poenaliter aeterna est, mortem trahat. Hoc regnum
mortis sola in quolibet homine gratia destruit
Salvatoris, quae operata est etiam in antiquis sanctis,
quicumque antequam in carne Christus veniret, ad
ejus tamen adjuvantem gratiam, non ad legis litteram,
quae jubere tantum, non adjuvare poterat, pertinebant.
Hoc namque occultabatur in vetere Testamento
pro temporum dispensatione justissima, quod nunc
revelatur in novo. Ergo in omnibus <hi>regnavit mors ab
Adam usque ad Moysen,</hi> qui Christi gratia non adjuti
sunt, ut in eis regnum mortis destrueretur: <hi>etiam in
eis qui non peccaverunt in similitudinem praevaricationis
Adae;</hi> id est, qui nondum sua et propria voluntate
sicut ille peccaverunt, sed ab illo peccatum originale
traxerunt: <hi>qui est forma futuri;</hi> quia in illo constituta
est forma condemnationis futuris posteris, qui
ejus propagine crearentur, ut ex uno omnes in condemnationem
nascerentur, ex qua non liberat nisi
gratia Salvatoris. Scio quidem plerosque latinos codices
sic habere: <hi>Regnavit mors ab Adam usque ad
Moysen in eos qui peccaverunt in similitudinem praevaricationis
Adae,</hi> quod etiam ipsum, qui ita legunt, ad
eumdem referunt intellectum; ut in similitudinem
praevaricationis Adae peccasse accipiant, qui in illo
<pb n="0117"/>
peccaverunt, ut ei similes crearentur, sicut ex homine
homines, ita ex peccatore peccatores, ex morituro
morituri, damnatoque damnati. Graeci autem codices,
unde in latinam linguam interpretatio facta est,
aut omnes aut pene omnes, id quod a me primo positum
est, habent.</p>
          </div3>
<div3>
            <head>14.</head>
            <p>
 <hi>Sed non,</hi> inquit, <hi>sicut delictum, ita et donatio. Si
enim ob unius delictum multi mortui sunt, multo magis
gratia Dei et donum in gratia unius hominis Jesu Christi
in multos abundavit:</hi> non, <hi>magis multos,</hi> id est, multo
plures homines, neque enim plures justificantur quam
condemnantur; sed, <hi>multo magis abundavit.</hi> Adam
quippe ex uno delicto suo reos genuit: Christus autem
etiam quae homines delicta propriae voluntatis
ad originale in quo nati sunt addiderunt, gratia sua
solvit atque donavit, quod evidentius in consequentibus
dicit.
</p>
          </div3>
        </div2>

<div2>
          <head>CAPUT XII.</head>
<div3>
            <head>15.</head>
            <p>
 <hi>Unum peccatum omnibus commune.</hi> 
Verum illud diligentius intuere, quod ait, ob
unius delictum multos mortuos. Cur enim ob unius
illius, et non potius ob delicta sua propria, si hoc loco
intelligenda est imitatio, non propagatio? Sed attende
quod sequitur: <hi>Et non sicut per unum peccantem, ita
est et donum. Nam judicium quidem ex uno in condemnationem,
gratia autem ex multis delictis in justificationem.</hi> 
Nunc dicant, ubi locum habeat in his verbis illa
imitatio. <hi>Ex uno,</hi> inquit, <hi>in condemnationem:</hi> quo uno,
nisi delicto? Hoc enim explanat, cum adjungit, <hi>Gratia
autem ex multis delictis in justificationem.</hi> Cur ergo
judicium ex uno delicto in condemnationem, gratia
vero ex multis delictis in justificationem? Nonne si
nullum est originale delictum, non solum ad justificationem
gratia, sed etiam judicium ad condemnationem
ex multis delictis homines ducit? Neque enim gratia
multa delicta donat, et non etiam judicium multa delicta
condemnat. Aut si propterea ex uno delicto in
condemnationem ducuntur, quia omnia delicta quae
condemnantur, ex illius unius imitatione commissa
sunt; eadem causa est cur ex uno delicto etiam ad
justificationem duci intelligantur, quia omnia delicta
quae justificatis remittuntur, ex illius unius imitatione
commissa sunt. Sed hoc videlicet non intelligebat
Apostolus cum dicebat, <hi>Judicium quidem ex uno delicto
in condemnationem, gratia vero ex multis delictis in
justificationem?</hi> Imo vero nos intelligamus Apostolum,
et videamus ideo dictum judicium ex uno delicto in
condemnationem, quia sufficeret ad condemnationem
etiamsi non esset in hominibus nisi originale peccatum.
Quamvis enim condemnatio gravior sit eorum,
qui originali delicto etiam propria conjunxerunt, et
tanto singulis gravior, quanto gravius quis peccavit:
tamen etiam illud solum quod originaliter tractum
est, non tantum a regno Dei separat, quo parvulos
sine accepta Christi gratia defunctos intrare non posse
ipsi etiam confitentur; verum et a salute ac vita
aeterna facit alienos, quae nulla esse alia potest praeter
regnum Dei, quo sola Christi societas introducit.
</p>
          </div3>
        </div2>

<div2>
          <head>CAPUT XIII.</head>
<div3>
            <head>16.</head>
            <p>
 <hi>Quomodo per unum mors et
<pb n="0118"/>per unum vita.</hi> Ac per hoc ab Adam, in quo omnes
peccavimus, non omnia nostra peccata, sed tantum
originale traduximus: a Christo vero, in quo omnes
justificamur, non illius tantum originalis, sed
etiam caeterorum quae ipsi addidimus peccatorum remissionem
consequimur. Ideo <hi>non sicut per unum peccantem,
ita est et donum.</hi> Nam judicium quidem ex uno
delicto, si non remittitur, id est, originali, in condemnationem
jam potest ducere: gratia vero ex multis
delictis remissis, hoc est, non solum originali, verum
etiam omnibus caeteris ad justificationem perducit.</p>
          </div3>
<div3>
            <head>17.</head>
            <p>
 <hi>Si enim ob unius delictum mors regnavit per
unum, multo magis qui abundantiam gratiae et justitiae
accipiunt, in vita regnabunt per unum Jesum Christum.</hi> 
Cur ob unius delictum mors regnavit per unum, nisi
quia mortis vinculo tenebantur in illo uno in quo omnes
peccaverunt, etiamsi propria peccata non adderent?
Alioquin non ob unius delictum mors per unum regnavit,
sed ob delicta multa multorum per unumquemque
peccantem. Nam si propterea caeteri ob alterius
hominis delictum mortui sunt, quia illum in delinquendo
praecedentem subsequentes imitati sunt:
ille quoque et multo magis ob alterius delictum mortuus
est, quem diabolus delinquendo ita praecesserat,
ut ei delictum etiam ipse suaderet: Adam vero nihil
suasit imitatoribus suis; et multi qui ejus imitatores
dicuntur, eum fuisse et tale aliquid commisisse vel
non audierunt, vel omnino non credunt. Quanto ergo
rectius, sicut jam dixi, diabolum principem constituisset
Apostolus, a quo uno peccatum et mortem
per omnes transiisse diceret, si hoc loco non propagationem,
sed imitationem dicere voluisset? Multo
enim rationabilius Adam dicitur imitator diaboli, quem
suasorem habuit peccati, si potest quisquam imitari
etiam illum qui nihil tale suasit, vel omnino quem nescit.
Quid est autem, <hi>qui abundantiam gratiae et justitiae
accipiunt,</hi> nisi quod non ei tantum peccato in quo omnes
peccaverunt, sed eis etiam quae addiderunt, gratia remissionis
datur; eisque hominibus tanta justitia donatur,
ut cum Adam consenserit ad peccatum suadenti,
non cedant isti etiam cogenti? Et quid est, <hi>multo magis
in vita regnabunt,</hi> cum mortis regnum multo plures in
aeternam poenam trahat; nisi intelligamus eos ipsos in
utroque dici qui transeunt ab Adam ad Christum, id est,
a morte ad vitam, quia in vita aeterna sine fine regnabunt,
magis quam in eis mors temporaliter et cum
fine regnavit?</p>
          </div3>
<div3>
            <head>18.</head>
            <p>
 <hi>Itaque sicut per unius delictum in omnes homines
ad condemnationem, ita et per unius justificationem
in omnes homines ad justificationem vitae.</hi> Hoc unius
delictum, si imitationem attendamus, non erit nisi
diaboli. Sed quia manifestum est, de Adam, non de
diabolo dici; restat intelligenda, non imitatio, sed
propagatio peccati.
</p>
          </div3>
        </div2>

<div2>
          <head>CAPUT XIV.</head>
<p> <hi>Nemo nisi Christus justificat.</hi> Nam
<pb n="0119"/>
et quod ait de Christo, <hi>per unius justificationem;</hi> magis
hoc expressit, quam si per unius justitiam diceret.
Eam quippe justificationem dicit, qua Christus
justificat impium, quam non imitandam proposuit,
sed solus hoc potest. Nam potuit Apostolus recte dicere, <hi>Imitatores mei estote, sicut et ego Christi 
 <note>(I Cor.
XI, 1)</note>
            </hi>: nunquam autem diceret, Justificamini a me,
sicut et ego sum justificatus a Christo. Quoniam
possunt esse, et sunt, et fuerunt multi justi homines
et imitandi; justus autem et justificans
nemo, nisi Christus. Unde dicitur, <hi>Credenti in eum
qui justificat impium, deputatur fides ejus ad justitiam <note>(Rom. IV, 5)</note>
            </hi>.
Quisquis ergo ausus fuerit dicere, Justifico
te; consequens est ut dicat etiam, Crede in me.
Quod nemo sanctorum recte dicere potuit, nisi Sanctus
sanctorum: <hi>Credite in Deum, et in me credite <note>(Joan. XIV, 1)</note>
            </hi>:
ut quia ipse justificat impium, credenti
in eum qui justificat impium, deputetur fides
ad justitiam.</p>
</div2>

<div2>
          <head>CAPUT XV.</head>
<div3>
            <head>19.</head>
            <p>
 <hi>Confirmat ex propagatione peccatum
esse, quemadmodum et justitiam ex regeneratione.
Quomodo et omnes per Adam peccatores, et omnes
per Christum justi.</hi> Nam si sola imitatio facit peccatores
per Adam, cur non etiam per Christum sola
imitatio justos facit? <hi>Sicut enim,</hi> inquit, <hi>per unius delictum
in omnes homines ad condemnationem, sic et per
unius justificationem in omnes homines ad justificationem
vitae.</hi> Proinde isti, <hi>unus</hi> et <hi>unus,</hi> non Adam et
Christus, sed Adam et Abel constitui debuerunt.
Quoniam cum multi nos in hujus vitae tempore praecesserint
peccatores, eosque imitati fuerint qui posteriore
tempore peccaverunt; ideo tamen volunt
isti, nonnisi Adam dictum, in quo omnes imitatione
peccaverint, quia primus hominum ipse peccavit.
Ac per hoc Abel dici debuit, in quo uno omnes similiter
homines imitatione justificentur, quoniam ipse
primus hominum juste vixit. Aut si propter quemdam
articulum temporis ad Novi Testamenti exordium
pertinentem, Christus est positus propter imitationem
caput justorum: Judas ejus traditor caput
poni debuit peccatorum. Porro si propterea Christus
unus est in quo omnes justificentur, quia non sola
ejus imitatio justos facit, sed per spiritum regenerans
gratia: propterea et Adam unus est in quo omnes
peccaverunt, quia non sola ejus imitatio peccatores
facit, sed per carnem generans poena. Ob hoc etiam
dictum est, <hi>omnes</hi> et <hi>omnes.</hi> Neque enim qui generantur
per Adam, iidem ipsi omnes per Christum regenerantur:
sed hoc recte dictum est, quia sicut nullius
carnalis generatio nisi per Adam, sic spiritualis nullius
nisi per Christum. Nam si aliqui possent carne
generari non per Adam, et aliqui generari spiritu
non per Christum; non liquide <hi>omnes,</hi> sive
hic, sive ibi dicerentur. Eosdem autem omnes
postea multos dicit; possunt quippe in aliqua re
omnes esse qui pauci sunt: sed multos habet generatio
<pb n="0120"/>
carnalis, multos et spiritualis; quamvis non
tam multos haec spiritualis, quam illa carnalis. Verumtamen
quemadmodum illa omnes habet homines,
sic ista omnes justos homines: quia sicut nemo praeter
illam homo, sic nemo praeter istam justus homo: et
in utraque multi. <hi>Sicut enim per inobedientiam unius
hominis peccatores constituti sunt multi, ita per obedientiam
unius hominis justi constituentur multi.</hi> </p>
          </div3>
<div3>
            <head>20.</head>
            <p>
 <hi>Lex autem subintravit, ut abundaret delictum.</hi> 
Hoc ad originale homines addiderunt jam propria voluntate,
non per Adam: sed hoc quoque solvitur sanaturque
per Christum; quia <hi>ubi abundavit peccatum,
superabundavit gratia</hi>: <hi>ut quemadmodum regnavit peccatum
in mortem,</hi> etiam quod non ex Adam traxerunt
homines, sed sua voluntate addiderunt; <hi>sic et
gratia regnet per justitiam in vitam aeternam.</hi> Non tamen
aliqua justitia praeter Christum, sicut aliqua
peccata praeter Adam. Ideo cum dixisset, <hi>quemadmodum
regnavit peccatum in mortem;</hi> hic non addidit,
Per unum, aut, Per Adam: quia supra dixerat etiam
de peccato illo, quod subintrante lege abundavit; et
hoc utique non est originis, sed jam propriae voluntatis.
Cum autem dixisset, <hi>sic et gratia regnet per
justitiam in vitam aeternam;</hi> addidit, <hi>per Jesum Christum
Dominum nostrum <note>(Rom. V, 12-21)</note>
            </hi>: quia generante
carne illud tantummodo trahitur, quod est originale
peccatum; regenerante autem spiritu, non
solum originalis, sed etiam voluntariorum fit remissio
peccatorum.
</p>
          </div3>
        </div2>

<div2>
          <head>CAPUT XVI.</head>
<div3>
            <head>21.</head>
            <p>
 <hi>Infantes non baptizati lenissime
quidem, sed tamen damnantur. Poena peccati Adae gratia
corporis amissa.</hi> Potest proinde recte dici, parvulos sine
Baptismo de corpore exeuntes in damnatione omnium
mitissima futuros. Multum autem fallit et fallitur,
qui eos in damnatione praedicat non futuros, dicente
Apostolo, <hi>Judicium ex uno delicto in condemnationem;</hi> 
et paulo post, <hi>Per unius delictum in omnes
homines ad condemnationem.</hi> Quando ergo peccavit
Adam non obediens Deo, tunc ejus corpus, quamvis
esset animale ac mortale, gratiam perdidit, qua ejus
animae omni ex parte obediebat; tunc ille exstitit bestialis
motus pudendus hominibus, quem in sua erubuit
nuditate. Tunc etiam morbo quodam ex repentina et
pestifera corruptione concepto factum in illis est, ut illa
in qua creati sunt stabilitate aetatis amissa, per mutabilitates
aetatum irent in mortem. Quamvis ergo annos
multos postea vixerint, illo tamen die mori coeperunt,
quo mortis legem, qua in senium veterascerent,
acceperunt. Non enim stat vel temporis puncto,
sed sine intermissione labitur, quiquid continua
<pb n="0121"/>
mutatione sensim currit in finem, non perficientem,
sed consumentem. Sic itaque impletum est quod dixerat
Deus, <hi>Qua die ederitis, morte moriemini <note>(Gen.
II, 17)</note>
            </hi>. Ex hac igitur inobedientia carnis, ex hac
lege peccati et mortis, quisquis carnaliter generatur,
regenerari spiritualiter opus habet, ut non solum
ad regnum Dei perducatur, verum etiam a peccati
damnatione liberetur. Simul itaque peccato et
morti primi hominis obnoxii nascuntur in carne, et
simul justitiae vitaeque aeternae secundi hominis sociati
renascuntur in Baptismo: sicut et in Ecclesiastico
scriptum est, <hi>A muliere initium factum est peccati, et
per illam omnes morimur <note>(Eccli. XXV, 33)</note>
            </hi>. Sive autem
a muliere, sive ab Adam dicatur, utrumque ad
primum hominem pertinet: quoniam, sicut novimus,
mulier ex viro est, et utriusque una caro est. Unde
et illud quod scriptum est, <hi>Et erunt duo in carne una.
Igitur jam non duo,</hi> inquit Dominus, <hi>sed una caro <note>(Matth. XIX, 5, 6)</note>
            </hi>.
</p>
          </div3>
        </div2>

<div2>
          <head>CAPUT XVII.</head>
<div3>
            <head>22.</head>
            <p>
 <hi>Non esse infantibus personale
peccatum tribuendum.</hi> Quapropter qui dicunt parvulos
ideo baptizari, ut hoc eis remittatur quod in hac vita
proprium contraxerunt, non quod ex Adam traduxerunt,
non magno molimine refellendi sunt. Quando
enim secum ipsi paululum sine certandi studio cogitaverint,
quam sit absurdum nec dignum disputatione
quod dicunt, continuo sententiam commutabunt.
Quod si noluerint, non usque adeo de humanis sensibus
desperandum est, ut metuamus ne hoc cuipiam
persuadeant. Ipsi quippe ut hoc dicerent, alicujus
alterius sententiae praejudicio, nisi fallor, impulsi sunt:
ac propterea cum remitti baptizato peccata necessario
faterentur, nec fateri vellent ex Adam ductum
esse peccatum, quod remitti fatebantur infantibus,
ipsam infantiam coacti sunt accusare: quasi accusator
infantiae hoc securior fieret, quo accusatus ei
respondere non posset. Sed istos, ut dixi, omittamus;
neque enim sermone vel documentis opus est,
quibus innocentia probetur infantum, quantum ad
eorum pertinet vitam, quam recenti ortu in se ipsis
agunt, si eam non agnoscit sensus humanus, nullis
adminiculis cujusquam disputationis adjutus.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>23.</head>
            <p>
 <hi>Refellit eos qui baptizari
parvulos volunt non in peccati remissionem, sed ad obtinendum
regnum coelorum.</hi> Sed illi movent, et aliquid
consideratione ac discussione dignum videntur
afferre, qui dicunt parvulos recenti vita editos visceribus
matrum, non propter remittendum peccatum
percipere Baptismum, sed ut spiritualem procreationem
non habentes creentur in Christo, et ipsius
regni coelorum participes fiant, eodem modo filii et
haeredes Dei, cohaeredes autem Christi. A quibus
tamen cum quaeritur, utrum non baptizati et non
effecti cohaeredes Christi, regnique coelorum participes,
habeant saltem beneficium salutis aeternae in
resurrectione mortuorum, laborant vehementer, nec
<pb n="0122"/>
exitum inveniunt. Quis enim Christianorum ferat,
cum dicitur ad aeternam salutem posse quemquam
pervenire, si non renascatur in Christo, quod per
Baptismum fieri voluit, eo jam tempore quo tale Sacramentum
constituendum fuit regenerandis in spem
salutis aeternae? Unde dicit Apostolus: <hi>Non ex operibus
justitiae quae nos fecimus, sed secundum suam
misericordiam salvos nos fecit per lavacrum regenerationis <note>(Tit. III, 5)</note>
            </hi>.
Quam tamen salutem in spe dicit
esse, cum hic vivimus, ubi ait: <hi>Spe enim salvi facti
sumus. Spes autem quae videtur non est spes: quod enim
videt quis, quid sperat? Si autem quod non videmus
speramus, per patientiam exspectamus <note>(Rom. VIII, 24,
25)</note>
            </hi>. Sine ista ergo regeneratione salvos in aeternum
posse parvulos fieri, quis audeat affirmare, tanquam
non pro eis mortuus sit Christus? Etenim <hi>Christus
pro impiis mortuus est <note>(Id. V, 6)</note>
            </hi>. Isti autem qui, ut
manifestum est, nihil in sua propria vita impie commiserunt,
si nec originaliter ullo impietatis vinculo
detinentur, quomodo pro eis mortuus est qui pro impiis
mortuus est? Si nulla originalis sunt peccati
aegritudine sauciati, quomodo ad medicum Christum,
hoc est, ad percipiendum Sacramentum salutis aeternae,
suorum currentium pio timore portantur, et non
eis in Ecclesia dicitur, Auferte hinc innocentes istos;
non est opus sanis medicus, sed male habentibus:
non venit Christus vocare justos, sed peccatores?
Nunquam dictum est, nunquam dicitur, nunquam
omnino dicetur in Ecclesia Christi tale commentum.
</p>
          </div3>
        </div2>

<div2>
          <head>CAPUT XIX.</head>
<div3>
            <head>24.</head>
            <p>
 <hi>Infantes ut fideles, ita et
poenitentes dicuntur. Peccata sola inter Deum et homines
separant.</hi> Ac ne quis existimet ideo parvulos
ad Baptismum afferri oportere, quia sicut
peccatores non sunt, ita nec justi sunt: quomodo
ergo quidam meritum hujus aetatis a Domino
laudatum esse commemorant, ubi ait, <hi>Sinite parvulos
venire ad me; talium est enim regnum coelorum <note>(Matth.
XIX, 14)</note>
            </hi>? Si enim hoc non propter humilitatis similitudinem,
quod humilitas parvulos faciat, sed propter
puerorum vitam laudabilem dictum est, profecto
et justi sunt. Non enim recte aliter dici potuit, <hi>Talium
est regnum coelorum,</hi> cum esse non possit nisi
justorum. Sed forte hoc quidem non congruenter dicitur,
quod parvulorum vitam laudaverit Dominus
dicens, <hi>Talium est regnum coelorum:</hi> cum verax sit
ille intellectus quod humilitatis similitudinem in parva
aetate posuerit. Verumtamen forsitan hoc tenendum
est quod dixi, propterea parvulos baptizari debere,
quia sicut peccatores non sunt, ita nec justi sunt.
Sed cum dictum esset, <hi>Non veni vocare justos,</hi> quasi
ei responderetur, Quos ergo vocare venisti? continuo
subjunxit, <hi>sed peccatores in poenitentiam <note>(Luc. V, 32)</note>
            </hi>.
Ac per hoc, quomodo si justi sunt, ita etiamsi
peccatores non sunt, non eos venit vocare, qui dixit, <hi>Non veni vocare justos, sed peccatores?</hi> 
 Et ideo Baptismo
ejus qui eos non vocat, non tantum frustra,
verum etiam improbe videntur irruere; quod absit
ut sentiamus. Vocat eos igitur medicus, qui non est
<pb n="0123"/>
opus sanis, sed aegrotantibus, nec venit vocare justos,
sed peccatores in poenitentiam. Et ideo quia suae
vitae propriae peccatis nullis adhuc tenentur obnoxii,
originalis in eis aegritudo sanatur in ejus gratia qui
salvos facit per lavacrum regenerationis.</p>
          </div3>
<div3>
            <head>25.</head>
            <p>
 Dicet aliquis: Quomodo ergo et ipsi vocantur
in poenitentiam? Numquid tantillos potest aliquid
poenitere? Huic respondetur: Si propterea poenitentes
dicendi non sunt, quia sensum poenitendi non
habent, nec fideles dicendi sunt, quia similiter sensum
credendi nondum habent. Si autem propterea
recte fideles vocantur, quoniam fidem per verba gestantium
quodam modo profitentur; cur non prius
etiam poenitentes habentur, cum per eorumdem verba
gestantium diabolo et huic saeculo renuntiare monstrantur?
Totum hoc in spe fit vi Sacramenti et
divinae gratiae, quam Dominus donavit Ecclesiae. Caeterum
quis ignorat quod baptizatus parvulus, si ad
rationales annos veniens non crediderit, nec se ab
illicitis concupiscentiis abstinuerit, nihil ei proderit
quod parvus accepit? Verumtamen si percepto Baptismate
de hac vita emigraverit, soluto reatu cui
originaliter erat obnoxius, perficietur in illo lumine
veritatis, quod incommutabiliter manens in aeternum,
justificatos praesentia Creatoris illuminat. Peccata
enim sola separant inter homines et Deum, quae solvuntur
Christi gratia, per quem mediatorem reconciliamur,
cum justificat impium.
</p>
          </div3>
        </div2>

<div2>
          <head>CAPUT XX.</head>
<div3>
            <head>26.</head>
            <p>
 <hi>Ad mensam Domini nemo rite
nisi baptizatus accedit.</hi> Terrentur autem isti sententia
Domini dicentis, <hi>Nisi quis natus fuerit denuo, non videbit
regnum Dei.</hi> Quod cum exponeret, ait, <hi>Nisi quis renatus
fuerit ex aqua et Spiritu, non intrabit in regnum
coelorum <note>(Joan. III, 3, 5)</note>
            </hi>. Et propterea conantur parvulis
non baptizatis innocentiae merito salutem ac
vitam aeternam tribuere; sed quia baptizati non sunt,
eos a regno coelorum facere alienos: nova quadam
et mirabili praesumptione, quasi salus ac aeterna vita
possit esse praeter Christi haereditatem, praeter regnum
coelorum. Habent enim videlicet quo confugiant,
atque ubi delitescant, quia non ait Dominus, <hi>Si quis non renatus fuerit ex aqua et Spiritu,</hi> 
 non habebit
vitam; sed ait, <hi>non intrabit in regnum Dei</hi>.
Nam si illud dixisset, nulla hinc dubitatio posset oboriri.
Auferatur ergo dubitatio: jam Dominum audiamus,
non suspiciones conjecturasque mortalium;
Dominum audiamus, inquam, non quidem hoc de
Sacramento lavacri dicentem, sed de Sacramento
sanctae mensae suae, quo nemo rite nisi baptizatus
accedit: <hi>Nisi manducaveritis carnem meam, et biberitis
sanguinem meum, non habebitis vitam in vobis.</hi> Quid
ultra quaerimus? Quid ad hoc responderi potest, nisi
pertinacia pugnaces nervos adversus constantiam
perspicuae veritatis intendat?
<pb n="0124"/>
</p>
          </div3>
<div3>
            <head>27. </head>
            <p>
An vero quisquam etiam hoc dicere audebit,
quod ad parvulos haec sententia non pertineat, possintque
sine participatione corporis hujus et sanguinis
in se habere vitam: quia non ait, Qui non
manducaverit, sicut de Baptismo, <hi>Qui non renatus
fuerit;</hi> sed ait, <hi>Si non manducaveritis,</hi> velut eos alloquens
qui audire et intelligere poterant, quod utique
non valent parvuli? Sed qui hoc dicit, non attendit
quia nisi omnes ista sententia teneat, ut sine corpore et
sanguine Filii hominis vitam habere non possint,
frustra etiam aetas major id curat. Potest enim, si
non voluntatem, sed verba loquentis attendas, eis
solis videri dictum, quibus tunc Dominus loquebatur:
quia non ait, Qui non manducaverit; sed, <hi>Si non
manducaveritis.</hi> Et ubi est quod eodem loco de hac
ipsa re ait, <hi>Panis quem ego dedero, caro mea est pro
saeculi vita <note>(Joan. VI, 54, 52)</note>
            </hi>? Secundum hoc enim
etiam ad nos pertinere illud Sacramentum intelligimus,
qui tunc nondum fuimus quando ista dicebat;
quia non possumus dicere ad saeculum nos non pertinere,
pro cujus vita Christus suam carnem dedit.
Quis autem ambigat saeculi nomine homines significatos
esse, qui nascendo in hoc saeculum veniunt?
Nam, sicut alibi ait, <hi>Filii saeculi hujus generant et
generantur <note>(Luc. XX, 34)</note>
            </hi>. Ac per hoc etiam pro parvulorum
vita caro data est, quae data est pro saeculi
vita; et si non manducaverint carnem Filii hominis,
nec ipsi habebunt vitam.</p>
          </div3>
<div3>
            <head>28.</head>
            <p>
 Hinc est etiam illud, <hi>Pater diligit Filium, et
omnia dedit in manu ejus. Qui credit in Filium, habet
vitam aeternam: qui autem incredulus est Filio, non habebit
vitam, sed ira Dei manet super eum <note>(Joan. III,
35, 36)</note>
            </hi>. In quo igitur horum genere ponemus infantes?
in eorum qui credunt in Filium, an in eorum
qui sunt increduli Filio? In neutro, ait aliquis; quia
cum adhuc credere non possunt, nec increduli deputandi
sunt. Non hoc indicat ecclesiastica regula,
quae baptizatos infantes fidelium numero adjungit.
Porro si isti qui baptizantur, propter virtutem celebrationemque
tanti Sacramenti, quamvis suo corde
atque ore non agant quod ad credendum confitendumque
<pb n="0125"/>
pertineat, tamen in numero credentium
computantur: profecto illi quibus Sacramentum defuerit,
in eis habendi sunt qui non credunt Filio;
atque ideo si hujus inanes gratiae de corpore exierint,
sequetur eos quod dictum est, Non habebunt vitam,
sed ira Dei manet super eos. Unde hoc, quando eos
clarum est peccata propria non habere, si nec originali
peccato teneantur obnoxii?
</p>
          </div3>
        </div2>

<div2>
          <head>CAPUT XXI.</head>
<div3>
            <head>29.</head>
            <p>
 <hi>Inscrutabile, cur infantes alii
discedant frustrati Baptismo, alii non.</hi> Bene autem non
ait, <hi>ira Dei</hi> veniet super eum; sed, <hi>manet super eum.</hi> 
Ab hac quippe ira, qua omnes sub peccato sunt, de
qua dicit Apostolus, <hi>Fuimus enim et nos aliquando naturaliter
filii irae, sicut et caeteri <note>(Ephes. II, 3)</note>
            </hi>, nulla
res liberat, nisi gratia Dei, per Jesum Christum Dominum
nostrum. Haec gratia cur ad illum veniat, ad
illum non veniat, occulta esse causa potest, injusta
non potest. <hi>Numquid</hi> enim <hi>iniquitas apud Deum?
Absit <note>(Rom. IX, 14)</note>
            </hi>. Sed prius sanctarum Scripturarum
auctoritatibus colla subdenda sunt, ut ad intellectum
per fidem quisque perveniat. Neque enim frustra
dictum est: <hi>Judicia tua sicut abyssus multa <note>(Psal. XXXV, 7)</note>
            </hi>.
Cujus abyssi altitudinem veluti expavescens,
exclamat Apostolus: <hi>O altitudo divitiarum
sapientiae et scientiae Dei!</hi> Praemiserat quippe sententiam
mirae profunditatis, dicens: <hi>Conclusit enim
Deus omnes in incredulitate, ut omnibus misereatur.</hi> 
Cujus profunditatis veluti horrore percussus: <hi>O altitudo,</hi> 
inquit, <hi>divitiarum sapientiae et scientiae Dei! quam
inscrutabilia judicia ejus, et investigabiles viae ejus!
Quis enim cognovit sensum Domini? Aut quis consiliarius
illius fuit? Aut quis prior dedit illi, et retribuetur
ei</hi>? <hi>Quoniam ex ipso, et per ipsum, et in ipso sunt
omnia; ipsi gloria in saecula saeculorum. Amen <note>(Rom.
XI, 32-36)</note>
            </hi>. Valde ergo parvum sensum habemus ad
discutiendam justitiam judiciorum Dei; ad discutiendam
gratiam gratuitam, nullis meritis praecedentibus
non iniquam, quae non tam movet cum praestatur indignis,
quam cum aeque indignis aliis denegatur.</p>
          </div3>
<div3>
            <head>30.</head>
            <p>
 Nam et hi quibus videtur injustum ut parvuli
sine gratia Christi de corpore exeuntes, non solum
regno Dei, quo et ipsi fatentur nisi per Baptismum
renatos intrare non posse; verum etiam vita aeterna
et salute priventur; quaerentes quomodo justum sit
ut alius ab originali impietate solvatur, alius non solvatur,
cum eadem sit utriusque conditio: ipsi respondeant
secundum suam sententiam, quomodo
identidem justum sit ut huic praestetur Baptismus,
quo intret in regnum Dei, illi non praestetur, cum sit
utriusque par causa. Si enim movet, cur ex his duobus,
cum ex aequo ambo sint originaliter peccatores,
alius ab hoc vinculo solvitur, cui conceditur Baptismus;
alius non solvitur, cui talis gratia non conceditur:
cur non pariter movet, quod ex duobus originaliter
innocentibus, alius accipit Baptismum, quo in
regnum Dei possit intrare; alius non accipit, ne ad
<pb n="0126"/>
regnum Dei possit accedere? Nempe in utraque causa
ad illam exclamationem reditur, <hi>O altitudo divitiarum!</hi> 
Ex ipsis deinde baptizatis parvulis, dicatur
mihi, cur alius rapitur, ne malitia mutet intellectum
ejus <note>(Sap. IV, 11)</note>; et alius vivit, impius futurus?
Nonne si ambo raperentur, ambo in regnum coelorum
ingrederentur? Et tamen non est iniquitas apud
Deum. Quid? illud quem non moveat, quem non in
tanta altitudine exclamare compellat, quod alii parvuli
spiritu immundo vexantur, alii nihil tale patiuntur,
alii etiam in uteris matrum, sicut Jeremias, sanctificantur <note>(Jerem. I, 5)</note>;
cum omnes, si est originale
peccatum, pariter rei sint; si non est, pariter innocentes
sint? Unde ista tanta diversitas, nisi quia
inscrutabilia sunt judicia ejus, et investigabiles viae
ejus?
</p>
          </div3>
        </div2>

<div2>
          <head>CAPUT XXII.</head>
<div3>
            <head>31.</head>
            <p>
 <hi>Refellit eos qui putant animas
ob delicta alibi commissa, in corpora meritis suis convenientia
detrudi, in iisque magis minusve affligi.</hi> An
forte illud jam explosum repudiatumque sentiendum
est, quod animae prius in coelesti habitatione peccantes,
gradatim atque paulatim ad suorum meritorum
corpora veniant, ac pro ante gesta vita magis minusve
corporeis pestibus affligantur? Cui opinioni quamvis
sancta Scriptura apertissime contradicat, quae
cum gratiam commendaret, <hi>Nondum,</hi> inquit, <hi>natis,
nec qui aliquid egerant boni aut mali, ut secundum
electionem propositum Dei maneret, non ex operibus,
sed ex vocante dictum est quod major serviet minori:</hi> 
nec ipsi tamen qui hoc sentiunt, evadunt hujus quaestionis
angustias, sed in eis coarctati et haerentes similiter, <hi>O altitudo!</hi> 
 exclamare coguntur. Unde enim
fit ut homo ab ineunti pueritia modestior, ingeniosior,
temperantior, ex magna parte libidinum victor, qui
oderit avaritiam, luxuriam detestetur, atque ad virtutes
caeteras provectior aptiorque consurgat, et tamen
eo loco sit, ubi ei praedicari gratia christiana
non possit? <hi>Quomodo</hi> enim <hi>invocabunt in quem non
crediderunt? Aut quomodo credent ei quem non audierunt?
Quomodo autem audient sine praedicante <note>(Rom.
X, 14)</note>
            </hi>? Alius autem tardus ingenio, libidinibus deditus,
flagitiis et facinoribus coopertus, ita gubernetur,
ut audiat, credat, baptizetur, rapiatur, aut si
detentus hic fuerit, laudabiliter hic vivat? Ubi duo
isti tam diversa merita contraxerunt, non dico, ut
iste credat, ille non credat, quod est propriae voluntatis;
sed ut iste audiat quod credat, ille non audiat;
hoc enim non est in hominis potestate: ubi, inquam,
haec tam diversa merita contraxerunt? Si in coelo
egerunt aliquam vitam, ut pro suis actibus propellerentur
vel laberentur in terras, congruisque suae
ante actae vitae corporeis receptaculis tenerentur:
ille utique melius ante hoc mortale corpus vixisse credendus
est, qui eo non multum meruit praegravari,
ut et bonum haberet ingenium, et concupiscentiis
<pb n="0127"/>
ejus mitioribus urgeretur, quas posset facile superare:
et tamen eam sibi gratiam praedicari non meruit,
qua sola posset a secundae mortis pernicie liberari.
Ille autem pro meritis deterioribus, sicut putant,
graviori corpori implicitus, et ob hoc cordis obtusi,
cum carnis illecebris ardentissima cupidine vinceretur,
et per nequissimam vitam peccatis pristinis,
quibus ad hoc venire meruerat, adderet pejora terrena;
aut in cruce tamen audivit, <hi>Hodie mecum eris in
paradiso <note>(Luc. XXIII, 43)</note>
            </hi>; aut alicui cohaesit apostolo,
cujus praedicatione mutatus, et per lavacrum
regenerationis salvus effectus est: ut ubi abundavit
peccatum, superabundaret gratia. Quid hinc respondeant,
omnino non video, qui volentes humanis conjecturis
justitiam Dei defendere, et ignorantes altitudinem
gratiae, fabulas improbabiles texuerunt.</p>
          </div3>
<div3>
            <head>32.</head>
            <p>
 Multa enim dici possunt de miris vocationibus
hominum, sive quas legimus, sive quas experti sumus,
quibus eorum opinio subvertatur, qui credunt ante
ista corpora sua, quasdam proprias vitas gessisse animas
hominum, quibus ad haec venirent, pro diversitate
meritorum diversa hic experturae vel bona vel
mala. Sed terminandi hujus operis cura non sinit in
his diutius immorari. Unum tamen, quod inter multa
mirabile comperi, non tacebo. Quis non secundum
istos, qui ex meritis prioris vitae ante hoc corpus
in coelestibus gestae animas terrenis corporibus
magis minusve gravari opinantur, affirmet eos ante
istam vitam sceleratius immaniusque peccasse, qui
mentis lumen sic amittere meruerunt, ut sensu vicino
pecoribus nascerentur; non dico tardissimi ingenio,
nam hoc de aliis dici solet; sed ita excordes,
ut etiam cirrati ad movendum risum exhibeant cordatis
delicias fatuitatis, quorum nomen ex graeco
derivatum moriones vulgus appellat? Talium tamen
quidam fuit ita christianus, ut cum esset omnium injuriarum
suarum mira fatuitate patientissimus, injuriam
tamen Christi nominis vel in se ipso religionis
qua imbutus erat, sic ferre non posset, ut blasphemantes
videlicet cordatos, a quibus haec ut provocaretur
audiebat, insectari lapidibus non desisteret,
nec in ea causa vel dominis parceret. Tales ergo
praedestinari et creari arbitror, ut qui possunt, intelligant,
Dei gratiam et Spiritum qui ubi vult spirat <note>(Joan. III, 8)</note>,
ob hoc omne ingenii genus in filiis
misericordiae non praeterire, itemque omne ingenii
genus in gehennae filiis praeterire, <hi>ut qui gloriatur in
Domino glorietur <note>(I Cor. I, 31)</note>
            </hi>. Illi autem qui pro
meritis vitae superioris accipere quasque animas
diversa terrena corpora affirmant, quibus aliae magis,
<pb n="0128"/>
aliae minus graventur, et pro eisdem meritis humana
ingenia variari, ut acutiora sint quaedam, et alia
obtusiora, proque ipsius vitae superioris meritis divinam
quoque gratiam liberandis hominibus dispensari;
quid de isto poterunt respondere? Quomodo ei
tribuent et teterrimam vitam superiorem, ut ex hoc
fatuus nasceretur; et tam bene meritam, ut ex hoc
in Christi gratia multis acutissimis praeferretur?</p>
          </div3>
<div3>
            <head>33.</head>
            <p>
 Cedamus igitur et consentiamus auctoritati
sanctae Scripturae, quae nescit falli nec fallere: et sicut
nondum natos ad discernenda merita eorum aliquid
boni vel mali egisse non credimus; ita omnes
sub peccato esse, quod per unum hominem intravit
in mundum, et per omnes homines pertransiit, a quo
non liberat nisi gratia Dei per Dominum nostrum Jesum
Christum, minime dubitemus.
</p>
          </div3>
        </div2>

<div2>
          <head>CAPUT XXIII.</head>
<p> <hi>Christus etiam infantium salvator
et redemptor.</hi> Cujus medicinalis adventus non
est opus sanis, sed aegrotantibus; quia non venit
vocare justos, sed peccatores: in cujus regnum non
intrabit nisi qui renatus fuerit ex aqua et spiritu, nec
praeter regnum ejus salutem ac vitam possidebit aeternam.
Quoniam qui non manducaverit carnem ejus, et
qui incredulus est Filio, non habebit vitam, sed ira Dei
manet super eum. Ab hoc peccato, ab hac aegritudine,
ab hac ira Dei, cujus naturaliter filii sunt, qui etiam
si per aetatem non habent proprium, trahunt tamen
originale peccatum, non liberat nisi Agnus Dei qui
tollit peccata mundi <note>(Joan. I, 29)</note>, nonnisi Medicus
qui non venit propter sanos, sed propter aegrotos,
nonnisi Salvator, de quo dictum est generi humano, <hi>Natus est vobis hodie Salvator 
 <note>(Luc. II, 11)</note>
            </hi>: nonnisi
Redemptor, cujus sanguine deletur debitum nostrum.
Nam quis audeat dicere, non esse Christum infantium
salvatorem nec redemptorem? Unde autem salvos
facit, si nulla in eis est originalis aegritudo peccati?
Unde redimit, si non sunt per originem primi
hominis venumdati sub peccato? Nulla igitur ex
nostro arbitrio, praeter Baptismum Christi, salus aeterna
promittatur infantibus, quam non promittit Scriptura
divina, humanis omnibus ingeniis praeferenda.</p>
</div2>

<div2>
          <head>CAPUT XXIV.</head>
<div3>
            <head>34.</head>
            <p>
 <hi>Baptismus salus, Eucharistia
vita vocatur a Punicis Christianis.</hi> Optime Punici
Christiani Baptismum ipsum nihil aliud quam salutem,
et sacramentum corporis Christi, nihil aliud
quam vitam vocant. Unde, nisi ex antiqua, ut existimo,
et apostolica traditione, qua Ecclesiae Christi
insitum tenent, praeter Baptismum et participationem
mensae Dominicae, non solum ad regnum Dei, sed
nec ad salutem et vitam aeternam posse quemquam
hominum pervenire? Hoc enim et Scriptura testatur,
secundum ea quae supra diximus. Nam quid aliud tenent,
qui Baptismum nomine salutis appellant, nisi
quod dictum est, <hi>Salvos nos fecit per lavacrum regenerationis <note>(Tit. III, 5)</note>
            </hi>;
et quod Petrus ait, <hi>Sic et vos simili
forma Baptisma salvos facit <note>(I Petr. III, 21)</note>
            </hi>? Quid
aliud etiam, qui sacramentum mensae Dominicae vitam
<pb n="0129"/>
vocant, nisi quod dictum est, <hi>Ego sum panis vivus,
qui de coelo descendi;</hi> et, <hi>Panis quem ego dedero,
caro mea est pro saeculi vita;</hi> et, <hi>Si non manducaveritis
carnem Filii hominis et sanguinem biberitis, non
habebitis vitam in vobis <note>(Joan. VI, 51, 52, 54)</note>
            </hi>? Si ergo
ut tot et tanta divina testimonia concinunt, nec salus
nec vita aeterna sine Baptismo et corpore et sanguine
Domini cuiquam speranda est, frustra sine his promittitur
parvulis. Porro si a salute ac vita aeterna
hominem nisi peccata non separant, per haec Sacramenta
nonnisi peccati reatus in parvulis solvitur: de
quo reatu scriptum est, neminem esse mundum, <hi>nec
si unius diei fuerit vita ejus <note>(Job XIV, 4, sec. LXX)</note>
            </hi>.
Unde est et illud in Psalmis: <hi>Ego enim in iniquitatibus
conceptus sum, et in peccatis mater mea me in utero
aluit <note>(Psal. L, 7)</note>
            </hi>. Aut enim ex persona generali ipsius
hominis dicitur, aut si proprie de se David hoc dicit,
non utique de fornicatione, sed de legitimo connubio
natus fuit. Non itaque dubitemus etiam pro infantibus
baptizandis sanguinem fusum, qui priusquam funderetur,
sic in Sacramento datus est et commendatus,
ut diceretur, <hi>Hic est sanguis meus, qui pro multis
effundetur in remissionem peccatorum <note>(Matth. XXVI, 28)</note>
            </hi>.
Negant enim illos liberari, qui sub peccato esse nolunt
fateri. Nam unde liberantur, si nulla servitute
peccati tenentur obstricti?</p>
          </div3>
<div3>
            <head>35.</head>
            <p>
 <hi>Ego,</hi> inquit, <hi>lux in saeculum veni, ut omnis qui
crediderit in me, non maneat in tenebris <note>(Joan. XII, 46)</note>
            </hi>.
Hoc dicto quid ostendit, nisi in tenebris esse omnem
qui non credit in eum, et credendo efficere ne maneat
in tenebris? Has tenebras quid nisi peccata intelligimus?
Sed quodlibet aliud intelligantur hae tenebrae,
profecto qui non credit in Christum, manebit in eis:
et utique poenales sunt, non quasi nocturnae ad quietem
animantium necessariae.
</p>
          </div3>
        </div2>

<div2>
          <head>CAPUT XXV.</head>
<p> <hi>Parvulos mox natos illuminari quidam
perperam colligebant ex Evangelio.</hi> Proinde parvuli,
si per Sacramentum quod ad hoc divinitus institutum
est, in credentium numerum non transeant, profecto
in his tenebris remanebunt.</p>
<div3>
            <head>36.</head>
            <p>
 Quamvis eos nonnulli mox natos illuminari
credant, sic intelligentes quod scriptum est, <hi>Erat lumen
verum, quod illuminat omnem hominem venientem
in hunc mundum <note>(Id. I, 9)</note>
            </hi>. Quod si ita est, multum
mirandum est quomodo illuminati ab unico Filio,
quod erat in principio Verbum Deus apud Deum, non
admittantur ad regnum Dei, nec sint haeredes Dei,
cohaeredes autem Christi. Hoc enim eis nisi per Baptismum
non praestari, etiam qui hoc sentiunt, confitentur.
Deinde jam illuminati, si ad consequendum
regnum Dei nondum sunt idonei; saltem ipsum Baptismum,
quo ad hoc idonei fiunt, laeti suscipere debuerunt:
cui tamen eos videmus cum magnis fletibus
reluctari, eamque ignorantiam in illa aetate contemnimus,
ut Sacramenta quae illis prodesse novimus, in
eis etiam reluctantibus compleamus. Cur enim et
Apostolus dicit, <hi>Nolite pueri esse mentibus <note>(I Cor. XIV,
20)</note>
            </hi>; si jam lumine illo vero quod Verbum Dei est,
eorum mentes illuminatae sunt?
<pb n="0130"/>
</p>
          </div3>
<div3>
            <head>37. </head>
            <p>
Itaque illud quod in Evangelio positum est. <hi>Erat lumen verum, quod illuminat omnem hominem venientem
in hunc mundum,</hi> 
 ideo dictum est, quia nullus
hominum illuminatur nisi illo lumine veritatis, quod
Deus est: ne quisquam putaret ab eo se illuminari, a
quo audit ut discat, non dico, si quemquam magnum
hominem, sed nec si angelum ei contingat habere
doctorem. Adhibetur enim sermo veritatis extrinsecus
vocis ministerio corporalis, verumtamen <hi>neque qui
plantat est aliquid, neque qui rigat, sed qui incrementum
dat Deus <note>(I Cor. III, 7)</note>
            </hi>. Audit quippe homo dicentem
vel hominem vel angelum; sed ut sentiat et cognoscat
verum esse quod dicitur, illo lumine intus mens ejus
aspergitur, quod aeternum manet, quod etiam in tenebris
lucet. Sed sicut sol iste a caecis, quamvis eos
suis radiis quodam modo vestiat, sic ab stultitiae tenebris
non comprehenditur.</p>
          </div3>
<div3>
            <head>38.</head>
            <p>
 Cur autem, cum dixisset, <hi>quod illuminat omnem
hominem;</hi> addiderit, <hi>venientem in hunc mundum;</hi> unde
haec opinio nata est, quod in exortu corporali ab utero
matris recentissimo illuminet mentes nascentium parvulorum:
quamvis in graeco ita sit positum, ut
possit etiam intelligi lumen ipsum veniens in hunc
mundum: tamen si hominem venientem in hunc
mundum, necesse est accipi, aut simpliciter dictum
arbitror, sicut multa in Scripturis reperiuntur, quibus
etiam detractis nihil sententiae minuatur; aut si propter
aliquam distinctionem additum esse credendum
est, fortasse hoc dictum est, ad discernendam spiritualem
illuminationem ab ista corporali, quae sive per
coeli luminaria, sive quibusque ignibus illuminat oculos
carnis; ut hominem interiorem dixerit venientem
in hunc mundum, quia exterior corporeus est, sicut
hic mundus; tanquam diceret, Illuminat omnem hominem
venientem in corpus, secundum illud quod
scriptum est: <hi>Sortitus sum animam bonam, et veni in
corpus incoinquinatum <note>(Sap. VIII, 19, 20)</note>
            </hi>. Aut ergo
sic dictum est, si distinctionis alicujus gratia
dictum est; <hi>Illuminat omnem hominem venientem
in hunc mundum;</hi> tanquam dictum esset, Illuminat
omnem interiorem hominem, quia homo interior
cum veraciter fit sapiens, nonnisi ab illo illuminatur
qui est lumen verum: aut si rationem ipsam,
qua humana anima rationalis appellatur, quae ratio
adhuc velut quieta et quasi sopita, tamen insita et
quodam modo inseminata in parvulis latet, illuminationem
voluit appellare, tanquam interioris oculi
creationem; non resistendum est, tunc eam fieri; cum
anima creatur, et non absurde hoc intelligi, cum
homo venit in mundum. Verumtamen etiam ipse,
quamvis jam creatus oculus, necesse est in tenebris
maneat, si non credat in eum qui dixit, <hi>Ego lux in
<pb n="0131"/>
saeculum veni, ut omnis qui credit in me non maneat in
tenebris.</hi> Quod per sacramentum Baptismatis in parvulis
fieri non dubitat mater Ecclesia, quae cor et os
maternum eis praestat, ut sacris mysteriis imbuantur;
quia nondum possunt corde proprio credere ad justitiam,
nec ore proprio confiteri ad salutem <note>(Rom. X,
10)</note>. Nec ideo tamen eos quisquam fidelium fideles
appellare cunctatur, quod a credendo utique nomen
est: quamvis hoc non ipsi, sed alii pro eis inter sacramenta
responderint.
</p>
          </div3>
        </div2>

<div2>
          <head>CAPUT XXVI.</head>
<div3>
            <head>39.</head>
            <p>
 <hi>Concludit peccato originis
omnes obnoxios.</hi> Nimis longum fiet, si ad singula testimonia
similiter disputemus. Unde commodius esse
arbitror, acervatim cogere, quae occurrere potuerint,
vel quae sufficere videbuntur, quibus appareat Dominum
Jesum Christum non aliam ob causam in carne
venisse, ac forma servi accepta factum obedientem
usque ad mortem crucis <note>(Philipp. II, 7, 8)</note>, nisi ut hac
dispensatione misericordissimae gratiae omnes, quibus
tanquam membris in suo corpore constitutis caput
est ad capessondum regnum coelorum, vivificaret,
salvos faceret, liberaret, redimeret, illuminaret, qui
prius fuissent in peccatorum morte, languoribus, servitute,
captivitate, tenebris constituti, sub potestate
diaboli principis peccatorum: ac sic fieret mediator
Dei et hominum, per quem post inimicitias impietatis
nostrae, illius gratiae pace finitas, reconciliaremur
Deo in aeternam vitam, ab aeterna morte quae talibus
impendebat erepti. Hoc enim cum abundantius apparuerit,
consequens erit ut ad istam Christi dispensationem,
quae per ejus humilitatem facta est, pertinere
non possint, qui vita, salute, liberatione, redemptione,
illuminatione non indigent. Et quoniam ad hanc pertinet
Baptismus, quo Christo consepeliuntur, ut incorporentur
illi membra ejus, hoc est fideles ejus: profecto nec
Baptismus est necessarius eis qui illo remissionis et
reconciliationis beneficio, quae fit per mediatorem,
non opus habent. Porro quia parvulos baptizandos
esse concedunt, qui contra auctoritatem universae Ecclesiae,
procul dubio per Dominum et Apostolos traditam,
venire non possunt: concedant oportet eos
egere illis beneficiis mediatoris, ut abluti per Sacramentum
charitatemque fidelium, ac sic incorporati
Christi corpori, quod est Ecclesia, reconcilientur Deo,
ut in illo vivi, ut salvi, ut liberati, ut redempti, ut illuminati
fiant: unde, nisi a morte, vitiis, reatu, subjectione,
tenebris peccatorum? quae quoniam nulla in
ea aetate per suam vitam propriam commiserunt, restat
originale peccatum.
</p>
          </div3>
        </div2>

<div2>
          <head>CAPUT XXVII.</head>
<div3>
            <head>40.</head>
            <p>
 <hi>Congerit testimonia Scripturarum.</hi> 
Haec ratiocinatio tunc erit fortior cum ea quae
promisi testimonia multa congessero. Jam supra posuimus: <hi>Non veni vocare justos, sed peccatores 
 <note>(Luc.
V, 32)</note>
            </hi>. Item cum ad Zacchaeum esset ingressus: <hi>Hodie,</hi> 
<pb n="0132"/>
inquit, <hi>salus domui huic facta est, quoniam et iste
filius est Abrahae. Venit enim Filius hominis quaerere et
salvare quod perierat <note>(Luc. XIX, 9, 10)</note>
            </hi>. Hoc et de ove
perdita et relictis nonaginta novem quaesita et inventa;
hoc et de drachma quae perierat ex decem <note>(Id. XV, 3-10)</note>.
Unde <hi>oportebat,</hi> ut dicit, <hi>praedicari in nomine ejus poenitentiam
et remissionem peccatorum in omnes gentes,
incipientibus ab Jerusalem <note>(Id. XXIV, 46, 47)</note>
            </hi>. Marcus
etiam in fine Evangelii sui Dominum dixisse testatur: <hi>Euntes in mundum universum praedicate Evangelium
omni creaturae. Qui crediderit et baptizatus fuerit, salvus
erit: qui vero non crediderit, condemnabitur 
 <note>(Marc.
XVI, 15, 16)</note>
            </hi>. Quis autem nesciat, credere esse infantibus
baptizari, non credere autem, non baptizari?
Ex Joannis autem Evangelio quamvis jam nonnulla
posuerimus, attende etiam ista. Joannes Baptista de
illo: <hi>Ecce Agnus Dei, ecce qui tollit peccata mundi <note>(Joan. I, 29)</note>
            </hi>.
Et ipse de se ipso: <hi>Qui de ovibus meis
sunt, vocem meam audiunt; et ego novi illas, et sequuntur
me; et ego vitam aeternam do illis, et non peribunt
in aeternum <note>(Id. X, 27, 28)</note>
            </hi>. Quia ergo de ovibus ejus
non esse incipiunt parvuli, nisi per Baptismum; profecto
si hoc non accipiunt, peribunt: vitam enim
aeternam, quam suis dabit ovibus, non habebunt.
Item alio loco: <hi>Ego sum via, veritas et vita. Nemo
venit ad Patrem nisi per me <note>(Id. XIV, 6)</note>
            </hi>.</p>
          </div3>
<div3>
            <head>41.</head>
            <p>
 Hanc doctrinam suscipientes Apostoli, vide
quanta contestatione declarent. Petrus in prima Epistola: <hi>Benedictus,</hi> 
 inquit, <hi>Deus et Pater Domini nostri
Jesu Christi, secundum multitudinem misericordiae
suae, qui regeneravit nos in spem vitae aeternae, per resurrectionem
Jesu Christi, in haereditatem immortalem
et incontaminatam</hi>, <hi>florentem, servatam in coelis, vobis
qui in virtute Dei conservamini per fidem in salutem
paratam palam fieri in tempore novissimo.</hi> Et paulo
post: <hi>Inveniamini,</hi> inquit, <hi>in laudem et honorem Jesu
Christi, quem ignorabatis; in quem modo non videntes
creditis, quem cum videritis, exsultabitis gaudio inenarrabili,
et honorato gaudio</hi>, <hi>percipientes testamentum
fidei, salutem animarum vestrarum <note>(I Petr. I, 3-9)</note>
            </hi>.
Item alio loco: <hi>Vos autem,</hi> inquit, <hi>genus electum, regale
sacerdotium, gens sancta, populus in adoptione, ut
virtutes enuntietis ejus, qui vos de tenebris vocavit in admirabile
lumen suum <note>(Id. II, 9)</note>
            </hi>. Et iterum: <hi>Christus,</hi> 
inquit, <hi>pro peccatis nostris passus est, justus pro injustis,
ut nos adducat ad Deum.</hi> Item cum commemorasset
in arca Noe, octo homines salvos factos: <hi>Sic
et vos,</hi> inquit, <hi>simili forma Baptisma salvos facit <note>(Id. III, 18-21)</note>.</hi> 
 Ab hac ergo salute et lumine alieni
sunt parvuli, et in perditione ac tenebris remanebunt,
nisi per adoptionem populo Dei fuerint sociati, tenentes
Christum passum justum pro injustis, ut eos adducat
ad Deum.</p>
          </div3>
<div3>
            <head>42.</head>
            <p>
 Ex Epistola etiam Joannis haec mihi occurrerunt,
quae huic quaestioni necessaria visa sunt. <hi>Quod
<pb n="0133"/>
si in lumine,</hi> inquit, <hi>ambulaverimus, sicut et ipse est in
lumine, societatem habemus in invicem, et sanguis Jesu
Christi filii ejus purgabit nos ab omni delicto <note>(I Joan.
I, 7)</note>
            </hi>. Item alio loco: <hi>Si testimonium,</hi> inquit, <hi>hominum
accipimus, testimonium Dei majus est; quia hoc est testimonium
Dei, quod majus est</hi>, <hi>quia testificatus est de
Filio suo. Qui crediderit in Filium Dei, habet testimonium 
 in semetipso. Qui non crediderit Deo, mendacem
facit eum; quia non credidit in testimonium quod testificatus
est de Filio suo. Et hoc est testimonium, quia
vitam aeternam dedit nobis Deus; et haec vita in Filio
ejus est. Qui habet Filium, habet vitam: qui non habet
Filium, non habet vitam <note>(Id. V, 9-12)</note>
            </hi>. Non solum igitur
regnum coelorum, sed nec vitam parvuli habebunt,
si Filium non habebunt, quem nisi per Baptismum
ejus habere non possunt. Item alio loco: <hi>In
hoc,</hi> inquit, <hi>manifestatus est Filius Dei, ut solvat opera
diaboli <note>(Id. III, 8)</note>
            </hi>. Non ergo pertinebunt parvuli ad
gratiam manifestationis Filii Dei, si non in eis solvet
opera diaboli.</p>
          </div3>
<div3>
            <head>43.</head>
            <p>
 Jam nunc attende in hanc rem Pauli apostoli
testimonia, tanto utique plura, quanto plures Epistolas
scripsit, et quanto diligentius curavit commendare
gratiam Dei adversus eos qui operibus gloriabantur,
atque ignorantes Dei justitiam, et suam volentes constituere,
justitiae Dei non erant subjecti <note>(Rom. X, 3)</note>.
In Epistola ad Romanos: <hi>Justitia,</hi> inquit, <hi>Dei in omnes
qui credunt: non enim est distinctio. Omnes enim
peccaverunt, et egent gloria Dei: justificati gratis per
gratiam ipsius, per redemptionem quae est in Christo
Jesu: quem proposuit Deus propitiatorium per fidem
in sanguine ipsius, ad ostensionem justitiae ejus propter
propositum praecedentium peccatorum in Dei patientia</hi>, <hi>ad ostendendam justitiam ipsius in hoc tempore, ut sit
justus et justificans eum qui ex fide est Jesu 
 <note>(Id. III,
22-26)</note>
            </hi>. Item alio loco: <hi>Ei qui operatur,</hi> inquit, <hi>merces
non imputatur secundum gratiam, sed secundum debitum.
Ei vero qui non operatur, credit autem in eum
qui justificat impium, deputatur fides ejus ad justitiam.
Sicut et David dicit beatitudinem hominis, cui Deus accepto
fert justitiam sine operibus: Beati quorum remissae
sunt iniquitates, et quorum tecta sunt peccata. Beatus vir
cui non imputavit Dominus peccatum.</hi> Item paulo post: <hi>Non est autem scriptum,</hi> 
 inquit, <hi>propter illum tantum,
<pb n="0134"/>
quia deputatum est illi</hi>; <hi>sed et propter nos, quibus deputabitur
credentibus in eum qui excitavit Jesum Christum
Dominum nostrum a mortuis, qui traditus est propter delicta
nostra, et resurrexit propter justificationem nostram <note>(Rom. IV, 4-8, 23-25)</note>
            </hi>.
Et paulo post: <hi>Si enim Christus,</hi> inquit, <hi>cum infirmi essemus adhuc juxta tempus, pro impiis
mortuus est 
 <note>(Id. V, 6)</note>
            </hi>. Et alibi: <hi>Scimus,</hi> inquit, <hi>quia
lex spiritualis est; ego autem carnalis sum, venumdatus
sub peccato. Quod enim operor ignoro: non enim quod
volo, hoc ago; sed quod odi, illud facio. Si autem quod
nolo hoc facio, consentio legi, quoniam bona</hi>. <hi>Nunc
autem non jam ego operor illud, sed id quod in me habitat
peccatum. Scio enim quia non habitat in me, id est,
in carne mea bonum: nam velle adjacet mihi, perficere
autem bonum non invenio. Non enim quod volo facio
bonum; sed quod nolo malum, hoc ago. Si autem quod
nolo, ego hoc facio; jam non ego operor illud, sed quod
habitat in me peccatum. Invenio igitur legem mihi volenti
facere bonum, quoniam mihi malum adjacet. Condelector
enim legi Dei secundum interiorem hominem:
video autem aliam legem in membris meis repugnantem
legi mentis meae, et captivantem me in lege peccati,
quae est in membris meis. Miser ego homo, quis me liberabit
de corpore mortis hujus? Gratia Dei per Jesum
Christum Dominum nostrum <note>(Id. VII, 14-25)</note>
            </hi>. Dicant
qui possunt homines nasci non in corpore mortis hujus,
ut possint etiam dicere, non eis necessariam gratiam
Dei per Jesum Christum, qua liberentur de corpore
mortis hujus. Item paulo post: <hi>Quod enim impossibile
erat legis</hi>, <hi>in quo infirmabatur per carnem,
Deus Filium suum misit in similitudine carnis peccati,
et de peccato damnavit peccatum in carne <note>(Id. VIII, 3)</note>
            </hi>.
Dicant qui audent, oportuisse nasci Christum in similitudine
carnis peccati, nisi nos nati essemus in carne
peccati.</p>
          </div3>
<div3>
            <head>44.</head>
            <p>
 Item ad Corinthios: <hi>Tradidi enim vobis in primis,</hi> 
inquit, <hi>quod et accepi, quia Christus mortuus est
pro peccatis nostris secundum Scripturas <note>(I Cor. XV, 3)</note>
            </hi>.
Item ad eosdem Corinthios in secunda: <hi>Charitas
enim Christi compellit nos; judicantes hoc, quoniam
si unus pro omnibus mortuus est, ergo omnes mortui
sunt. Et pro omnibus mortuus est Christus, ut qui
vivunt, jam non sibi vivant, sed ei qui pro ipsis mortuus
est et resurrexit. Itaque nos amodo neminem novimus
secundum carnem: et si noveramus secundum
carnem Christum, sed nunc jam non novimus. Si qua
igitur in Christo nova creatura, vetera transierunt, ecce
facta sunt omnia nova. Omnia autem ex Deo, qui
reconciliavit nos sibi per Christum, et dedit nobis ministerium
reconciliationis. Quemadmodum? Quia Deus
<pb n="0135"/>
erat in Christo mundum reconcilians sibi, non reputans
illis delicta eorum, et ponens in nobis verbum reconciliationis.
Pro Christo ergo legatione fungimur, tanquam
Deo exhortante per nos: obsecramus pro Christo
reconciliari Deo. Eum qui non noverat peccatum, pro
nobis peccatum fecit, ut nos simus justitia Dei in ipso.
Cooperantes autem et rogamus, ne in vacuum gratiam
Dei suscipiatis. Dicit enim: Tempore acceptabili exaudivi
te, et in die salutis adjuvi te. Ecce nunc tempus
acceptabile, ecce nunc dies salutis <note>(II Cor. V, 14-VI, 2)</note>
            </hi>.
Ad hanc reconciliationem et salutem si non pertinent
parvuli, quis eos quaerit ad Baptismum Christi?
Si autem pertinent, inter homines mortuos
sunt, pro quibus ille mortuus est; nec ab eo reconciliari
et salvari possunt, nisi dimissa non reputet
delicta eorum.</p>
          </div3>
<div3>
            <head>45.</head>
            <p>
 Item ad Galatas: <hi>Gratia vobis et pax a Deo Patre,
et Domino Jesu Christo, qui dedit semetipsum pro
peccatis nostris, ut eximeret nos de praesenti saeculo
maligno <note>(Galat. I, 3, 4)</note>
            </hi>. Et alio loco: <hi>Lex transgressionis
gratia proposita est</hi>, <hi>donec veniret semen cui
promissum est, dispositum per Angelos in manu mediatoris.
Mediator autem unius non est: Deus vero unus
est. Lex ergo adversus promissa Dei? Absit. Si enim
data esset lex, quae posset vivificare, omnino ex lege
esset justitia. Sed conclusit Scriptura omnia sub peccato,
ut promissio ex fide Jesu Christi daretur credentibus <note>(Id. III, 19-22)</note>
            </hi>.</p>
          </div3>
<div3>
            <head>46.</head>
            <p>
 Ad Ephesios etiam: <hi>Et vos cum essetis mortui
delictis et peccatis vestris, in quibus aliquando ambulastis
secundum saeculum mundi hujus, secundum principem
potestatis aeris, spiritus ejus qui nunc operatur
in filiis diffidentiae, in quibus et nos omnes aliquando
conversati sumus in desideriis carnis nostrae facientes
voluntatem carnis, et affectionum, et eramus naturaliter
filii irae, sicut et caeteri. Deus autem qui dives est in
misericordia, propter multam dilectionem qua dilexit
nos, et cum essemus mortui peccatis, convivificavit nos
Christo, cujus gratia sumus salvi facti.</hi> Et paulo post: <hi>Gratia,</hi> 
 inquit, <hi>salvi facti estis per fidem; et hoc non
ex vobis, sed Dei donum est: non ex operibus, ne forte
quis extollatur. Ipsius enim sumus figmentum, creati in
Christo Jesu in operibus bonis, quae praeparavit Deus
ut in illis ambulemus.</hi> Et paulo post: <hi>Qui eratis,</hi> inquit, <hi>illo tempore sine Christo, alienati a societate
Israel, et peregrini testamentorum et promissionis, spem
non habentes, et sine Deo in hoc mundo: nunc autem
in Christo Jesu, qui aliquando eratis longe, facti 
 estis
prope in sanguine Christi. Ipse est enim pax nostra,
qui fecit utraque unum, et medium parietem maceriae
solvens inimicitias, in carne sua legem mandatorum
decretis evacuans, ut duos conderet in se in unum
novum hominem, faciens pacem, et commutaret utrosque
in uno corpore Deo, per crucem interficiens inimicitias
in semetipso. Et veniens evangelizavit pacem
<pb n="0136"/>
vobis qui eratis longe, et pacem his qui prope, quia per
ipsum habemus accessum ambo in uno spiritu ad Patrem <note>(Ephes. II, 1-18)</note>
            </hi>.
Item alibi: <hi>Sicut veritas est
in Jesu, deponere vos secundum priorem conversationem
veterem hominem, eum qui corrumpitur secundum concupiscentias
deceptionis. Renovamini autem spiritu
mentis vestrae, et induite novum hominem, eum qui
secundum Deum creatus est in justitia et sanctitate
veritatis.</hi> Et alibi: <hi>Nolite contristare Spiritum sanctum
Dei, in quo signati estis in diem redemptionis <note>(Id. IV, 21-24, 30)</note>
            </hi>.</p>
          </div3>
<div3>
            <head>47.</head>
            <p>
 Ad Colossenses etiam ita loquitur: <hi>Gratias
agentes Patri idoneos facienti nos in partem sortis sanctorum
in lumine, qui eripuit nos de potestate tenebrarum
et transtulit in regnum Filii charitatis suae, in
quo habemus redemptionem in remissione peccatorum <note>(Coloss. I, 12-14)</note>
            </hi>.
Et alio loco: <hi>Et estis,</hi> inquit, <hi>in
illo repleti, qui est caput omnis principatus et potestatis:
in quo etiam circumcisi estis circumcisione non
manufacta, in exspoliatione corporis carnis, in circumcisione
Christi, consepulti ei in Baptismo, in quo et
consurrexistis per fidem operationis Dei, qui suscitavit
illum a mortuis. Et vos, cum essetis mortui delictis et
praeputio carnis vestrae, convivificavit cum illo</hi>, <hi>donans
nobis omnia delicta, delens quod adversus nos
erat chirographum decreti, quod erat contrarium nobis,
tollens illud de medio, et affigens illud cruci, exuens
se carnem, principatus et potestates exemplavit fiducialiter
triumphans eos in semetipso <note>(Id. II, 10-15)</note>
            </hi>.</p>
          </div3>
<div3>
            <head>48.</head>
            <p>
 Et ad Timotheum: <hi>Humanus,</hi> inquit, <hi>sermo
et omni acceptione dignus, quia Christus Jesus venit in
mundum peccatores salvos facere, quorum primus ego
sum. Sed ideo misericordiam consecutus sum, ut in me
ostenderet primo Christus Jesus omnem longanimitatem,
ad informationem eorum qui credituri sunt illi in vitam
aeternam <note>(I Tim. I, 15, 16)</note>
            </hi>. Item dicit: <hi>Unus enim
Deus, unus et mediator Dei et hominum homo Christus
Jesus, qui dedit semetipsum redemptionem pro omnibus <note>(Id. II, 5, 6)</note>
            </hi>.
In secunda etiam ad eumdem: <hi>Noli
ergo,</hi> inquit, <hi>erubescere testimonium Domini nostri,
neque me vinctum ejus: sed collabora Evangelio secundum
virtutem Dei salvos nos facientis, et vocantis vocatione
sua sancta; non secundum opera nostra, sed
secundum suum propositum et gratiam, quae data est
nobis in Christo Jesu ante saecula aeterna, manifestata
autem nunc per adventum Domini nostri Jesu Christi,
evacuantis quidem mortem, illuminantis autem vitam
et incorruptionem per Evangelium <note>(II Tim. I, 8-10)</note>
            </hi>.</p>
          </div3>
<div3>
            <head>49.</head>
            <p>
 Ad Titum etiam: <hi>Exspectantes,</hi> inquit, <hi>illam
beatam spem et manifestationem gloriae magni Dei, et
salvatoris nostri Jesu Christi, qui dedit semetipsum pro
nobis, ut nos redimeret ab omni iniquitate, et mundaret
nos sibi populum abundantem, aemulatorem bonorum
operum <note>(Tit. II, 13, 14)</note>
            </hi>. Et alio loco: <hi>Cum autem
benignitas et humanitas illuxit Salvatoris Dei nostri,
non ex operibus justitiae, quae nos fecimus, sed secundum
suam misericordiam salvos nos fecit per lavacrum
regenerationis et renovationis Spiritus sancti, quem
<pb n="0137"/>
ditissime effudit super nos per Jesum Christum salvatorem
nostrum, ut justificati ipsius gratia haeredes efficiamur
secundum spem vitae aeternae <note>(Tit. III, 4)</note>
            </hi>.</p>
          </div3>
<div3>
            <head>50.</head>
            <p>
 Ad Hebraeos quoque Epistola, quanquam nonnullis
incerta sit, tamen quoniam legi quosdam
huic nostrae de Baptismo parvulorum sententiae contraria
sentientes, eam quibusdam opinionibus suis
testem adhibere voluisse, magisque me movet auctoritas
Ecclesiarum orientalium, quae hanc etiam in
canonicis habent, quanta pro nobis testimonia contineat,
advertendum est. In ipso ejus exordio legitur: <hi>Multis partibus, et multis modis olim Deus locutus est
patribus in Prophetis; postremo in his diebus locutus
est nobis in Filio, quem constituit haeredem universorum,
per quem fecit et saecula. Qui cum sit splendor
gloriae et figura substantiae ejus, gerens quoque omnia
verbo virtutis suae, purgatione peccatorum a se facta,
sedet ad dexteram majestatis in excelsis 
 <note>(Hebr. I, 1-3)</note>
            </hi>.
Et post pauca: <hi>Si enim qui per Angelos dictus est
sermo, factus est firmus, et omnis praevaricatio et inobedientia
justam accepit mercedis retributionem; quomodo
nos effugiemus, si tantam neglexerimus salutem?</hi> 
Et alio loco: <hi>Propterea ergo quia pueri communicaverunt
sanguini et carni, et ipse propemodum eorum
participavit, ut per mortem evacuaret eum qui potestatem
habebat mortis, id est, diabolum, et liberaret eos
qui timore mortis per totam vitam rei erant servitutis.</hi> 
Et paulo post: <hi>Unde debuit,</hi> inquit, <hi>secundum omnia
fratribus similis esse, ut misericors fieret, et fidelis
princeps sacerdotum eorum, quae sunt ad Deum propitiandum
pro delictis populi <note>(Id. II, 2, 3, 14-17)</note>
            </hi>. Et
alibi: <hi>Teneamus,</hi> inquit, <hi>confessionem: non enim
habemus sacerdotem qui non possit compati infirmitatibus
nostris; etenim expertus est omnia secundum
similitudinem sine peccato <note>(Id. IV, 15)</note>
            </hi>. Et alio loco: <hi>Intransgressibile,</hi> 
 inquit, <hi>habet sacerdotium: unde et
salvos perficere potest eos qui adveniunt per ipsum ad
Deum, semper vivens ad interpellandum pro ipsis.
Talem enim decebat habere nos principem sacerdotum,
justum, sine malitia</hi>, <hi>incontaminatum, separatum a
peccatoribus, altiorem a coelis factum, non habentem
quotidianam necessitatem, sicut principes sacerdotum,
primum pro suis peccatis sacrificium offerre, dehinc pro
populi: hoc enim semel fecit offerens se (Id. VII,
<pb n="0138"/>
24-27)</hi>. Et alio loco: <hi>Non enim in manu fabricata
sancta introivit Christus, quae sunt similia verorum, sed
in ipsum coelum, apparere ante faciem Dei pro nobis;
non ut saepius offerat semetipsum, sicut princeps sacerdotum
intrat in sancta, in anno semel cum sanguine
alieno. Caeterum oportebat eum saepius pati a mundi
constitutione: nunc autem semel in extremitate saeculorum
ad remissionem peccatorum per sacrificium suum
manifestatus est. Et sicut constitutum est hominibus
semel tantum mori, et post hoc judicium: sic et Christus
semel oblatus est, ut multorum peccata portaret;
secundo sine peccatis apparebit eis, qui eum sustinent,
ad salutem <note>(Hebr. IX, 24-28)</note>
            </hi>.</p>
          </div3>
<div3>
            <head>51.</head>
            <p>
 Apocalypsis etiam Joannis has laudes Christo
per canticum novum testatur offerri: <hi>Dignus es accipere
librum, et aperire signacula ejus; quoniam occisus
es, et redemisti nos Deo in sanguine tuo, de omni gente,
et lingua, et populo, et natione <note>(Apoc. V, 9)</note>
            </hi>.</p>
          </div3>
<div3>
            <head>52.</head>
            <p>
 Item in Actibus Apostolorum, inceptorem vitae
Petrus apostolus dixit esse Dominum Jesum, increpans
Judaeos quod occidissent eum, ita loquens: <hi>Vos autem sanctum et justum inhonorastis, et negastis,
et postulastis hominem homicidam vivere et donari vobis:
nam inceptorem vitae occidistis 
 <note>(Act. III, 14, 15)</note>
            </hi>.
Et alio loco: <hi>Hic est lapis reprobatus a vobis aedificantibus,
qui factus est in caput anguli. Non est enim aliud
nomen sub coelo datum hominibus, in quo oporteat salvos
fieri nos <note>(Id. IV, 11, 12)</note>
            </hi>. Et alibi: <hi>Deus patrum
suscitavit Jesum, quem vos interfecistis suspendentes in
ligno. Hunc Deus principem et salvatorem exaltavit gloria
sua, dare poenitentiam Israel et remissionem peccatorum
in illo <note>(Id. V, 30, 31)</note>
            </hi>. Item alio loco: <hi>Huic
omnes Prophetae testimonium perhibent, remissionem
peccatorum accipere per manum illius omnem credentem
in eum <note>(Id. X, 43)</note>
            </hi>. Item in eodem libro apostolus
Paulus: <hi>Notum ergo sit vobis,</hi> inquit, <hi>viri fratres,
quoniam per hunc vobis remissio peccatorum annuntiatur
ab omnibus, quibus non potuistis in lege Moysi justificari,
in hoc omnis credens justificatur <note>(Id. XIII,
38, 39)</note>
            </hi>.</p>
          </div3>
<div3>
            <head>53.</head>
            <p>
 Hoc tanto aggere testimoniorum, cujus adversus
veritatem Dei elatio non prematur? Et multa
quidem alia reperiri possunt, sed et finiendi hujus
operis cura non negligenter habenda est. De libris
quoque Veteris Testamenti multas contestationes divinorum
eloquiorum adhibere in hanc sententiam supervacaneum
putavi, quandoquidem in illis quod occultatur
sub velamento velut terrenarum promissionum,
hoc in Novi Testamenti praedicatione revelatur.
Et ipse Dominus Librorum veterum utilitatem breviter
demonstravit et definivit dicens, oportuisse impleri
quae de illo scripta essent in Lege et Prophetis
et Psalmis; et haec ipsa esse, quod oportebat Christum
pati, et resurgere a mortuis tertia die, et praedicari
in nomine ejus poenitentiam et remissionem
peccatorum per omnes gentes, incipientibus ab Jerusalem <note>(Luc. XXIV, 44-47)</note>.
Et Petrus dicit, quod
paulo ante commemoravi, huic omnes Prophetas testimonium
perhibere, remissionem peccatorum accipere
per manum ejus omnem credentem in eum.
<pb n="0139"/>
</p>
          </div3>
<div3>
            <head>54. </head>
            <p>
Verumtamen commodius est, etiam ex ipso
Vetere Testamento testimonia pauca depromere,
quae vel ad supplementum, vel potius ad cumulum
valere debebunt. Ipse Dominus per prophetam
in Psalmo loquens ait: <hi>Sanctis qui sunt in
terra ejus, mirificavit omnes voluntates meas in illis.</hi> 
Non merita illorum, sed <hi>voluntates meas.</hi> Nam illorum
quid, nisi quod sequitur? <hi>Multiplicatae sunt
infirmitates eorum:</hi> supra quod infirmi erant. Ad hoc
et lex subintravit, ut abundaret delictum. Sed quid
adjungit? <hi>Postea acceleraverunt:</hi> multiplicatis infirmitatibus,
hoc est, abundante delicto, alacrius medicum
quaesierunt, ut ubi abundavit peccatum, superabundaret
gratia <note>(Rom. V, 20)</note>. Denique, <hi>Non congregabo,</hi> 
inquit, <hi>conventicula eorum de sanguinibus:</hi> 
quoniam multis sacrificiorum sanguinibus, cum primum
in tabernaculum vel in templum congregarentur,
convincebantur potius peccatores, quam mundabantur.
Non ergo jam, inquit, de sanguinibus congregabo
conventicula eorum. Unus enim sanguis
pro multis datus est, quo veraciter mundarentur.
Denique sequitur, <hi>Nec memor ero nominum illorum
per labia mea <note>(Psal. XV, 3, 4)</note>
            </hi>: tanquam innovatorum.
Nam nomina eorum erant prius, filii carnis,
filii saeculi, filii irae, filii diaboli, immundi, peccatores,
impii: postea vero, filii Dei, homini novo nomen
novum, canticum novum cantanti novum, per
Testamentum Novum. Non sint ingrati homines gratiae
Dei, pusilli cum magnis, a minore usque ad
majorem. Totius Ecclesiae vox est: <hi>Erravi sicut ovis,
perdita <note>(Psal. CXVIII, 176)</note>
            </hi>. Omnium membrorum
Christi vox est: <hi>Omnes ut oves erravimus, et ipse traditus
est pro peccatis nostris.</hi> Qui totus prophetiae locus
apud Isaiam est, quo per Philippum sibi exposito,
spado ille Candacis reginae in eum credidit <note>(Act. VIII,
27-39)</note>. Vide quoties hoc ipsum commendet, et tanquam
superbis nescio quibus, vel contentiosis identidem
inculcet: <hi>Homo,</hi> inquit, <hi>in plaga, et qui sciat
ferre infirmitates; propter quod et avertit se facies ejus,
injuriata est, nec magni aestimata est. Hic infirmitates
nostras portat, et pro nobis in doloribus est; et nos existimavimus
illum in doloribus esse, et in plaga, et in
poena: ipse autem vulneratus est propter peccata nostra,
infirmatus est propter iniquitates nostras. Eruditio
pacis nostrae super eum, in livore ejus sanati sumus.
Omnes ut oves erravimus, et Dominus tradidit illum
pro peccatis nostris. Et ipse quoniam male tractatus est,
non aperuit os; ut ovis ad immolandum ductus est, et
ut agnus ante eum qui se tonderet fuit sine voce, sic non
aperuit os suum. In humilitate sublatum est judicium
ejus: generationem ejus quis enarrabit? quoniam tolletur
de terra vita ejus, ab iniquitatibus populi mei ductus
est ad mortem. Dabo ergo malos propter sepulturam ejus,
et divites propter mortem ejus, ob hoc quod iniquitatem
<pb n="0140"/>
non fecerit, nec dolum ore suo, Dominus vult purgare
illum de plaga. Si dederitis vos ob delicta vestra animam
vestram, videbitis semen longae vitae</hi>. <hi>Et vult Dominus
auferre a doloribus animam ejus, ostendere illi
lucem, et figurare per sensum, justificare justum bene
servientem pluribus, et peccata illorum ipse sustinebit.
Propterea ipse haereditabit complures, et fortium partietur
spolia, propter quod tradita est anima ejus ad mortem,
et inter iniquos aestimatus est, et ipse peccata
multorum sustinuit, et propter iniquitates eorum traditus
est <note>(Isai. LIII, 3-12)</note>
            </hi>. Attende etiam illud ejusdem
prophetae, quod de se completum, lectoris etiam functus
officio in synagoga ipse recitavit: <hi>Spiritus Domini
super me, propter quod unxit me, evangelizare
pauperibus misit me, ut refrigerem qui in pressura cordis
sunt, praedicare captivis remissionem, et caecis visum <note>(Id. LXI, 1; Luc. IV, 16-21)</note>
            </hi>.
Omnes ergo agnoscamus,
nec ullus exceptus sit eorum, qui volumus
corpori ejus haerere, per eum in ovile ejus intrare,
ad vitam et salutem, quam suis promisit, perpetuam
pervenire: omnes, inquam, agnoscamus eum, qui
peccatum non fecit, et peccata nostra pertulit in
corpore suo super lignum, ut a peccatis separati cum
justitia vivamus; cujus cicatricibus sanati sumus,
infirmi cum essemus, tanquam pecora errantia <note>(I Petr. II, 22, 24, 25)</note>.
</p>
          </div3>
        </div2>

<div2>
          <head>CAPUT XXVIII.</head>
<div3>
            <head>55.</head>
            <p>
 <hi>Colligit omnes egere morte
Christi, ut salventur. Parvuli non baptizati in damnatione
erunt cum diabolo. Quomodo omnes per Adam
ad condemnationem, et omnes per Christum ad justificationem.
Nemo cum Deo reconciliatur nisi per Christum.</hi> 
Quae cum ita sint, neminem unquam eorum
qui ad Christum accesserunt per Baptismum, sana
fides et sana doctrina putavit exceptum a gratia remissionis
peccatorum, nec esse posse alicui praeter
regnum ejus, aeternam salutem. Haec enim parata est
revelari in tempore novissimo <note>(Id. I, 5)</note>, hoc est, in
resurrectione mortuorum, pertinentium non ad mortem
aeternam, quae secunda mors appellatur, sed ad
vitam aeternam, quam promittit non mendax Deus
sanctis et fidelibus suis; cujus vitae participes omnes
non vivificabuntur nisi in Christo, sicut in Adam
omnes moriuntur <note>(I Cor. XV, 22)</note>. Quemadmodum
enim omnes omnino pertinentes ad generationem voluntatis
carnis non moriuntur, nisi in Adam in quo
omnes peccaverunt: sic ex his omnes omnino pertinentes
ad regenerationem voluntatis spiritus, non
vivificantur nisi in Christo, in quo omnes justificantur.
Quia sicut per unum omnes ad condemnationem,
sic per unum omnes ad justificationem <note>(Rom.
V, 18)</note>. Nec est ullus ulli medius locus, ut possit esse
nisi cum diabolo, qui non est cum Christo. Hinc et
ipse Dominus volens auferre de cordibus male credentium
istam nescio quam medietatem, quam conantur
<pb n="0141"/>
quidam parvulis non baptizatis tribuere, ut
quasi merito innocentiae sint in vita aeterna, sed quia
non sunt baptizati, non sint cum Christo in regno ejus,
definitivam protulit ad haec ora obstruenda sententiam,
ubi ait: <hi>Qui mecum non est, adversum me est <note>(Matth. XII,
30)</note>
            </hi>. Constitue igitur quemlibet parvulum: si jam cum
Christo est, utquid baptizatur? Si autem, quod habet
veritas, ideo baptizatur, ut sit cum Christo, profecto
non baptizatus non est cum Christo, et quia non est
cum Christo, adversus Christum est; neque enim ejus
tam manifestam debemus aut possumus infirmare vel
immutare sententiam. Unde igitur adversus Christum,
si non ex peccato? neque enim ex corpore et
anima, quae utraque Dei creatura est. Porro si ex
peccato, quod in illa aetate, nisi originale et antiquum?
Una est quippe caro peccati, in qua omnes ad damnationem
nascuntur; et una est caro in similitudine
carnis peccati, per quam omnes a damnatione liberantur.
Nec ita dictum est omnes, velut quicumque
nascuntur in carne peccati, iidem ipsi omnes mundari
intelligantur per carnem similem carnis peccati; <hi>non enim omnium est fides 
 <note>(II Thess. III, 2)</note>
            </hi>: sed
omnes pertinentes ad generationem connubii carnalis,
non nascuntur nisi in carne peccati; et omnes
pertinentes ad generationem connubii spiritualis,
non mundantur nisi per carnem similem carnis peccati:
hoc est, illi per Adam ad condemnationem,
isti per Christum ad justificationem. Tanquam si dicamus,
verbi gratia, Una est obstetrix in hac civitate,
quae omnes excipit; et unus est hic litterarum
magister, qui omnes docet: neque ibi intelligi possunt
omnes, nisi qui nascuntur; neque hic omnes, nisi qui
discunt: non tamen omnes qui nascuntur, litteras
discunt. Sed cuivis claret, quod et illic recte dictum
est, Omnes excipit, praeter cujus manus nemo nascitur;
et hic recte dictum est, Omnes docet, praeter
cujus magisterium nemo discit.</p>
          </div3>
<div3>
            <head>56.</head>
            <p>
 Consideratis autem omnibus divinis testimoniis
quae commemoravi, sive singillatim de unoquoque
disputans, sive acervatim multa congestans, vel quaecumque
similia non commemoravi; nihil invenitur
nisi quod universa Ecclesia tenet, quae adversus
omnes profanas novitates vigilare debet, omnem hominem
separari a Deo, nisi qui per mediatorem Christum
reconciliatur Deo, nec separari quemquam nisi
peccatis intercludentibus posse. Non ergo reconciliari
nisi peccatorum remissione, per unam gratiam misericordissimi
Salvatoris, per unam victimam verissimi
Sacerdotis: ac sic omnes filios mulieris, quae serpenti
credidit, ut libidine corrumperetur <note>(Gen. III, 1-6)</note>,
non liberari a corpore mortis hujus, nisi per Filium
Virginis, quae angelo credidit, ut sine libidine fetaretur <note>(Luc. I, 26-38)</note>.
</p>
          </div3>
        </div2>

<div2>
          <head>CAPUT XXIX.</head>
<div3>
            <head>57.</head>
            <p>
 <hi>Bonum conjugii quid. Boni
et mali usus quatuor differentiae.</hi> Bonum ergo conjugii
non est fervor concupiscentiae, sed quidam licitus et
honestus illo fervore utendi modus, propagandae proli,
non explendae libidini accommodatus. [Voluntas ista,
<pb n="0142"/>
non voluptas illa, nuptialis est.] Quod igitur in membris
corporis mortis hujus inobedienter movetur, totumque
animum in se dejectum conatur attrahere, et
neque cum mens voluerit exsurgit, neque cum mens
voluerit conquiescit, hoc est malum peccati, in quo
nascitur omnis homo. Cum autem ab illicitis corruptionibus
refrenatur, et ad sola generis humani supplementa
ordinate propaganda permittitur, hoc est
bonum conjugii, per quod ordinata societate nascitur
homo. Sed nemo renascitur in Christi corpore, nisi
prius nascatur in peccati corpore. Sicut autem bono uti
male, malum est; sic malo bene uti, bonum est. Duo
igitur haec, bonum et malum, et alia duo, usus bonus
et usus malus, sibimet adjuncta quatuor differentias
faciunt. Bene utitur bono, continentiam dedicans Deo:
male utitur bono, continentiam dedicans idolo. Male
utitur malo, concupiscentiam relaxans adulterio:
bene utitur malo, concupiscentiam restringens connubio.
Sicut ergo melius est bene uti bono, quam bene
uti malo, cum sit utrumque bonum: ita <hi>qui dat virginem
suam nuptum, bene facit; et qui non dat nuptum,
melius facit.</hi> De qua quaestione multo uberius et multo
sufficientius in duobus libris, uno de Bono Conjugali,
altero de Sancta Virginitate, quantum Dominus dedit,
pro mearum virium exiguitate disserui. Non itaque per
nuptiarum bonum defendant concupiscentiae malum,
qui carnem et sanguinem praevaricatoris adversus
carnem et sanguinem Redemptoris extollunt: non
erigantur in superbiam erroris alieni, de quorum
parvula aetate nobis dedit Dominus humilitatis exemplum.
Solus sine peccato natus est, quem sine virili
complexu, non concupiscentia carnis, sed obedientia
mentis virgo concepit. Sola nostro vulneri medicinam
parere potuit, quae non ex peccati vulnere germen
piae prolis emisit.
</p>
          </div3>
        </div2>

<div2>
          <head>CAPUT XXX.</head>
<div3>
            <head>58.</head>
            <p>
 <hi>Baptismum ad quid infantibus
necessarium voluerint Pelagiani.</hi> Jam nunc scrutemur
diligentius, quantum adjuvat Dominus, etiam ipsum
Evangelii capitulum ubi ait, <hi>Nisi quis renatus fuerit
ex aqua et spiritu, non intrabit in regnum Dei.</hi> Qua
isti sententia nisi moverentur, omnino parvulos nec
baptizandos esse censerent. <hi>Sed quia non ait,</hi> inquiunt, <hi>  Nisi quis renatus fuerit ex aqua et spiritu,  
non habebit salutem vel vitam aeternam; tantummodo
autem dixit,   non intrabit in regnum Dei:  
ad hoc parvuli baptizandi sunt, ut sint etiam cum Christo
in regno Dei, ubi non erunt si baptizati non fuerint:
quamvis et sine Baptismo si parvuli moriantur, salutem
vitamque aeternam habituri sint, quoniam nullo
peccati vinculo obstricti sunt.</hi> 
 Haec dicentes, primo
nunquam explicant isti, qua justitia nullum peccatum
habens imago Dei separetur a regno Dei. Deinde
videamus utrum Dominus Jesus, unus et solus magister
bonus, in hac ipsa evangelica lectione non significaverit
et ostenderit nonnisi per remissionem peccatorum
fieri, ut ad regnum Dei perveniant baptizati:
<pb n="0143"/>
quamvis recte intelligentibus sufficere debuerit, quod
dictum est, <hi>Nisi quis natus fuerit denuo, non potest
videre regnum Dei;</hi> et, <hi>Nisi quis renatus fuerit ex aqua
et spiritu, non potest introire in regnum Dei.</hi> Cur enim
nascatur denuo, nisi renovandus? unde renovandus,
nisi a vetustate? qua vetustate, nisi in qua vetus
homo noster simul crucifixus est cum illo, ut evacuetur
corpus peccati <note>(Rom. VI, 6)</note>? Aut unde imago
Dei non intrat in regnum Dei, nisi impedimento
prohibente peccati? Verumtamen, ut proposuimus,
totam ipsam circumstantiam evangelicae lectionis ad
rem de qua agitur pertinentem, intente quantum possumus
diligenterque videamus.</p>
          </div3>
<div3>
            <head>59.</head>
            <p>
 <hi>Erat autem homo,</hi> inquit, <hi>ex Pharisaeis Nicodemus
nomine, princeps Judaeorum. Hic venit ad Jesum
nocte, et dixit ei: Rabbi, scimus quia a Deo venisti magister:
nemo enim potest haec signa facere quae tu facis,
nisi fuerit Deus cum eo. Respondit Jesus, et dixit ei:
Amen, amen dico tibi, nisi quis natus fuerit denuo, non
potest videre regnum Dei. Dicit ad eum Nicodemus:
Quomodo potest homo nasci, cum sit senex? Numquid
potest in uterum matris suae iterum introire et nasci?
Respondit Jesus: Amen, amen dico tibi, nisi quis renatus
fuerit ex aqua et spiritu</hi>, <hi>non potest introire in regnum
Dei. Quod natum est de carne, caro est; et quod
natum est de spiritu, spiritus est. Non mireris, quia dixi
tibi, Oportet vos nasci denuo. Spiritus ubi vult spirat, et
vocem ejus audis; sed non scis unde veniat, aut quo
vadat. Sic est omnis qui natus est ex spiritu. Respondit
Nicodemus, et dixit ei: Quomodo possunt haec fieri?
Respondit Jesus, et dixit ei: Tu es magister in Israel,
et haec ignoras? Amen, amen dico tibi, quia quod scimus
loquimur, et quod vidimus testamur, et testimonium nostrum
non accipitis. Si terrena dixi vobis, et non credidistis</hi>;
 <hi>quomodo, si dixero vobis coelestia, credetis? Et
nemo ascendit in coelum, nisi qui de coelo descendit,
Filius hominis, qui in coelo est. Et sicut Moyses exaltavit
serpentem in deserto, ita exaltari oportet Filium
hominis; ut omnis qui credit in eum non pereat, sed habeat
vitam aeternam. Sic enim dilexit Deus mundum, ut
Filium suum unigenitum daret, ut omnis qui credit in
eum non pereat, sed habeat vitam aeternam. Non enim
misit Deus Filium suum in mundum, ut judicet mundum;
sed ut salvetur mundus per ipsum. Qui credit in
eum, non judicatur: qui autem non credit, jam judicatus
est, quia non credit in nomine unigeniti Filii Dei.
Hoc est autem judicium, quia lux venit in mundum, et
dilexerunt homines magis tenebras, quam lucem: erant
enim eorum mala opera. Omnis enim qui male agit, odit
lucem, et non venit ad lucem, ut non arguantur opera
ejus: qui autem facit veritatem, venit ad lucem, ut manifestentur
ejus opera, quia in Deo sunt facta.</hi> Huc
usque est ad rem, de qua quaerimus, pertinens totus
sermo ille contextus: deinceps in aliud narrator
abscedit <note>(Joan. III, 1-21)</note>.
</p>
          </div3>
        </div2>

<div2>
          <head>CAPUT XXXI.</head>
<div3>
            <head>60.</head>
            <p>
 <hi>Christus caput et corpus. Christus
<pb n="0144"/>ob personae unitatem et in coelo manebat, et in terra
deambulabat. Unus Christus quomodo ascendat in coelum.
Caput et corpus unus Christus.</hi> Cum ergo Nicodemus
ea quae dicebantur non intelligeret, quaesivit a
Domino quomodo possent ista fieri. Videamus quid
Dominus ad hoc respondeat. Profecto enim si ad interrogata
respondere dignabitur, <hi>Quomodo possunt ista
fieri?</hi> hoc dicturus est, quomodo possit fieri regeneratio
spiritualis venientis hominis ex generatione carnali.
Notata itaque paululum ejus imperitia, qui se caeteris
de magisterio praeferebat, et omnium talium incredulitate
reprehensa, quod testimonium non acciperent
veritatis; addidit etiam, se illis terrena dixisse,
nec eos credidisse, quaerens vel admirans quomodo
essent coelestia credituri. Sequitur tamen et respondet,
quod alii credent, si illi non credunt, ad illud
quod interrogatus est, quomodo possint ista fieri: <hi>Nemo,</hi> 
 inquit, <hi>ascendit in coelum, nisi qui de coelo descendit,
Filius hominis, qui est in coelo.</hi> Sic, inquit,
fiet generatio spiritualis, ut sint coelestes homines ex
terrenis; quod adipisci non poterunt, nisi membra
mea efficiantur, ut ipse ascendat qui descendit; quia
nemo ascendit, nisi qui descendit. Nisi ergo in unitatem
Christi omnes mutandi levandique concurrant,
ut Christus qui descendit ipse ascendat, non
aliud deputans corpus suum, id est, Ecclesiam suam,
quam se ipsum; quia de Christo et Ecclesia verius
intelligitur, <hi>Erunt duo in carne una <note>(Gen. II, 24)</note>
            </hi>; de
qua re ipse dixit, <hi>Itaque jam non duo, sed una caro <note>(Marc. X, 8)</note>
            </hi>:
ascendere omnino non poterunt; quia <hi>nemo ascendit in coelum, nisi qui de coelo descendit,
Filius hominis, qui est in coelo.</hi> 
 Quamvis enim in terra
factus sit filius hominis, divinitatem tamen suam qua
in coelo manens descendit ad terram, non indignam
censuit nomine filii hominis, sicut carnem suam dignatus
est nomine filii Dei, ne quasi duo Christi ista
accipiantur, unus Deus, et alter homo: sed unus
atque idem Deus et homo; Deus, quia <hi>in principio erat
Verbum, et Verbum erat apud Deum, et Deus erat
Verbum;</hi> homo, quia <hi>Verbum caro factum est, et habitavit
in nobis <note>(Joan. I, 1, 14)</note>
            </hi>. Ac per hoc per distantiam
divinitatis et infirmitatis filius Dei manebat in
coelo, filius hominis ambulabat in terra: per unitatem
vero personae, qua utraque substantia unus
Christus est, et filius Dei ambulabat in terra, et
idem ipse filius hominis manebat in coelo. Fit ergo
credibiliorum fides ex incredibilioribus creditis. Si
enim divina substantia longe distantior atque incomparabili
diversitate sublimior, potuit propter nos ita
suscipere humanam substantiam, ut una persona
fieret, ac sic filius hominis qui erat in terra per carnis
infirmitatem, idem ipse esset in coelo per participatam
carni divinitatem: quanto credibilius alii homines
<pb n="0145"/>
sancti et fideles ejus fiunt cum homine Christo
unus Christus, ut omnibus per ejus hanc gratiam societatemque
ascendentibus, ipse unus Christus
ascendat in coelum, qui de coelo descendit? Sic et
Apostolus ait: <hi>Sicut in uno corpore multa membra
habemus, omnia autem membra corporis cum sint multa,
unum est corpus; ita et Christus <note>(I Cor. XII, 12)</note>
            </hi>. Non
dixit, Ita et Christi, id est, corpus Christi, vel membra
Christi: sed, <hi>ita et Christus;</hi> unum Christum appellans
caput et corpus.
</p>
          </div3>
        </div2>

<div2>
          <head>CAPUT XXXII.</head>
<div3>
            <head>61.</head>
            <p>
 <hi>Serpens in deserto exaltatus
Christum in cruce pendentem figuravit. Parvuli etiam
ipsi serpentis morsu venenati.</hi> Magna haec miraque
dignatio, quae quoniam fieri non potest nisi per remissionem
peccatorum, sequitur, et dicit: <hi>Et sicut
Moyses exaltavit serpentem in deserto, ita exaltari
oportet Filium hominis; ut omnis qui crediderit in
eum non pereat, sed habeat vitam aeternam.</hi> Quid tunc
in deserto factum sit, novimus: serpentum morsibus
multi moriebantur; tunc populus peccata sua
confitens, per Moysen deprecatus est Dominum,
ut hoc ab eis virus auferret: ac sic Moyses ex praecepto
Domini exaltavit in deserto aeneum serpentem;
admonuitque populum, ut illum exaltatum quisquis
a serpente morderetur attenderet: hoc facientes
continuo sanabantur <note>(Num. XXI, 6-9)</note>. Quid est exaltatus
serpens, nisi mors Christi, eo significandi modo,
quo per efficientem id quod efficitur significatur? A
serpente quippe mors venit, qui peccatum, quo mori
mereretur, homini persuasit. Dominus autem in carnem
suam non peccatum transtulit, tanquam venenum
serpentis: sed tamen transtulit mortem; ut
esset in similitudine carnis peccati poena sine culpa,
unde in carne peccati et culpa solveretur et poena.
Sicut ergo tunc, qui conspiciebat exaltatum serpentem,
et a veneno sanabatur, et a morte liberabatur:
sic nunc, qui conformatur similitudini mortis Christi
per fidem baptismumque ejus, et a peccato per justificationem,
et a morte per resurrectionem liberatur.
Hoc est enim quod ait, <hi>ut omnis qui credit in eum non
pereat, sed habeat vitam aeternam.</hi> Quid igitur opus est,
ut Christi morti per Baptismum conformetur parvulus,
si morsu serpentis non est omnino venenatus?
</p>
          </div3>
        </div2>

<div2>
          <head>CAPUT XXXIII.</head>
<div3>
            <head>62.</head>
            <p>
 <hi>Nemo potest reconciliari Deo,
nisi per Christum.</hi> Deinde sic consequenter dicit: <hi>Deus
sic dilexit mundum, ut Filium suum unigenitum daret;
ut omnis qui credit in eum, non pereat, sed habeat vitam
aeternam.</hi> Periturus erat ergo parvulus nec habiturus
vitam aeternam, si per sacramentum Baptismi non crederet
in unigenitum Dei Filium, dum interim sic venit
ut non judicet mundum, sed ut salvetur mundus
per ipsum: praesertim quia sequitur, et dicit, <hi>Qui credit
in eum, non judicatur: qui autem non credit, jam judicatus
est; quia non credidit in nomine unigeniti Filii Dei.</hi> 
Ubi ergo parvulos ponimus baptizatos, nisi inter fideles,
sicut universae ubique Ecclesiae clamat auctoritas?
Ergo inter eos qui crediderunt; hoc enim eis
acquiritur per virtutem Sacramenti et offerentium
<pb n="0146"/>
responsionem: ac per hoc eos qui baptizati non sunt,
inter eos qui non crediderunt. Porro si illi qui baptizati
sunt, non judicantur; isti quia carent Baptismo,
judicantur. Quod vero adjungit, <hi>Hoc est autem judicium,
quia lux venit in mundum, et dilexerunt homines
tenebras magis quam lucem:</hi> unde, <hi>Lux venit in mundum,</hi> 
nisi de suo dicit adventu, sine cujus adventus
sacramento quomodo parvuli esse dicuntur in luce?
Aut quomodo non et hoc in dilectione tenebrarum habent,
qui quemadmodum ipsi non credunt, sic nec
baptizandos suos parvulos arbitrantur, quando eis
mortem corporis timent? <hi>In Deo</hi> autem dicit <hi>facta
opera ejus,</hi> qui <hi>venit ad lucem;</hi> quia intelligit justificationem
suam non ad sua merita, sed ad Dei gratiam
pertinere. <hi>Deus est enim,</hi> inquit Apostolus, <hi>qui operatur
in vobis et velle et operari, pro bona voluntate <note>(Philipp. II, 13)</note>
            </hi>.
Hoc modo ergo fit omnium ex carnali
generatione ad Christum venientium regeneratio
spiritualis. Ipse hoc aperuit, ipse monstravit, cum ab
eo quaereretur quomodo possent ista fieri; nemini
humanam argumentationem in hac causa liberam fecit:
non alienentur parvuli a gratia remissionis
peccatorum. Non aliter transitur ad Christum; nemo
aliter potest Deo reconciliari et ad Deum venire, nisi
per Christum.
</p>
          </div3>
        </div2>

<div2>
          <head>CAPUT XXXIV.</head>
<div3>
            <head>63.</head>
            <p>
 <hi>Baptismi forma, seu ritus.
Exorcismus. Duplex de parvulis error.</hi> Quid de ipsa
forma sacramenti loquar? Vellem aliquis istorum,
qui contraria sapiunt, mihi baptizandum parvulum
afferret. Quid in illo agit exorcismus meus, si in
familia diaboli non tenetur? Ipse certe mihi fuerat
responsurus pro eodem parvulo quem gestaret,
quia pro se ille respondere non posset. Quomodo
ergo dicturus erat eum renuntiare diabolo, cujus
in eo nihil esset? Quomodo converti ad Deum, a
quo non esset aversus? credere inter caetera remissionem
peccatorum, quae illi nulla tribueretur? Ego
quidem si contra haec eum sentire existimarem, nec
ad Sacramenta cum parvulo intrare permitterem:
ipse autem in hoc qua fronte ad homines, qua mente
ad Deum se ferret, ignoro; nec volo aliquid gravius
dicere. Falsam igitur vel fallacem tradi parvulis Baptismatis
formam in qua sonaret atque agi videretur,
et tamen nulla fieret remissio peccatorum, viderunt
aliqui eorum nihil exsecrabilius ac detestabilius dici
posse atque sentiri. Proinde quod attinet ad Baptismum
parvulorum, ut eis sit necessarius, redemptione
ipsis etiam opus esse concedunt, sicut cujusdam eorum
libello brevissimo continetur: qui tamen ibi remissionem
alicujus peccati apertius exprimere noluit.
Sicut autem mihi ipse litteris intimasti, fatentur jam,
ut dicis, etiam in parvulis per Baptismum remissionem
fieri peccatorum. Nec mirum: non enim redemptio
alio modo posset intelligi. <hi>Non tamen originaliter,</hi> 
<pb n="0147"/>
inquiunt, <hi>sed in vita jam propria, posteaquam nati sunt,
peccatum habere coeperunt.</hi> </p>
          </div3>
<div3>
            <head>64.</head>
            <p>
 Quamobrem vides quantum jam distet inter eos,
contra quos in hoc opere diu jam multumque disserui,
quorum etiam unius legi librum ea continentem,
quae ut potui refutavi. Inter istos ergo, ut dicere coeperam,
qui omnino parvulos ab omni peccato et originali
et proprio puros et liberos esse defendunt, et
istos qui eos jam natos propria putant contraxisse
peccata, a quibus eos credunt per Baptismum oportere
purgari, quantum intersit vides. Proinde isti posteriores
intuendo Scripturas, et auctoritatem totius
Ecclesiae, et formam ipsius Sacramenti, bene viderunt
per Baptismum in parvulis peccatorum fieri remissionem:
sed originale esse, quidquid illud in eis
est, vel nolunt dicere, vel non possunt. Illi autem
priores in ipsa natura humana, quae ab omnibus ut
consideretur in promptu est, bene viderunt, quod facile
fuit, aetatem illam in sua jam vita propria nihil
peccati potuisse contrahere: sed ne peccatum originale
fateantur, nullum esse omnino peccatum in parvulis
dicunt. In his ergo quae singula vera dicunt,
prius inter se ipsi consentiant, et consequenter fiet
ut a nobis nulla ex parte dissentiant. Nam si parvulis
baptizatis remissionem fieri peccatorum concedant
illi istis; parvulos autem, ut ipsa natura in tacitis infantibus
clamat, suae vitae propriae nullum adhuc
contraxisse peccatum concedant isti illis: concedent
utrique nobis, nullum nisi originale restare, quod per
Baptismum solvatur in parvulis.
</p>
          </div3>
        </div2>

<div2>
          <head>CAPUT XXXV.</head>
<div3>
            <head>65.</head>
            <p>
 <hi>In parvulis non esse peccatum
propriae vitae.</hi> An vero et hoc quaeritur, et de
hoc disputaturi et tempus ad hoc impensuri sumus, ut
probemus atque doceamus quomodo per propriam voluntatem,
sine qua nullum vitae propriae potest esse
peccatum, nihil mali commiserint infantes, qui propter
hoc vocantur ab omnibus innocentes? Nonne
tanta infirmitas animi et corporis, tanta rerum ignorantia,
tam nulla omnino praecepti capacitas, nullus
vel naturalis vel conscriptae legis sensus aut motus,
nullus in alterutram partem rationis usus, hoc multo
testatiore silentio quam sermo noster proclamat atque
indicat? Valeat aliquid ad se ipsam persuadendam
ipsa evidentia: nam nusquam sic non invenio quod
dicam, quam ubi res de qua dicitur, manifestior est
quam omne quod dicitur.</p>
          </div3>
<div3>
            <head>66.</head>
            <p>
 Vellem tamen, quisquis hoc sapit, diceret,
quod peccatum viderit vel putarit infantis recentis ab
utero, cui redimendo fatetur jam Baptismum necessarium,
quid mali in hac propria sua vita per animum
proprium corpusve commiserit. Si forte quod plorat
taedioque est majoribus: mirum si hoc iniquitati, non
<pb n="0148"/>
infelicitati potius deputandum est. An quod ab ipso
fletu nulla sua ratione, nulla cujusquam prohibitione
compescitur? At hoc ignorantiae est, in qua profundissima
jacet, qua etiam matrem, cum post exiguum
tempus valuerit, percutit iratus, et saepe ipsas ejus
mammas, quas dum esurit, exsugit. Haec non modo
feruntur, verum etiam diliguntur in parvulis, et hoc
quo affectu, nisi carnali, quo etiam risus jocusque
delectat, acutorum quoque hominum ipsa quasi absurditate
conditus: qui si eo modo sentiretur, ut dicitur,
non jam illi tanquam faceti, sed tanquam fatui
riderentur? Ipsos quoque fatuos videmus, quos vulgo
moriones vocant, ad cordatorum delicias adhiberi,
et in mancipiorum aestimatione pretiosiores esse cordatis.
Tantum valet carnalis affectus etiam minime
fatuorum in delectatione alieni mali. Nam cum homini
jucunda sit aliena fatuitas, nec ipse tamen talis esse
voluisset; et si suum parvulum filium, a quo garriente
talia pater laetus exspectat et provocat, talem
praesciret futurum esse cum creverit, nullo modo dubitaret
miserabilius lugendum esse quam mortuum.
Sed dum spes subest incrementorum, et ingenii lumen
accessurum creditur aetatis accessu, ut fit convicia
parvulorum etiam in parentes, non solum injuriosa
non sint, verum etiam grata atque jucunda sint. Quod
quidem prudentium nemo probaverit, ut a dictis vel
factis hujusmodi non tantum non prohibeantur, cum
prohiberi jam possunt, verum in haec etiam concitentur
studio ridendi et vanitate majorum. Nam plerumque
illa aetas jam patrem matremque agnoscens,
neutri eorum audet maledicere, nisi ab altero eorum,
aut ab utroque vel permissa vel jussa. Verum haec
eorum sunt parvulorum, qui jam in verba prorumpunt,
et animi sui motus qualibuscumque linguae
promptare jam possunt. Illam potius recentium natorum
profundissimam ignorantiam videamus, ex qua
ad istam non permansuram balbutientem fatuitatem,
tanquam ad scientiam locutionemque tendentes, proficiendo
venerunt.
</p>
          </div3>
        </div2>

<div2>
          <head>CAPUT XXXVI.</head>
<div3>
            <head>67.</head>
            <p>
 <hi>De infantium ignorantia,
et unde sit.</hi> Illas, inquam, consideremus tenebras
mentis utique rationalis, in quibus et Deum prorsus
ignorant, cujus Sacramentis etiam cum baptizantur
obsistunt: in has quaero unde et quando submersi
sint. Itane vero eas hic contraxerunt, et in hac vita
sua jam propria per nimiam negligentiam obliti sunt
Deum, prudentes vero et religiosi vixerunt vel in
uteris matrum? Dicant ista qui ausi fuerint, audiant
qui voluerint, credant qui potuerint: ego autem puto,
quod omnes quorum mentes non obnubilat defendendae
suae sententiae pervicacia, haec sentire non
possunt. An nullum est ignorantiae malum, et ideo
<pb n="0149"/>
nec purgandum? Et quid agit illa vox, <hi>Delicta juventutis
et ignorantiae meae ne memineris <note>(Psal. XXIV, 7)</note>
            </hi>?
Etsi enim damnabiliora peccata sunt, quae ab scientibus
committuntur: tamen si ignorantiae peccata
nulla essent, hoc non legeremus quod commemoravi, <hi>Delicta juventutis et ignorantiae meae ne memineris.</hi> 
 In
illas igitur ignorantiae densissimas tenebras, ubi anima
infantis recentis ab utero, utique anima hominis,
utique anima rationalis, non solum indocta, verum
etiam indocilis jacet, quare, aut quando, aut unde
contrusa est? Si natura est hominis sic incipere, et
non jam vitiosa est ista natura; cur non talis creatus
est Adam? Cur ille capax praecepti, et valens uxori
et omnibus animalibus nomina imponere? Nam et de
illa dixit, <hi>Haec vocabitur mulier;</hi> et, <hi>Quodcumque vocavit
Adam animam vivam, hoc est nomen ejus <note>(Gen.
II, 23, 19)</note>
            </hi>. Iste autem nesciens ubi sit, quid sit, a
quo creatus, a quibus genitus sit, jam reus delicti,
nondum capax praecepti, tam profunda ignorantiae
caligine involutus et pressus, ut neque tanquam de
somno excitari possit, ut haec saltem demonstrata
cognoscat; sed exspectetur tempus, quo hanc nescio
quam velut ebrietatem, non per unam noctem, sicut
quaelibet gravissima solet, sed per aliquot menses
atque annos paulatim digerat: quod donec fiat, tam
multa quae in majoribus punimus, toleramus in parvulis,
ut numerari omnino non possint: hoc tam
magnum ignorantiae atque infirmitatis malum, si in
hac vita jam nati parvuli contraxerunt, ubi, quando,
quomodo magna aliqua impietate commissa repente
tantis tenebris involuti sunt?
</p>
          </div3>
        </div2>

<div2>
          <head>CAPUT XXXVII.</head>
<div3>
            <head>68.</head>
            <p>
 <hi>Si Adam non talis est
creatus quales nascimur, cur Christus expers peccati
infans natus est et imbecillis.</hi> Dicet aliquis: Si haec
natura pura non est, sed vitiosae primordia, quia talis
non est creatus Adam; cur Christus longe excellentior,
et certe sine ullo peccato natus ex virgine, in
hac tamen infirmitate atque aetate procreatus apparuit?
Huic propositioni respondemus: Adam propterea
non talem creatum, quia nullius parentis
praecedente peccato, non est creatus in carne peccati.
Nos ideo tales, quia illius praecedente peccato, nati
sumus in carne peccati. Christus ideo talis, quia ut
de peccato condemnaret peccatum, natus est in similitudine
carnis peccati <note>(Rom. VIII, 3)</note>. Non enim hic
agitur de Adam, quod pertinet ad corporis quantitatem,
quia non parvulus factus est, sed perfecta mole
membrorum: potest enim dici, etiam pecora sic
creata, nec tamen eorum peccato factum esse, ut ex
eis pulli parvuli nascerentur; quod quale sit nunc
non quaerimus: sed agitur de illius mentis quadam
valentia usuque rationis, quo praeceptum Dei legemque
mandati et docilis Adam caperet, et facile posset
<pb n="0150"/>
custodire, si vellet. Nunc autem homo sic nascitur,
ut omnino non possit, propter horrendam ignorantiam
atque infirmitatem, non carnis, sed mentis; cum
omnes fateamur in parvulo non alterius, sed ejusdem
substantiae cujus in primo homine fuit, hoc est, rationalem
animam degere. Quanquam etiam ipsa tanta
carnis infirmitas, nescio quid, quantum arbitror, poenale
demonstrat. Movet enim, si primi illi homines
non peccassent, utrum tales essent filios habituri,
qui nec lingua, nec manibus, nec pedibus uterentur.
Nam propter uteri capacitatem fortasse necesse fuerit
parvulos nasci. Quamvis, cum exigua sit pars corporis
costa, non tamen propter hoc Deus parvulam
viro conjugem fecit, quam aedificavit in mulierem:
unde et ejus filios poterat omnipotentia Creatoris mox
editos grandes protinus facere.
</p>
          </div3>
        </div2>

<div2>
          <head>CAPUT XXXVIII.</head>
<div3>
            <head>69.</head>
            <p>
 <hi>Ignorantia et infirmitas
infantis.</hi> Sed ut hoc omittam, poterat certe, quod
multis etiam pecoribus praestitit, quorum pulli quamvis
sint parvuli, neque accedentibus corporis incrementis
etiam mente proficiant, quoniam rationalem
animam non habent, tamen etiam minutissimi et currunt,
et matres agnoscunt, nec sugendis uberibus
cura et ope admoventur aliena, sed ea ipsi in maternis
corporibus loco abdito posita mirabili facilitate
noverunt. Contra homini nato nec ad incessum pedes
idonei, nec manus saltem ad scalpendum habiles, et
nisi ope nutrientis admotis labris papillae uberis
ingerantur, nec ubi sint sentiunt, et juxta se jacentibus
mammis magis possint esurientes flere, quam
sugere. Proinde infirmitati mentis congruit haec
omnino infirmitas corporis: nec fuisset caro Christi in
similitudine carnis peccati, nisi caro esset ista peccati,
cujus pondere rationalis anima sic gravatur; sive et
ipsa ex parentibus tracta sit, sive ibidem creata, sive
desuper inspirata, quod nunc quaerere differo.
</p>
          </div3>
        </div2>

<div2>
          <head>CAPUT XXXIX.</head>
<div3>
            <head>70.</head>
            <p>
 <hi>Quatenus evacuetur peccatum
per Baptismum in parvulis, similiter et in adultis,
et quid inde consequatur utilitatis.</hi> In parvulis certe
gratia Dei, per Baptismum ejus qui venit in similitudine
carnis peccati, id agitur, ut evacuetur caro peccati.
Evacuatur autem, non ut in ipsa vivente carne
concupiscentia conspersa et innata repente absumatur,
et non sit; sed ne obsit mortuo, quae inerat
nato. Nam si post Baptismum vixerit, atque ad aetatem
capacem praecepti pervenire potuerit, ibi habet
cum qua pugnet, eamque adjuvante Deo superet, si
non in vacuum gratiam ejus susceperit, si reprobatus
esse noluerit. Nam nec grandibus hoc praestatur in
Baptismo, nisi forte miraculo ineffabili omnipotentissimi
Creatoris, ut lex peccati, quae inest in membris
repugnans legi mentis, prorsus penitus exstinguatur,
et non sit: sed ut quidquid mali ab homine
factum, dictum, cogitatum est, cum eidem concupiscentiae
subjecta mente serviret, totum aboleatur, ac
velut factum non fuerit, habeatur; ipsa vero soluto
reatus vinculo, quo per illam diabolus animam retinebat,
<pb n="0151"/>
et interclusione destructa, qua hominem a
suo Creatore separabat, maneat in certamine, quo
corpus nostrum castigamus et servituti subjicimus <note>(I Cor. IX, 27)</note>,
vel ad usus licitos et necessarios relaxanda,
vel continentia cohibenda. Sed quoniam divino
Spiritu, qui multo melius quam nos omnia generis
humani novit vel praeterita, vel praesentia, vel
futura, talis vita humana praecognita atque praedicta
est, ut non justificetur in conspectu Dei omnis vivens
<pb n="0152"/> <note>(Psal. CXLII, 2)</note>;
fit ut per ignorantiam vel infirmitatem
non exsertis adversus eam totis viribus voluntatis,
eidem ad illicita etiam nonnulla cedamus,
tanto magis et crebrius quanto deteriores, tanto minus
et rarius quanto meliores sumus. Sed quoniam
de hac quaestione in qua quaeritur, utrum possit, vel
utrum sit, fuerit, futurusve sit homo sine peccato in
hac vita, excepto illo qui dixit, <hi>Ecce venit princeps
mundi, et in me nihil inveniet <note>(Joan. XIV, 30)</note>
            </hi>, aliquanto
diligentius disserendum est; iste sit hujus voluminis
modus, ut illud ab alio quaeramus exordio.
</p>
          </div3>
        </div2>
      </div1>

<div1>
        <head> <hi>LIBER SECUNDUS.</hi> </head>
<p>Disputat Augustinus contra eos qui dicunt, quod in hac vita sint, fuerint, et futuri sint homines nullum habentes omnino
peccatum: qua de re propositis quatuor quaestionibus docet primo, hominem in hac vita sine peccato esse posse per Dei
gratiam et liberum ipsius arbitrium. Postea probat non esse tamen quemquam in hac vita degentem sine ullo prorsus peccato.
Tertio, ideo non esse, quia nemo est qui tantum velit, quantum res exigit, dum vel latet quod justum est, vel facere
non delectat. Quarto loco, nullum prorsus, excepto uno Mediatore Christo, vel esse, vel fuisse, vel futurum esse hominem
ab omni peccato immunem.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Quid hactenus peractum,
quidve hoc libro tractandum.</hi> De Baptismo parvulorum,
Marcelline charissime, quod non solum eis ad
regnum Dei, verum etiam ad salutem vitamque aeternam
adipiscendam detur, quam sine Dei regno, et
sine Christi salvatoris societate, in quam nos suo
sanguine redemit, habere nullus potest, priore libro
satis, ut arbitror, disputavimus. In hoc autem, vivatne
aliquis in hoc saeculo, vel vixerit, victurusve sit
sine ullo omnino peccato, excepto uno Mediatore
Dei et hominum homine Christo Jesu, qui dedit semetipsum
redemptionem pro omnibus <note>(I Tim. II, 5,
6)</note>, quanta ipse donat diligentia vel facultate, disserendum
enodandumque suscepi: cui disputationi si
se identidem aliqua necessitate vel opportunitate inseruerit
quaestio de Baptismo vel peccato parvulorum,
mirandum non erit, nec defugiendum ut eis locis
ad omnia quae responsionem nostram flagitant,
sicut valemus respondeamus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Libero arbitrio quidam nimium tribuunt.
Ignorantia et infirmitas.</hi> Hujus autem quaestionis
solutio de hominis vita sine ulla subreptione vel
praeoccupatione peccati, propter quotidianas etiam
nostras orationes maxime necessaria est. Sunt enim
quidam tantum praesumentes de libero humanae voluntatis
arbitrio, ut ad non peccandum nec adjuvandos
nos divinitus opinentur, semel ipsi naturae
nostrae concesso liberae voluntatis arbitrio. Unde fit
consequens ut nec orare debeamus ne intremus in
tentationem, hoc est, ne tentatione vincamur, vel
cum fallit et praeoccupat nescientes, vel cum premit
atque urget infirmos. Quam sit autem noxium, et
saluti nostrae, quae in Christo est, perniciosum atque
contrarium, ipsique religioni qua imbuti sumus,
et pietati qua Deum colimus, quam vehementer
adversum, ut pro tali accipiendo beneficio Dominum
non rogemus, atque in ipsa oratione dominica, <hi>Ne
nos inferas in tentationem <note>(Matth. VI, 13)</note>
            </hi>, frustra positum
<pb n="0152"/>
existimemus, verbis explicare non possumus.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Quomodo Deus nihil praecipit impossibile.
Opera misericordiae remedia sunt ad abolenda peccata.</hi> 
Acute autem sibi videntur dicere, quasi nostrum
hoc ullus ignoret, quod   si nolumus, non peccamus;
nec praeciperet Deus homini, quod esset humanae
impossibile voluntati.   Sed hoc non vident, quod ad
nonnulla superanda, vel quae male cupiuntur, vel
quae male metuuntur, magnis aliquando et totis viribus
opus est voluntatis, quas nos non perfecte in omnibus
adhibituros praevidit, qui per prophetam veridice
dici voluit, <hi>Non justificabitur in conspectu tuo
omnis vivens <note>(Psal. CXLII, 2)</note>
            </hi>. Tales itaque nos futuros
Dominus praevidens, quaedam salubria remedia contra
reatum et vincula peccatorum etiam post Baptismum
dare ac valere dignatus est, opera scilicet misericordiae,
cum ait, <hi>Dimittite, et dimittetur vobis; date,
et dabitur vobis <note>(Luc. VI, 37, 38)</note>
            </hi>. Quis enim cum
aliqua spe adipiscendae salutis aeternae de hac vita
emigraret, manente illa sententia, quod <hi>quicumque
totam legem servaverit, offendat autem in uno, factus
est omnium reus;</hi> nisi post paululum sequeretur, <hi>Sic
loquimini, et sic facite, tanquam per legem libertatis incipientes
judicari. Judicium enim sine misericordia illi
qui non facit misericordiam. Superexaltat autem misericordia
judicio <note>(Jacobi II, 10, 12, 13)</note>
            </hi>?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Concupiscentia quatenus in nobis.
Baptizatis non ipsa concupiscentia, sed solus in eam
consensus nocet.</hi> Concupiscentia igitur tanquam lex
peccati manens in membris corporis mortis hujus, cum
parvulis nascitur, in parvulis baptizatis a reatu solvitur,
ad agonem relinquitur, ante agonem mortuos nulla damnatione
persequitur: parvulos non baptizatos reos innectit,
et tanquam irae filios, etiamsi parvuli moriantur,
ad condemnationem trahit. In grandibus autem baptizatis,
in quibus jam ratione utentibus quidquid eidem
concupiscentiae mens ad peccandum consentit, propriae
voluntatis est; deletis peccatis omnibus, soluto
<pb n="0153"/>
etiam reatu, quo vinctos originaliter detinebat, ad
agonem interim manet, non sibi ad illicita consentientibus
nihil omnino nocitura, donec absorbeatur
mors in victoriam <note>(I Cor. XV, 54)</note>, et pace perfecta
nihil quod vincatur existat. Consentientes autem sibi
ad illicita reos tenet, et nisi per medicinam poenitentiae
et opera misericordiae per coelestem sacerdotem
pro nobis interpellantem sanentur, ad secundam
mortem damnationemque perducit. Propter hoc et
Dominus orare nos docens, inter caetera monuit ut dicamus, <hi>Dimitte nobis debita nostra, sicut et nos dimittimus
debitoribus nostris; et ne nos inferas in tentationem,
sed libera nos a malo 
 <note>(Matth. VI, 12 et 13)</note>
            </hi>. Manet
enim malum in carne nostra, non natura in qua
divinitus creatus est homo, sed vitio quo voluntate
prolapsus est, ubi amissis viribus, non ea qua vulneratus
est, voluntatis facilitate sanatur. De hoc malo
dicit Apostolus: <hi>Scio quoniam non habitat in carne
mea bonum <note>(Rom. VII, 18)</note>
            </hi>. Cui malo non obedire
praecipit, cum dicit: <hi>Non ergo regnet peccatum in
vestro mortali corpore ad obediendum desideriis ejus <note>(Id. VI, 12)</note>
            </hi>.
Si ergo his desideriis concupiscentiae
carnis illicita voluntatis inclinatione consensimus, ad
hoc sanandum dicimus, <hi>Dimitte nobis debita nostra:</hi> 
adhibentes remedium ex opere misericordiae, in eo
quod addimus, <hi>sicut et nos dimittimus debitoribus nostris.</hi> 
Ut autem non ei consentiamus, deprecamur adjutorium
dicentes, <hi>Et ne nos inferas in tentationem:</hi> 
[vel, sicut nonnulli codices habent, <hi>ne nos inducas in
tentationem</hi>.] Non quod ipse Deus tali tentatione aliquem
tentet; <hi>Nam Deus intentator malorum est, ipse
autem neminem tentat <note>(Jacobi I, 13)</note>
            </hi>: sed ut si forte
tentari coeperimus a concupiscentia nostra, adjutorio
ejus non deseramur, ut in eo possimus vincere, ne
abstrahamur illecti. Deinde addimus quod perficietur
in fine, cum absorbebitur mortale a vita <note>(II Cor.
V, 4)</note>: <hi>Sed libera nos a malo.</hi> Tunc enim nulla erit
talis concupiscentia, cum qua certare, et cui non
consentire jubeamur. Sic ergo totum hoc in tribus
beneficiis positum breviter peti potest: Ignosce nobis
ea in quibus sumus abstracti a concupiscentia,
adjuva ne abstrahamur a concupiscentia, aufer a nobis
concupiscentiam.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Voluntas hominis eget ope Dei.</hi> 
Ad peccandum namque non adjuvamur a Deo: justa
autem agere vel justitiae praeceptum omni ex parte
implere non possumus, nisi adjuvemur a Deo. Sicut
enim corporis oculus non adjuvatur a luce, ut ab eadem
luce clausus aversusve discedat; ut autem videat adjuvatur
ab ea, neque hoc omnino nisi illa adjuverit,
potest: ita Deus, qui lux est hominis interioris, adjuvat
nostrae mentis obtutum, ut non secundum nostram,
sed secundum ejus justitiam boni aliquid operemur.
Si autem ab illo avertimur, nostrum est; et
tunc secundum carnem sapimus, tunc concupiscentiae
carnis ad illicita consentimus. Conversos ergo Deus
<pb n="0154"/>
adjuvat, aversos deserit. Sed etiam ut convertamur,
ipse adjuvat: quod certe oculis corporis lux ista non
praestat. Cum ergo nobis jubet dicens, <hi>Convertimini
ad me, et convertar ad vos <note>(Zach. I, 3)</note>
            </hi>; nosque illi
dicimus, <hi>Converte nos, Deus sanitatum nostrarum <note>(Psal. LXXXIV, 5)</note>
            </hi>;
et, <hi>Deus virtutum, converte nos <note>(Psal. LXXIX, 8)</note>
            </hi>:
quid aliud dicimus, quam, Da quod
jubes? Cum jubet dicendo, <hi>Intelligite ergo, qui insipientes
estis in populo <note>(Psal. XCIII, 8)</note>
            </hi>; et nos illi dicimus, <hi>Da mihi intellectum, ut discam mandata tua <note>(Psal. CXVIII, 73)</note>
            </hi>:
quid aliud dicimus, quam, Da
quod jubes? Cum jubet dicendo, <hi>Post concupiscentias
tuas non eas <note>(Eccli. XVIII, 30)</note>
            </hi>; nosque dicimus, Scimus <hi>quia nemo potest esse continens, nisi Deus det <note>(Sap. VIII, 21)</note>
            </hi>:
quid aliud dicimus, quam, Da quod
jubes? Cum jubet dicendo, <hi>Facite justitiam <note>(Isai. LVI,
1)</note>
            </hi>; nosque dicimus, <hi>Doce me justificationes tuas <note>(Psal. CXVIII, 12)</note>
            </hi>:
quid aliud dicimus, quam, Da
quod jubes? Item cum dicit, <hi>Beati qui esuriunt et sitiunt
justitiam, quoniam ipsi saturabuntur <note>(Matth. V,
6)</note>
            </hi>: a quo debemus petere cibum potumque justitiae,
nisi ab illo qui esurientibus eam et sitientibus promittit
ejus saturitatem?</p>
          </div3>
<div3>
            <head>6.</head>
            <p>
 Repellamus itaque ab auribus et mentibus nostris
eos qui dicunt, accepto semel liberae voluntatis
arbitrio, nec orare nos debere, ut Deus nos adjuvet,
ne peccemus. Talibus enim tenebris nec pharisaeus
ille caecabatur, qui quamvis in hoc erraret, quod sibi
addendum ad justitiam nihil putabat, seque arbitrabatur
ejus plenitudine saturatum; Deo tamen gratias
agebat, quod non esset sicut caeteri homines, injusti,
raptores, adulteri, sicut ille publicanus; quod bis in
sabbato jejunaret, quod omnium quae possidebat, decimas
daret. Nihil sibi addi ad justitiam jam petebat:
sed tamen ex iis quae habebat, gratias Deo agendo,
ab illo se accepisse omnia fatebatur: et tamen improbatus
est, et quia veluti saturatus nihil de alimentis
justitiae jam rogabat accipere, et quod eam publicano
esurienti ac sitienti se velut insultans praeferre
gestiebat <note>(Luc. XVIII, 10-14)</note>. Quid ergo illis fiet, qui
etsi fateantur se non habere, vel non plenam habere
justitiam; tamen a se ipsis habendam, non a suo
Creatore, ubi horreum ejus et fons ejus est, deprecandam
esse praesumunt? Nec ideo tamen solis de
hac re votis agendum est, ut non subinferatur adnitendo
 etiam nostrae efficacia voluntatis. <hi>Adjutor</hi> 
enim <hi>noster Deus</hi> dicitur <note>(Psal. LXI, 9)</note>, nec adjuvari
potest, nisi qui etiam aliquid sponte conatur. Quia
non sicut in lapidibus insensatis, aut sicut in eis in
quorum natura rationem voluntatemque non condidit,
<pb n="0155"/>
salutem nostram Deus operatur in nobis. Cur
autem illum adjuvet, illum non adjuvet; illum tantum,
illum autem non tantum; istum illo, illum isto
modo; penes ipsum est et aequitatis tam secretae
ratio, et excellentia potestatis.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Quatuor de justitiae perfectione
quaestiones. Prima quaestio, an homo sine peccato possit
esse in hac vita.</hi> Nam qui dicunt esse posse in hac
vita hominem sine peccato, non est eis continuo incauta
temeritate obsistendum. Si enim esse posse
negaverimus, et hominis libero arbitrio, qui hoc volendo
appetit, et Dei virtuti vel misericordiae, qui hoc
adjuvando efficit, derogabimus. Sed alia quaestio est,
utrum esse possit; alia, utrum sit; alia, si non est
cum possit esse, cur non sit; alia utrum qui omnino
nunquam ullum peccatum habuerit, non solum quisquam
sit, verum etiam potuerit aliquando esse vel
possit. In hac quadripartita propositione quaestionum
si a me quaeratur, utrum homo sine peccato possit
esse in hac vita; confitebor posse per Dei gratiam et
liberum ejus arbitrium: ipsum quoque liberum arbitrium
ad Dei gratiam, hoc est, ad Dei dona pertinere
non ambigens, nec tantum ut sit, verum etiam ut bonum
sit, id est, ad facienda mandata Domini convertatur;
atque ita Dei gratia non solum ostendat quid faciendum
sit, sed adjuvet etiam ut possit fieri quod
ostenderit, Quid enim habemus quod non accepimus <note>(I Cor. IV, 7)</note>?
Unde et Jeremias dicit: <hi>Scio, Domine,
quia non est in homine via ejus, nec viri est ut ambulet
et dirigat gressus suos <note>(Jerem. X, 23)</note>
            </hi>. Hinc et in Psalmis
cum quidam dixisset Deo, <hi>Tu praecepisti mandata
tua custodiri nimis;</hi> continuo non de se praesumpsit,
sed optavit ut faceret: <hi>Utinam,</hi> inquit, <hi>dirigantur viae
meae ad custodiendas justificationes tuas: tunc non confundar,
dum inspicio in omnia mandata tua.</hi> Quis
autem optat quod in potestate sic habet, ut ad faciendum
nullo indigeat adjumento? A quo autem id optet,
quia non a fortuna, vel a fato, vel a quolibet alio
praeter Deum, in consequentibus satis ostendens: <hi>Itinera mea,</hi> 
 inquit, <hi>dirige secundum verbum tuum, et
non dominetur mihi omnis iniquitas <note>(Psal. CXVIII, 4,
5, 6, 133)</note>
            </hi>. Ab hujus exsecrandae dominationis servitute
liberantur, quibus Dominus Jesus [eum recipientibus
], dedit potestatem filios Dei fieri <note>(Joan. I,
12)</note>. Ab ista horrenda dominatione liberandi fuerant,
quibus dicit, <hi>Si vos Filius liberaverit, tunc vere liberi
eritis <note>(Id. VIII, 36)</note>
            </hi>. His atque hujusmodi aliis innumerabilibus
testimoniis dubitare non possum, nec
Deum aliquid impossibile homini praecepisse, nec
Deo ad opitulandum et adjuvandum, quo fiat quod
jubet, impossibile aliquid esse. Ac per hoc potest
homo, si velit, esse sine peccato, adjutus a Deo.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Secunda quaestio, an sit aliquis
homo sine peccato in hac vita.</hi> Si autem quod secundo
<pb n="0156"/>
loco posueram, quaeratur utrum sit, esse non credo.
Magis enim credo Scripturae dicenti, <hi>Ne intres in judicium
cum servo tuo, quoniam non justificabitur in conspectu
tuo omnis vivens <note>(Psal. CXLII, 2)</note>
            </hi>. Et ideo misericordia
Dei opus est, quae superexaltat judicio, quae
illi non erit qui non facit misericordiam <note>(Jacobi II,
13)</note>. Et quod propheta cum diceret, <hi>Dixi, Pronuntiabo
adversus me delictum meum Domino, et tu dimisisti
impietatem cordis mei;</hi> continuo subjunxit, <hi>Pro hac
orabit ad te omnis sanctus in tempore opportuno <note>(Psal.
XXXI, 5, 6)</note>
            </hi>. Non ergo omnis peccator, sed omnis
sanctus: vox enim sanctorum est, <hi>Si dixerimus quia
peccatum non habemus, nos ipsos decipimus, et veritas
in nobis non est <note>(I Joan. I, 8)</note>
            </hi>. Unde in ejusdem apostoli
Apocalypsi, illa <hi>centum quadraginta et quatuor
millia</hi> sanctorum, <hi>qui se cum mulieribus non coinquinaverunt,
virgines enim permanserunt; et non est inventum
in ore eorum mendacium, quia irreprehensibiles
sunt <note>(Apoc. XIV, 4 et 5)</note>
            </hi>; profecto ideo irreprehensibiles
sunt, quia se ipsos veraciter reprehenderunt:
et ideo non est inventum in ore eorum mendacium,
quia si dicerent se peccatum non habere, se ipsos deciperent,
et veritas in eis non esset; et utique mendacium
esset, ubi veritas non esset: quoniam justus
cum in sermonis exordio accusator sui est <note>(Prov. XVIII,
17)</note>, non utique mentitur.</p>
          </div3>
<div3>
            <head>9.</head>
            <p>
 Ac per hoc in eo quod scriptum est, <hi>Qui natus
est ex Deo, non peccat, et non potest peccare, quia semen
ejus in ipso manet <note>(I Joan. III, 9)</note>
            </hi>; et si quid aliud
eo modo dictum est, multum falluntur minus considerando
Scripturas. Non enim advertunt, eo quosque
fieri filios Dei, quo esse incipiunt in novitate spiritus;
et renovari in interiorem hominem secundum
imaginem ejus qui creavit eos <note>(Coloss. III, 10)</note>. Non
enim ex qua hora quisque baptizatur, omnis vetus
infirmitas ejus absumitur: sed renovatio incipit a remissione
omnium peccatorum, et in quantum quisque
spiritualia sapit, qui jam sapit. Caetera vero in spe
facta sunt, donec etiam in re fiant, usque ad ipsius
corporis renovationem in meliorem statum immortalitatis
et incorruptionis, qua induemur in resurrectione
mortuorum. Nam et ipsam Dominus regenerationem
vocat, non utique talem qualis fit per Baptismum,
sed in qua etiam in corpore perficietur quod nunc spiritu
inchoatur. <hi>In regeneratione,</hi> inquit, <hi>cum sederit
Filius hominis in sede majestatis suae, sedebitis et vos
super duodecim sedes, judicantes duodecim tribus Israel <note>(Matth. XIX, 28)</note>
            </hi>.
Nam in Baptismo quamvis tota et
plena fiat remissio peccatorum, tamen si continuo
tota et plena etiam hominis in aeternam novitatem
mutatio fieret, non dico et in corpore, quod certe
manifestum est adhuc in veterem corruptionem atque
in mortem tendere, in fine postea renovandum,
quando vere tota novitas erit: sed excepto corpore,
si in ipso animo qui est homo interior, perfecta in
<pb n="0157"/>
Baptismo novitas fieret, non diceret Apostolus, <hi>Et
si exterior homo noster corrumpitur, sed interior
renovatur de die in diem <note>(II Cor. IV, 16)</note>
            </hi>. Profecto
enim qui de die in diem adhuc renovatur, nondum
totus est renovatus: et in quantum nondum est
renovatus, in tantum adhuc in vetustate est. Proinde
ex hoc quod adhuc in vetustate sunt, quamvis
jam baptizati, ex hoc etiam adhuc sunt filii saeculi.
Ex hoc autem quod in novitate sunt, hoc est, ex
plena et perfecta remissione peccatorum, et quantumcumque
illud est quod spiritualiter sapiunt, eique
congruos mores agunt, filii Dei sunt. Intrinsecus enim
exuimus veterem hominem, et induimus novum:
quoniam ibi deponimus mendacium, et loquimur veritatem,
et caetera quibus Apostolus explicat quid sit
exui veterem hominem, et indui novum, qui secundum
Deum creatus est in justitia et sanctitate veritatis <note>(Ephes. IV, 22-24)</note>.
Et hoc ut faciant, jam baptizatos
fidelesque adhortatur: quod adhuc monendi
non essent, si hoc in Baptismo jam perfecte factum
esset: et tamen factum est, sicut et salvi facti sumus. <hi>Salvos</hi> 
 enim <hi>nos fecit per lavacrum regenerationis <note>(Tit.
III, 5)</note>
            </hi>. Sed alio loco dicit, quemadmodum hoc factum
est. <hi>Non solum,</hi> inquit, <hi>sed etiam nos ipsi primitias
habentes spiritus et ipsi in nobismetipsis ingemiscimus,
adoptionem exspectantes, redemptionem corporis nostri.
Spe enim salvi facti sumus. Spes autem quae videtur,
non est spes: quod enim videt quis, quid sperat?
Si autem quod non videmus speramus, per patientiam
exspectamus <note>(Rom. VIII, 23-25)</note>
            </hi>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Perfectio quando.</hi> Adoptio ergo
plena filiorum in redemptione fiet etiam corporis nostri.
Primitias itaque spiritus nunc habemus, unde
jam filii Dei reipsa facti sumus: in caeteris vero spe
sicut salvi, sicut innovati, ita et filii Dei; re autem
ipsa quia nondum salvi, ideo nondum plene innovati,
nondum etiam filii Dei, sed filii saeculi. Proficimus
ergo in renovationem justamque vitam per quod filii
Dei sumus, et per hoc peccare omnino non possumus,
donec totum in hoc transmutetur, etiam illud quod
adhuc filii saeculi sumus: per hoc enim et peccare
adhuc possumus. Ita fit ut et qui natus est ex Deo,
non peccet; et si dixerimus quia peccatum non habemus,
nos ipsos decipiamus, et veritas non sit in nobis.
Consumetur ergo quod filii carnis et saeculi sumus,
et perficietur quod filii Dei et spiritu renovati
sumus. Unde idem Joannes, <hi>Dilectissimi,</hi> inquit, <hi>nunc filii Dei sumus, et nondum apparuit quid erimus.</hi> 
 Quid
est hoc, <hi>sumus</hi> et <hi>erimus;</hi> nisi quia sumus in spe, erimus
in re? Nam sequitur, et dicit, <hi>Scimus quia cum
apparuerit, similes ei erimus, quoniam videbimus eum
sicuti est <note>(I Joan. III, 2)</note>
            </hi>. Nunc ergo et ei similes esse
jam coepimus, primitias habentes spiritus; et adhuc
dissimiles sumus, per reliquias vetustatis. Proinde in
quantum similes, in tantum regenerante spiritu filii
<pb n="0158"/>
Dei: in quantum autem dissimiles, in tantum filii
carnis et saeculi. Illinc ergo peccare non possumus:
hinc vero si dixerimus quia peccatum non habemus,
nos ipsos decipimus: donec totum transeat in adoptionem,
et non sit peccator, et quaeras locum ejus,
et non invenias <note>(Psal. XXXVI, 10)</note>.
</p>
          </div3>
        </div2>

<div2>
          <head>CAPUT IX.</head>
<div3>
            <head>11.</head>
            <p>
 <hi>Objectio Pelagianorum, Quare justus
non gignat justum.</hi> Frustra itaque nonnulli etiam
illud argumentantur, ut dicant, <hi>Si peccator genuit
peccatorem, ut parvulo ejus reatus originalis peccati in
Baptismi acceptione solvatur; etiam justus justum gignere
debuit.</hi> Quasi ex hoc quisque carnaliter gignat
quod justus est, et non ex hoc quod in membris ejus
concupiscentialiter movetur, et ad usum propagandi
lex peccati mentis lege convertitur. Ex hoc ergo gignit
quod adhuc vetustum trahit inter filios saeculi, non
ex hoc quod in novitatem promovit inter filios Dei. <hi>Filii</hi> 
 enim <hi>saeculi hujus generant et generantur <note>(Luc.
XX, 34)</note>
            </hi>. Inde et quod nascitur tale est, quia et <hi>quod
nascitur de carne, caro est <note>(Joan. III, 6)</note>
            </hi>. Justi autem
non sunt nisi filii Dei. In quantum autem sunt
filii Dei, carne non gignunt; quia spiritu
et ipsi, non carne nati sunt. Sed ex hoc carne gignunt,
quicumque eorum gignunt, ex quo nondum in
novitatem perfectam totas vetustatis reliquias commutarunt.
Unde quisquis filius de hac parte nascitur
vetusta et infirma, necesse est ut etiam ipse vetustus
sit et infirmus: idcirco oportet ut etiam ipse in aliam
generationem per remissionem peccati spiritu renovetur.
Quod si in eo non fit, nihil ei proderit pater
justus; spiritu enim justus est, quo eum non genuit:
si autem fit, nihil ei oberit etiam pater injustus: iste
enim gratia spirituali in spem novitatis aeternae transitum
fecit; ille autem mente carnali totus in vetustate
permansit.
</p>
          </div3>
        </div2>

<div2>
          <head>CAPUT X.</head>
<div3>
            <head>12.</head>
            <p>
 <hi>Conciliat Scripturas.</hi> Non igitur
contrarium testimonium est, <hi>Qui natus est ex Deo,
non peccat,</hi> ei testimonio quo jam natis ex Deo dicitur, <hi>Si dixerimus quia peccatum non habemus, nos
ipsos decipimus, et veritas in nobis non est.</hi> 
 Quamdiu
enim homo quamvis totus spe jam, et jam in re ex
parte regeneratione spirituali renovatus, adhuc tamen
portat corpus quod corrumpitur et aggravat animam;
quid quo pertineat, et quid unde dicatur, etiam
in uno homine distinguendum est. Nam, ut ego arbitror,
non facile cuiquam Scriptura Dei tam magnum
justitiae perhibet testimonium, quam tribus famulis
ejus, Noe, Daniel, et Job, quos Ezechiel propheta
dicit ab imminente quadam iracundia Dei solos posse
liberari <note>(Ezech. XIV, 14)</note>: in tribus utique illis viris
tria quaedam hominum liberanda genera praefigurans;
in Noe, quantum arbitror, justos plebium praepositos
propter arcae tanquam Ecclesiae gubernationem; in
<pb n="0159"/>
Daniele, justos continentes; in Job, justos conjugatos:
et si quis est forte alius intellectus, de quo
nunc non est necesse disquirere. Verumtamen quanta
isti justitia praeeminuerint, et hoc prophetico, et aliis
divinis testimoniis satis apparet. Nec ideo quisquam
sobrius dixerit ebrietatem non esse peccatum, quae
tamen subrepsit tanto viro: nam Noe, sicut legimus,
fuit aliquando ebrius <note>(Gen. IX, 21)</note>, quamvis absit ut
fuerit ebriosus.</p>
          </div3>
<div3>
            <head>13.</head>
            <p>
 Daniel vero post orationem quam fudit Deo,
de se ipse dicit: <hi>Cum orarem, et confiterer peccata mea,
et peccata populi mei Domino Deo meo <note>(Dan. IX, 20)</note>
            </hi>.
Propterea, nisi fallor, per supra memoratum Ezechielem
cuidam superbissimo dicitur, <hi>Numquid tu sapientior
quam Daniel <note>(Ezech. XXVIII, 3)</note>
            </hi>? Neque hic
dici potest, quod quidam contra orationem dominicam
argumentantur: <hi>Quia etsi orabant eam,</hi> inquiunt, <hi>sancti et perfecti jam Apostoli, nullum omnino habentes
peccatum; non tamen pro se ipsis, sed pro imperfectis et
adhuc peccatoribus dicebant,   Dimitte nobis debita nostra,
sicut et nos dimittimus debitoribus nostris</hi> 
  <note>(Matth. VI, 12)</note>.
 <hi>Ut per hoc,</hi> inquiunt, <hi>quod dicerent
  nostra,   in uno esse corpore demonstrarent, et illos adhuc
habentes peccata, et se ipsos qui jam carebant omni
ex parte peccato.</hi> In Daniele certe hoc non potest dici,
qui, ut credo, tanquam propheta praevidens hanc aliquando
praesumptionem futuram, cum in oratione
saepe dixisset, <hi>peccavimus;</hi> non ita nobis exposuit,
cur hoc dixerit, ut ab illo audiremus, Cum orarem,
et confiterer peccata populi mei Domino Deo meo;
nec adhuc distinctione confusa, ut esset incertum,
propter unius corporis societatem si diceret, Cum
peccata nostra confiterer Domino Deo meo: sed
omnino tam distincte, tanquam de ipsa distinctione
satagens, eamque maxime vehementerque commendans, <hi>peccata,</hi> 
 inquit, <hi>mea et peccata populi.</hi> Quis
huic evidentiae contradicit, nisi quem plus delectat
defensare quod sentit, quam quid sentiendum sit invenire?</p>
          </div3>
<div3>
            <head>14.</head>
            <p>
 Job autem post tam magnum de illo justitiae testimonium
Dei, quid dicat ipse videamus. <hi>In veritate,</hi> 
inquit, <hi>scio quia ita est. Quemadmodum enim justus
erit homo ante Dominum? Si autem velit contendere
cum eo, non poterit obedire ei.</hi> Et paulo post: <hi>Quis,</hi> 
inquit, <hi>judicio ejus adversabitur? Quod si fuero justus,
os meum impie loquetur.</hi> Iterum paulo post: <hi>Scio,</hi> inquit, <hi>quia impunitum me non dimittit. Quia sum impius,
quare non sum mortuus? Quod si purificatus nive, et
mundatus fuero mundis manibus, sufficienter in sordibus
me tinxisti 
 <note>(Job IX, 2, 3, 19, 20, 28-31)</note>
            </hi>. Item in alio
suo sermone: <hi>Quia conscripsisti,</hi> inquit, <hi>adversus me
mala, et induisti me juventutis meae peccata, et posuisti
pedem meum in prohibitione, servasti omnia opera mea,
et in radices pedum meorum inspexisti, qui veterascunt
sicut uter, vel sicut vestimentum a tinea comestum.
Homo enim natus ex muliere parvi est temporis, et plenus
<pb n="0160"/>
iracundia, et sicut flos cum floruit et decidit, discessit
sicut umbra, non manet. Nonne et hujus curam fecisti
venire in judicium tuum? Quis enim erit mundus a
sordibus? Nemo, nec si unius diei fuerit vita ejus.</hi> Et
paulo post: <hi>Dinumerasti,</hi> inquit, <hi>omnes necessitudines
meas, et nihil te latuit de peccatis meis: signasti peccata
mea in folliculo, et annotasti si quid invitus commisi <note>(Job XIII, 26-XIV, 1-5, 16, 17)</note>
            </hi>.
Ecce et Job confitetur
peccata sua, et in veritate se dicit scire quia
non est justus quisquam ante Dominum. Et ideo iste
hoc in veritate scit, quia si nos dixerimus non habere
peccatum, ipsa veritas in nobis non est. Proinde secundum
modum conversationis humanae, perhibet ei
Deus tam magnum justitiae testimonium: ipse autem
se metiens ex regula illa justitiae, quam sicut potest
conspicit apud Deum, in veritate scit quia ita est. Et
adjungit, <hi>Quemadmodum enim justus erit homo ante
Dominum? Si enim velit contendere cum eo, non poterit
obedire ei:</hi> id est, si judicandus ostendere voluerit,
non in se inveniri posse quod damnet, non poterit
obedire ei: amittit enim etiam illam obedientiam,
qua obedire possit praecipienti confitenda esse peccata.
Unde quosdam increpat, dicens: <hi>Quid vultis
mecum judicio contendere <note>(Jerem. II, 29)</note>
            </hi>? Quod ille
praecavens: <hi>Ne intres,</hi> inquit, <hi>in judicium cum servo
tuo, quoniam non justificabitur in conspectu tuo omnis
vivens.</hi> Ideo etiam dicit Job, <hi>Quis enim judicio ejus
adversabitur? Quod si fuero justus; os meum impie loquetur:</hi> 
hoc est enim, Si me justum dixero contra
judicium ejus, ubi perfecta illa justitiae regula me
convincit injustum, profecto impie loquetur os meum,
quia contra Dei veritatem loquetur.</p>
          </div3>
<div3>
            <head>15.</head>
            <p>
 Fragilitatem quoque ipsam, vel potius damnationem
carnalis generationis ostendens ex originalis
transgressione peccati, cum de peccatis suis ageret,
velut eorum causas reddens, dixit hominem natum ex
muliere parvi esse temporis, et plenum iracundia:
qua iracundia, nisi qua sunt omnes, sicut dicit Apostolus, <hi>naturaliter,</hi> 
 hoc est, originaliter <hi>irae filii <note>(Ephes. II, 3)</note>
            </hi>?
quoniam filii sunt concupiscentiae carnis
et saeculi. Ad ipsam iram pertinere etiam mortem
hominis consequenter ostendens. Cum enim dixisset, <hi>parvi est temporis, et plenus iracundia;</hi> 
 addidit etiam, <hi>Et sicut flos cum floruit et decidit, discessit sicut umbra,
non manet.</hi> 
 Cum autem subjungit, <hi>Nonne et hujus
curam fecisti venire in judicium tuum? Quis enim
erit mundus a sordibus? Nemo, nec si unius diei fuerit
vita ejus;</hi> hoc utique dicit, Curam hominis brevis vitae
fecisti venire in judicium tuum. Quantumlibet enim
brevis fuerit vita ejus, etiamsi unius diei esset, mundus
a sordibus esse non posset, et ideo justissime in
judicium tuum veniet. Illud vero quod ait, <hi>Dinumerasti
omnes necessitudines meas, et nihil te latuit de peccatis
meis: signasti peccata mea in folliculo, et annotasti
si quid invitus commisi;</hi> nonne satis apparuit etiam
<pb n="0161"/>
illa peccata juste imputari, quae non delectationis illecebra
committuntur, sed causa devitandae molestiae
alicujus, aut doloris, aut mortis? Nam et haec dicuntur
quadam necessitate committi, cum omnia superanda
sint amore et delectatione justitiae. Potest etiam
quod dixit, <hi>Et annotasti si quid invitus commisi;</hi> ad
illam vocem videri pertinere, qua dictum est, <hi>Non
enim quod volo ago; sed quod odi, hoc facio <note>(Rom.
VII, 15)</note>
            </hi>.</p>
          </div3>
<div3>
            <head>16.</head>
            <p>
 Quid quod ipse Dominus, qui ei perhibuerat testimonium,
cum etiam Scriptura, hoc est, Dei Spiritus
dixerit, <hi>in omnibus quae contigerunt ei, non eum
peccasse labiis suis ante Dominum <note>(Job I, 22)</note>
            </hi>; postea
tamen cum ei loqueretur, increpans locutus est,
sicut ipse Job testis est dicens, <hi>Quid adhuc ego judicor
monitus, et increpationes Domini audiens <note>(Id.
XXXIX, 33, sec. LXX)</note>
            </hi>? Nemo autem juste increpatur,
nisi in quo est aliquid quod increpatione sit dignum.
</p>
          </div3>
        </div2>

<div2>
          <head>CAPUT XI.</head>
<p> <hi>Job praevidit Christum ad passionem
venturum. Humilitatis ratio in perfectis.</hi> Et ipsa increpatio
qualis est, quae ex Domini Christi persona
intelligitur? Enumerat illi divina opera potestatis suae
sub hac sententia increpans, ut eum dicere appareat:
Numquid potes haec tanta quae possum? Quo autem pertinet,
nisi ut intelligat Job (etiam hoc ei divinitus
inspiratum, ut praesciret Christum ad passionem esse
venturum): intelligat ergo quam debet aequo animo
tolerare quae pertulit, si Christus in quo peccatum,
cum propter nos homo factus esset, omnino nullum
fuit, et in quo Deo tanta potentia est, nequaquam tamen
passionis obedientiam recusavit? Quod puriore
cordis intentione Job intelligens responsioni suae addidit, <hi>Auris auditu audiebam te prius</hi>,
 <hi>et nunc ecce
oculus meus videt te: ideo vituperavi me ipsum, et distabui,
et aestimavi me ipsum terram et cinerem <note>(Id.
XLII, 5, 6)</note>
            </hi>. Quare sibi ita in hoc tam magno intellectu
displicuit? Neque enim opus Dei, quo erat homo,
recte illi poterat displicere; cum etiam ipsi Deo dicatur, <hi>Opera manuum tuarum ne despexeris 
 <note>(Psal.
CXXXVII, 8)</note>
            </hi>. Sed profecto secundum illam justitiam
qua se noverat justum, se vituperavit atque distabuit,
aestimavitque se terram et cinerem; mente conspiciens
Christi justitiam, in cujus non tantum divinitate,
sed nec in anima nec in carne ullum potuit esse
peccatum: secundum quam justitiam quae ex Deo est,
etiam Paulus apostolus illud suum quod secundum
justitiam quae ex lege est, fuit sine querela non solum,
damna, verum etiam stercora existimavit <note>(Philipp.
III, 6-8)</note>.</p>
</div2>

<div2>
          <head>CAPUT XII.</head>
<div3>
            <head>17.</head>
            <p>
 <hi>Nemo justus in omnibus.</hi> Non
igitur praeclarum illud testimonium Dei, quo laudatus
est Job, contrarium est ei testimonio quo dictum
est, <hi>Non justificabitur in conspectu tuo omnis vivens:</hi> 
quia non id persuadet, prorsus in illo nihil fuisse,
quod vel ab ipso veraciter, vel a Domino Deo recte
reprehenderetur; quamvis jam justus, et verax Dei cultor,
<pb n="0162"/>
et ab omni opere malo se abstinens, non mendaciter
diceretur. Haec enim de illo verba sunt Dei: <hi>Animo
advertisti in puerum meum Job? Non enim est
illi homo similis super terram, sine querela, justus, verus
Dei cultor, abstinens se ab omni opere malo (Job
I, 8)</hi>. Primis verbis ex hominum qui sunt in terra
comparatione laudatur. Proinde omnibus qui tunc
in terra justi esse potuerunt, excellebat. Non ergo
ipse propterea nullum peccatum omnino habebat,
quia in profectu justitiae caeteros anteibat. Deinde adjungitur, <hi>sine querela,</hi> 
 de cujus vita nemo juste quereretur: <hi>justus,</hi> 
 qui tanta morum probitate profecerat,
ut nullus ei esset aequandus: <hi>verus Dei cultor,</hi> 
quippe etiam suorum peccatorum verax humilisque
confessor: <hi>abstinens se ab omni opere malo,</hi> mirum
si ab omni etiam verbo et cogitatu malo. Quantus quidem
Job fuerit ignoramus: sed novimus justum, novimus
etiam in perferendis horrendis tribulationum
tentationibus magnum; novimus non propter peccata,
sed propter ejus demonstrandam justitiam illa omnia
fuisse perpessum. Verumtamen haec verba quibus a
Domino laudatur, possent etiam de illo dici, qui condelectatur
legi Dei secundum interiorem hominem,
videt autem aliam legem in membris suis repugnantem
legi mentis suae: praesertim quia dicit, <hi>Non quod
volo facio bonum; sed quod odi malum, hoc ago. Si
autem quod odi malum, hoc facio, jam non ego operor
illud, sed quod habitat in me peccatum.</hi> Ecce et iste
secundum interiorem hominem alienus est ab omni
opere malo, quia illud non operatur ipse, sed quod in
carne ejus habitat malum: et tamen cum illud ipsum
quod condelectatur legi Dei, non habeat nisi ex gratia
Dei, adhuc liberationis indigens clamat, <hi>Miser ego
homo, quis me liberabit de corpore mortis hujus? Gratia
Dei per Jesum Christum Dominum nostrum <note>(Rom.
VII, 15-25)</note>
            </hi>.
</p>
          </div3>
        </div2>

<div2>
          <head>CAPUT XIII.</head>
<div3>
            <head>18.</head>
            <p>
 <hi>Perfecta justitia humana imperfecta
est.</hi> Sunt ergo in terra justi, sunt magni, fortes,
prudentes, continentes, patientes, pii, misericordes,
temporalia mala omnia propter justitiam aequo
animo tolerantes. Sed si verum est, imo quia verum
est, <hi>Si dixerimus quia peccatum non habemus, nos ipsos
decipimus <note>(I Joan. I, 8)</note>
            </hi>; et, <hi>Non justificabitur in
conspectu tuo omnis vivens <note>(Psal. CXLII, 2)</note>
            </hi>: non sunt
sine peccato; nec quisquam eorum tam arroganter
insanit, ut non sibi pro suis qualibuscumque peccatis
dominica oratione opus esse arbitretur.</p>
          </div3>
<div3>
            <head>19.</head>
            <p>
 Nam de Zacharia et Elisabeth, qui nobis saepe
in hujus quaestionis disputationibus objiciuntur, quid
dicamus, nisi quod evidenter Scriptura testatur, eminenti
justitia fuisse Zachariam in principibus sacerdotum
ad offerenda Veteris Testamenti sacrificia pertinentium.
Legimus autem in Epistola quae ad Hebraeos
scribitur, quod testimonium in libro superiore
jam posui <note>(Supra, lib. 1, n. 50)</note>, solum Christum
esse principem sacerdotum, qui non haberet
necessitatem, sicut illi qui sacerdotum principes dicebantur,
<pb n="0163"/>
sacrificium pro suis primum offerre peccatis
quotidie, deinde pro populi. <hi>Talem enim decebat,</hi> inquit, <hi>habere nos principem sacerdotum, justum, sine
malitia, incontaminatum, separatum a peccatoribus, altiorem
a coelis factum, non habentem quotidianam necessitatem,
sicut principes sacerdotum, primum pro suis
peccatis sacrificium offerre 
 <note>(Hebr. VII, 26, 27)</note>
            </hi>. In hoc
sacerdotum numero Zacharias, in hoc Phinees, in
hoc ipse Aaron, a quo iste ordo exorsus est, fuit, et
quicumque alii in illo sacerdotio laudabiliter justeque
vixerunt; qui tamen habebant necessitatem sacrificium
primitus pro suis offerre peccatis, solo Christo
existente, cujus venturi figuram gestabant, qui hanc
necessitatem sacerdos incontaminabilis non haberet.</p>
          </div3>
<div3>
            <head>20.</head>
            <p>
 Quid autem de Zacharia et Elisabeth laudabile
dictum est, quod non in eo comprehendatur, quod de
se Apostolus, cum in Christum nondum credidisset,
professus est? Dixit enim se <hi>secundum justitiam quae in
lege est, fuisse sine querela:</hi> hoc et de illis ita legitur, <hi>Erant autem ambo justi ante Deum, incedentes in omnibus
mandatis et justificationibus Domini sine querela <note>(Luc. I, 6)</note>
            </hi>.
Quia ergo quidquid eis inerat justitiae, non
erat ad homines simulatum, ideo dictum est, <hi>ante
Deum.</hi> Quod autem de Zacharia et ejus conjuge scriptum
est, <hi>in omnibus mandatis et justificationibus Domini:</hi> 
hoc ille breviter dixit, <hi>in lege.</hi> Non enim alia
lex illi, alia istis fuit ante Evangelium; sed una atque
eadem, quam legimus per Moysen datam patribus
eorum, secundum quam etiam sacerdos erat Zacharias,
et vice sua sacrificabat. Et tamen Apostolus,
qui simili tunc justitia praeditus fuit, sequitur, et dicit: <hi>Quae mihi lucra fuerunt, haec propter Christum
damna esse duxi: verumtamen et arbitror omnia damnum
esse propter eminentem scientiam Domini nostri
Jesu Christi, propter quem omnia non solum detrimenta
credidi, verum etiam stercora existimavi esse, ut Christum
lucrifaciam, et inveniar in illo non habens meam
justitiam quae ex lege est, sed eam quae est per fidem
Christi, quae est ex Deo, justitiam in fide, ad cognoscendum
eum et virtutem resurrectionis ejus et communicationem
passionis ejus, conformatus morti ipsius, si
quo modo occurram in resurrectionem mortuorum.</hi> 
Tantum ergo longe est, ut propter illa verba Zachariam
et Elisabeth credamus sine ullo peccato perfectam
habuisse justitiam, ut nec ipsum Apostolum
ejusdem regulae summitate arbitremur fuisse perfectum,
non solum in illa legis justitia, quam similem
istis habuit, quam inter damna et stercora deputat in
comparatione eminentissimae justitiae, quae in fide
Christi est; verum etiam in ipso quoque Evangelio,
ubi et tanti Apostolatus meruit principatum: quod dicere
non auderem, nisi ei non credere nefas ducerem.
Ubi etiam sequitur, et adjungit: <hi>Non quia jam
acceperim, aut jam perfectus sim; sequor autem, si
comprehendam</hi>, <hi>in quo et apprehensus sum in Christo
<pb n="0164"/>
Jesu. Fratres, ego me ipsum non arbitror apprehendisse:
unum autem, quae retro oblitus, in ea quae ante sunt
extentus, secundum intentionem sequor, ad palmam supernae
vocationis Dei, in Christo Jesu.</hi> Ipse se confitetur
nondum accepisse, nondum esse perfectum ea
plenitudine justitiae, quam adipisci dilexit in Christo;
sed adhuc secundum intentionem sequi, et praeterita
obliviscentem in ea quae ante sunt extendi: ut noverimus
etiam ad ipsum pertinere illud quod ait, <hi>Et
si exterior homo noster corrumpitur, sed interior renovatur
de die in diem <note>(II Cor. IV, 16)</note>
            </hi>: quamvis jam esset
perfectus viator, etsi nondum erat ipsius itineris
perfectione perventor. Denique tales vult secum in
isto cursu comites rapere, quibus continuo subjungit
et dicit: <hi>Quotquot ergo perfecti, hoc sapiamus; et si
quid aliter sapitis, hoc quoque Deus vobis revelabit</hi>: <hi>verumtamen, in quod pervenimus, in eo ambulemus <note>(Philipp. III, 3-16)</note>
            </hi>.
Ambulatio ista, non corporis
pedibus, sed mentis affectibus et vitae moribus geritur,
ut possint esse perfecti justitiae possessores, qui
recto itinere fidei de die in diem in sua renovatione
proficientes, jam perfecti facti sunt ejusdem justitiae
viatores.
</p>
          </div3>
        </div2>

<div2>
          <head>CAPUT XIV.</head>
<div3>
            <head>21.</head>
            <p>
 Sic itaque omnes, quicumque in
hac vita divinarum Scripturarum testimoniis in bona
voluntate atque actibus justitiae praedicati sunt, et quicumque
tales vel post eos fuerunt, quamvis non eisdem
testimoniis praedicati atque laudati, vel nunc usque
etiam sunt, vel postea quoque futuri sunt; omnes magni,
omnes justi, omnes veraciter laudabiles sunt, sed
sine peccato aliquo non sunt: quoniam Scripturarum
testimoniis, quibus de illorum laudibus credimus,
hoc etiam credimus, non justificari in conspectu Dei
omnem viventem; ideo rogari, ne intret in judicium
cum servis suis; et non tantum universaliter fidelibus
omnibus, verum etiam singulis esse orationem dominicam
necessariam, quam tradidit discipulis suis.
</p>
          </div3>
        </div2>

<div2>
          <head>CAPUT XV.</head>
<div3>
            <head>22.</head>
            <p>
 <hi>Objectio Pelagianorum. Perfectio
secundum quiddam. Perfectus in justitia recte dicitur,
qui multum in ea profecit.--At enim Dominus ait,
  Estote perfecti, sicut et Pater vester coelestis perfectus
est</hi>   <note>(Matth. V, 48)</note>; <hi>quod non praeciperet,</hi> inquiunt, <hi>si
sciret fieri non posse quod praecipit.</hi> Non nunc quaeritur
utrum fieri possit, si istam perfectionem ad hoc accipiunt,
ut sine ullo sit quisque peccato, cum hanc agit
vitam; jam enim supra respondimus, posse fieri: sed
utrum aliquis faciat, hoc nunc quaerimus. Neminem
autem esse qui tantum velit, quantum res exigit, ante
praecognitum est, sicut Scripturarum, quae supra commemoravi,
testimonia tanta declarant. Et tamen cum
dicitur cujusque perfectio, qua in re dicatur videndum
est. Nam ex Apostolo testimonium paulo ante
posui, ubi se fatetur in acceptione justitiae quam desiderat,
nondum esse perfectum; et tamen continuo
dicit, <hi>Quotquot ergo perfecti, hoc sapiamus:</hi> quod
utrumque non diceret, nisi in alia re perfectus esset,
<pb n="0165"/>
in alia non esset. Velut si jam sit quisquam sapientiae
perfectus auditor, quod nondum erant illi quibus dicebat, <hi>Lac vobis potum dedi, non escam; nondum enim
poteratis: sed nec adhuc quidem potestis 
 <note>(I Cor. III,
2)</note>
            </hi>: eis quippe et illud ait, <hi>Sapientiam loquimur inter
perfectos <note>(Id. II, 6)</note>
            </hi>; utique perfectos auditores volens
intelligi: potest ergo fieri, sicut dixi, ut jam sit
aliquis sapientiae perfectus auditor, cujus nondum sit
perfectus et doctor; potest perfectus esse justitiae cognitor,
nondum perfectus effector: potest perfectus
esse ut diligat inimicos, qui nondum est perfectus
ut sufferat. Et qui perfectus est in eo quod omnes
homines diligit, quippe qui etiam ad inimicorum dilectionem
pervenerit; quaeritur utrum jam sit in ista
dilectione perfectus, id est, utrum quos diligit, tantum
diligat, quantum illa incommutabilis regula veritatis
diligendos esse praescribit. Cum ergo legitur in
Scripturis cujusque perfectio, qua in re dicatur, non
negligenter intuendum est: quoniam non ideo quisque
prorsus sine peccato esse intelligitur, quia in
aliqua re dicitur esse perfectus. Quanquam et in hoc
possit ita dici, ut non quia jam non est quo proficiat,
sed quia ex maxima parte profecit, hoc nomine dignus
habeatur: sicut in doctrina Legis dici potest quisquam
perfectus, etiamsi eum aliquid adhuc latet; sicut perfectos
dicebat Apostolus, quibus tamen ait, <hi>Et si quid
aliter sapitis, id quoque vobis Deus revelabit: verumtamen
in quod pervenimus, in eo ambulemus.</hi> 
</p>
          </div3>
        </div2>

<div2>
          <head>CAPUT XVI.</head>
<div3>
            <head>23.</head>
            <p>
 <hi>Cur Deus praecipit quod scit
non observandum.</hi> Neque negandum est hoc Deum jubere,
ita nos in facienda justitia esse debere perfectos,
ut nullum habeamus omnino peccatum. Nam
nec peccatum erit, si quid erit, si non divinitus jubetur
ut non sit. <hi>Cur ergo jubet,</hi> inquiunt, <hi>quod scit
nullum hominum esse facturum?</hi> Hoc modo etiam dici
potest, cur primis illis hominibus jusserit, qui duo
soli erant, quod sciebat eos non esse facturos? Neque
enim dicendum est, ideo jussisse, ut nostrum aliquis
id faceret, si illi non facerent: hoc enim, ne de illa
scilicet arbore cibum sumerent, nonnisi illis solis
Deus jussit; quia sicut sciebat quid justitiae facturi
non erant, ita etiam sciebat quid justitiae de illis erat
ipse facturus. Eo modo ergo jubet omnibus hominibus
ut non faciant ullum peccatum, quamvis sit
praescius neminem hoc impleturum, ut quicumque
impie ac damnabiliter ejus praecepta contempserint,
ipse faciat in eorum damnatione quod justum est:
quicumque autem in ejus praeceptis obedienter et
pie proficientes, nec tamen omnia quae praecepit
implentes, sicut sibi dimitti volunt, sic aliis peccata
dimiserint, ipse faciat in eorum mundatione quod bonum
est. Quomodo enim dimittenti dimittitur per
Dei misericordiam, si peccatum non est? aut quomodo
non vetatur per Dei justitiam, si peccatum est?</p>
          </div3>
<div3>
            <head>24.</head>
            <p>
 <hi>Sed ecce,</hi> inquiunt, <hi>Apostolus dicit,   Bonum
certamen certavi, fidem servavi, cursum consummavi;
superest mihi corona justitiae,</hi>   <note>(II Tim. IV, 7 8)</note>: <hi>quod
non diceret, si haberet ullum peccatum.</hi> Imo vero respondeant
<pb n="0166"/>
quomodo potuit haec dicere, cui adhuc restabat
ipsius passionis, quam sibi jam impendere dixerat,
tam magna conflictatio, tam molestum ac
grande certamen. An ad ejus consummandum cursum
parum adhuc deerat, quando illud deerat ubi
erat futurus acrior et crudelior inimicus? Quod si
ideo talibus verbis certus securusque gaudebat, quia
de victoria futuri certaminis certum eum securumque
jam fecerat, qui eamdem passionem jam illi
revelaverat imminere; non re plenissima, sed spe firmissima
haec dixit, et quod futurum esse praesumpsit,
tanquam factum fuerit indicavit. Si ergo his verbis
etiam hoc adderet, ut diceret, Nullum habeo jam
peccatum: hoc quoque illum intelligeremus non de
rei factae, sed de rei futurae perfectione dixisse. Sic
enim ad ipsius cursus consummationem pertinebat
nullum habere peccatum, quod isti putant, cum haec
diceret, jam in illo fuisse completum; quemadmodum
ad ipsius cursus consummationem pertinebat
etiam in certamine passionis adversarium superare,
quod etiam ipsi necesse est fateantur, cum haec diceret,
adhuc in illo fuisse complendum: hoc ergo totum
nos dicimus tunc fuisse adhuc perficiendum, quando
jam de Dei promissione praefidens totum ita dicebat
tanquam fuisset effectum. Ad ipsius quippe cursus
consummationem pertinebat, etiam quod peccata
dimittebat debitoribus suis, atque ita sibi ut dimitteretur
orabat: qua Domini pollicitatione certissimus
erat, in illo fine, quem adhuc futurum jam fidendo
dicebat impletum, nullum se habiturum esse peccatum.
Nam, ut alia omittam, miror si cum verba
illa dicebat, per quae istis visus est nullum habuisse
peccatum, jam fuerat ab illo ablatus ille stimulus
carnis, de quo a se auferendo Dominum terrogaverat,
responsumque acceperat, <hi>Sufficit tibi gratia mea:
nam virtus in infirmitate perficitur <note>(II Cor. XII, 7-9)</note>
            </hi>.
Huic tanto viro perficiendo necessarium fuit, ut ab
illo angelus satanae non auferretur, a quo propterea
colaphizabatur, ne magnitudine visionum extolleretur:
et audet quisquam, quemquam vel putare vel
dicere positum sub onere hujus vitae ab omni omnino
mundum esse peccato?</p>
          </div3>
<div3>
            <head>25.</head>
            <p>
 Sint licet homines tanta excellentes justitia,
ut ad eos de columna nobis loquatur Deus, qualis <hi>Moyses et Aaron in sacerdotibus ejus, et Samuel in his
qui invocant nomen ejus;</hi> 
 cujus magnae laudes pietatis
et innocentiae in Scriptura veridica praedicantur, ab
ineunte pueritia, ex quo eum mater votum solvens
in templo Dei constituit, et servum Domino dedicavit:
etiam de talibus scriptum est, <hi>Tu propitius eras
illis, et vindicans in omnes affectiones eorum <note>(Psal.
XCVIII, 6-8)</note>
            </hi>. In filios quippe damnationis vindicat
iratus: in filios autem gratiae vindicat propitius, dum
<pb n="0167"/>
quem diligit corripit, et flagellat omnem filium quem
recipit <note>(Prov. III, 12, et Hebr. XII, 6)</note>. Nulla autem
vindicta, nulla correptio, nullum Dei flagellum debetur
nisi peccato, excepto illo qui in flagella paratus
est, ut experiretur omnia secundum similitudinem
sine peccato, ut esset sanctus sanctorum sacerdos interpellans
etiam pro sanctis, qui non mendaciter
etiam de se quisque dicunt, <hi>Dimitte nobis debita nostra,
sicut et nos dimittimus debitoribus nostris <note>(Matth.
VI, 12)</note>
            </hi>. Unde et ipsi qui contra haec disputant, cum sint
casta vita, moribusque laudabiles, nec dubitent facere,
quod illi diviti pro consequenda vita aeterna consilium
requirenti, cum se respondisset jam omnia legis
implevisse mandata, praecepit Dominus, si vellet
esse perfectus, venderet omnia quae habebat et daret
pauperibus, thesaurumque transferret in coelum <note>(Id.
XIX, 20, 21)</note>: nemo tamen eorum audet dicere se
esse sine peccato. Quod, sicut credimus, non fallaci
animo dicunt: si autem mentiuntur, eo ipso incipiunt
vel augere, vel habere peccatum.
</p>
          </div3>
        </div2>

<div2>
          <head>CAPUT XVII.</head>
<div3>
            <head>26.</head>
            <p>
 <hi>Tertia quaestio, cur nemo sit in
hac vita sine peccato.</hi> Jam ergo quod loco tertio posui
videamus. Cum, voluntatem humanam gratia adjuvante
divina, sine peccato in hac vita possit homo
esse, cur non sit, possem facillime ac veracissime
respondere, quia homines nolunt: sed si ex me quaeritur,
quare nolunt, imus in longum. Verumtamen
etiam hoc sine praejudicio diligentioris inquisitionis
breviter dicam. Nolunt homines facere quod justum
est, sive quia latet an justum sit, sive quia non delectat.
Tanto enim quidque vehementius volumus,
quanto certius quam bonum sit novimus, eoque delectamur
ardentius. Ignorantia igitur et infirmitas vitia
sunt, quae impediunt voluntatem ne moveatur ad
faciendum opus bonum, vel ab opere malo abstinendum.
Ut autem innotescat quod latebat, et suave fiat
quod non delectabat, gratiae Dei est, quae hominum
adjuvat voluntates: qua ut non adjuventur, in ipsis
itidem causa est, non in Deo, sive damnandi praedestinati
sint propter iniquitatem superbiae; sive contra
ipsam suam superbiam judicandi et erudiendi, si
filii sint misericordiae. Unde Jeremias cum dixisset, <hi>Scio, Domine, quia non est in homine via ejus, nec viri
est ut ambulet et dirigat gressus suos;</hi> 
 continuo subjunxit, <hi>Corripe me, Domine; verumtamen in judicio, et non in
furore tuo 
 <note>(Jerem. X, 23, 24)</note>
            </hi>. Tanquam diceret, Scio
ad correptionem meam pertinere, quod minus abs te
adjuvor, ut perfecte dirigantur gressus mei: verumtamen
hoc ipsum noli sic mecum agere, tanquam in
furore quo iniquos damnare statuisti, sed tanquam
in judicio, quo doces tuos non superbire. Unde alibi
dicitur, <hi>Et judicia tua adjuvabunt me <note>(Psal. CXVIII,
175)</note>
            </hi>.
<pb n="0168"/>
</p>
          </div3>
<div3>
            <head>27. </head>
            <p>
Nullius proinde culpae humanae in Deum referas
causam. Vitiorum namque omnium humanorum
causa superbia est. Ad hanc convincendam atque auferendam
talis medicina coelitus venit: ad elatum hominem
per superbiam, Deus humilis descendit per
misericordiam, gratiam claram manifestamque commendans
in ipso homine, quem tanta prae participibus
suis charitate suscepit. Neque enim et ipse ita
Verbo Dei conjunctus, ut ipsa conjunctione unus filius
Dei et idem ipse unus filius hominis fieret, praecedentibus
suae voluntatis meritis fecit. Unum quippe
illum esse oportebat: essent autem et duo, et tres,
et plures, si hoc fieri posset, non per Dei proprium
donum, sed per hominis liberum arbitrium. Hoc ergo
praecipue commendatur, hoc in sapientiae atque scientiae
thesauris in Christo absconditis, quantum existimare
audeo, praecipue docetur et discitur. Ideo quisque
nostrum bonum opus suscipere, agere, implere,
nunc scit, nunc nescit, nunc delectatur, nunc non
delectatur, ut noverit non suae facultatis, sed divini
muneris esse vel quod scit, vel quod delectatur: ac
sic ab elationis vanitate sanetur, et sciat quam vere
non de terra ista, sed spiritualiter dictum sit, <hi>Dominus
dabit suavitatem, et terra nostra dabit fructum suum <note>(Psal. LXXXIV, 13)</note>
            </hi>.
Tanto autem magis delectat opus
bonum, quanto magis diligitur Deus summum atque
incommutabile bonum, et auctor qualiumcumque bonorum
omnium. Ut autem diligatur Deus, <hi>charitas</hi> 
ejus <hi>diffusa est in cordibus nostris,</hi> non per nos,
sed <hi>per Spiritum sanctum qui datus est nobis <note>(Rom.
V, 5)</note>
            </hi>.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>28.</head>
            <p>
 <hi>Voluntas bona a Deo.</hi> Sed
laborant homines invenire in nostra voluntate, quid
boni sit nostrum, quod nobis non sit ex Deo: et quomodo
inveniri possit ignoro. Excepto enim quod Apostolus
ait, cum de bonis hominum loqueretur, <hi>Quid
enim habes quod non accepisti? Si autem et accepisti,
quid gloriaris, quasi non acceperis <note>(I Cor. IV, 7)</note>
            </hi>? Ipsa
etiam ratio, quae de iis rebus a talibus quales sumus,
iniri potest, quemlibet nostrum quaerentem vehementer
angustat, ne sic defendamus gratiam, ut liberum
arbitrium auferre videamur; rursus, ne liberum sic
asseramus arbitrium, ut superba impietate ingrati Dei
gratiae judicemur.</p>
          </div3>
<div3>
            <head>29.</head>
            <p>
 Namque illud Apostoli quod commemoravi, sic
defendere quidam voluerunt, ut dicerent,   ideo quidquid
etiam bonae voluntatis habet homo, Deo tribuendum
esse, quia et hoc in illo esse non posset,
si homo ipse non esset: cum vero ut sit aliquid atque
ut homo sit, non habeat nisi a Deo, cur non
auctori Deo tribuatur etiam quidquid in illo est bonae
voluntatis, quod non esset, nisi esset in quo esset?  
Sed hoc modo etiam illud dici potest, malam
quoque voluntatem Deo auctori tribuendam: quia
nec ipsa esse posset in homine, nisi homo esset in
quo esset; ut autem homo sit, Deus auctor est:
ita et ejus malae voluntatis, quae nisi hominem haberet
ubi esset, esse omnino non posset, quod nefas
est dicere.
<pb n="0169"/>
</p>
          </div3>
<div3>
            <head>30. </head>
            <p>
Quapropter nisi obtineamus, non solum voluntatis
arbitrium, quod huc atque illuc liberum flectitur,
atque in eis naturalibus bonis est, quibus et
male uti malus potest, sed etiam voluntatem bonam,
quae jam in eis bonis est, quorum esse usus non potest
malus, nisi ex Deo nobis esse non posse, nescio
quemadmodum defendamus quod dictum est: <hi>Quid
enim habes quod non accepisti?</hi> Nam si nobis libera
quaedam voluntas ex Deo est, quae adhuc potest esse
vel bona vel mala; bona vero voluntas ex nobis est:
melius est id quod a nobis, quam quod ab illo est.
Quod si absurdissime dicitur, oportet fateantur etiam
bonam voluntatem nos divinitus adipisci. Quanquam
voluntas mirum si potest in medio quodam ita consistere,
ut nec bona nec mala sit. Aut enim justitiam
diligimus, et bona est; et si magis diligimus, magis
bona; si minus, minus bona est: aut si omnino non
diligimus, non bona est. Quis vero dubitet dicere
voluntatem nullo modo justitiam diligentem, non
modo esse malam, sed etiam pessimam voluntatem?
Si ergo voluntas aut bona est, aut mala, et utique
malam non habemus ex Deo; restat ut bonam voluntatem
habeamus ex Deo: alioquin nescio, cum ab eo
justificamur, quo alio munere ipsius gaudere debeamus.
Et hinc scriptum arbitror, <hi>Paratur voluntas a
Domino <note>(Prov. VIII, 35)</note>
            </hi>; et in Psalmis, <hi>A Domino
gressus hominis dirigentur, et viam ejus volet <note>(Psal.
XXXVI, 23)</note>
            </hi>; et quod Apostolus ait, <hi>Deus est enim qui
operatur in vobis et velle et operari, pro bona voluntate <note>(Philipp. II, 13)</note>
            </hi>.</p>
          </div3>
<div3>
            <head>31.</head>
            <p>
 Quocirca quoniam quod a Deo nos avertimus,
nostrum est, et haec est voluntas mala; quod vero ad
Deum nos convertimus, nisi ipso excitante atque adjuvante
non possumus, et haec est voluntas bona:
quid habemus quod non accepimus? Si autem accepimus,
quid gloriamur, quasi non acceperimus? Ac per
hoc, <hi>ut qui gloriatur, in Domino glorietur <note>(I Cor. I, 31)</note>
            </hi>,
quibus hoc Deus donare voluerit, ejus misericordiae
est, non meriti illorum: quibus autem noluerit, veritatis
est. Justa namque peccatoribus poena debetur,
quoniam <hi>misericordiam et veritatem diligit Dominus
Deus <note>(Psal. LXXXIII, 12)</note>
            </hi>; et <hi>misericordia et veritas
occurrerunt sibi <note>(Psal. LXXXIV, 11)</note>
            </hi>; et <hi>universae viae
Domini misericordia et veritas <note>(Psal. XXIV, 10)</note>
            </hi>. Et
quis explicet quam crebro haec duo conjuncta divina
Scriptura commemoret? Aliquando etiam mutatis nominibus,
ut gratia pro misericordia ponatur: unde
est, <hi>Et vidimus gloriam ejus, gloriam tanquam Unigeniti
a Patre, plenum gratia et veritate <note>(Joan. I, 14)</note>
            </hi>.
Aliquando pro veritate judicium: sicut est, <hi>Misericordiam
et judicium cantabo tibi, Domine <note>(Psal. C, 1)</note>
            </hi>.
<pb n="0170"/>
</p>
          </div3>
<div3>
            <head>32. </head>
            <p>
Quare autem illos velit convertere, illos pro
aversione punire: quanquam et in beneficio tribuendo
nemo juste reprehendat misericordem, et in
vindicta exercenda, nemo juste reprehendat veracem;
sicut in illis evangelicis operariis, aliis placitam
mercedem reddentem, aliis etiam non placitam largientem <note>(Matth. XX, 9, 10)</note>,
nullus juste culpaverit:
consilium tamen occultioris justitiae penes
ipsum est.
</p>
          </div3>
        </div2>

<div2>
          <head>CAPUT XIX.</head>
<p> <hi>Per gratiam et cognitio boni et delectatio.</hi> Nos quantum concessum est sapiamus; et intelligamus,
si possumus, Dominum Deum bonum
ideo etiam sanctis suis alicujus operis justi aliquando
non tribuere vel certam scientiam, vel victricem
delectationem, ut cognoscant non a se ipsis, sed
ab illo sibi esse lucem, qua illuminentur tenebrae
eorum, et suavitatem qua det fructum suum terra
eorum.</p>
<div3>
            <head>33.</head>
            <p>
 Cum autem ab illo illius adjutorium deprecamur
ad faciendam perficiendamque justitiam, quid
aliud deprecamur, quam ut aperiat quod latebat, et
suave faciat quod non delectabat? quia et hoc ab illo
esse deprecandum, ejus gratia didicimus, dum antea
lateret; ejus gratia dileximus, dum antea non delectaret: <hi>ut qui gloriatur,</hi> 
 non in se, sed <hi>in Domino glorietur.</hi> 
Extolli quippe in superbiam, propriae voluntatis
est hominum, non operis Dei: neque enim ad hoc
eos compellit aut adjuvat Deus. Praecedit ergo in voluntate
hominis appetitus quidam propriae potestatis,
ut fiat inobediens per superbiam. Hic autem appetitus
etiam si non esset, nihil molestum esset; et
cum hoc voluit homo, sine difficultate noluisset: secutum
est autem ex debita justa poena tale vitium, ut
jam molestum esset obedire justitiae. Quod vitium nisi
adjuvante gratia superetur, ad justitiam nemo convertitur;
nisi operante gratia sanetur, justitiae pace
nemo perfruitur. Cujus autem gratia vincitur et sanatur,
nisi illius cui dicitur, <hi>Converte nos, Deus sanitatum
nostrarum, et averte iram tuam a nobis <note>(Psal.
LXXXIV, 5)</note>
            </hi>? Quod et si facit, misericordia facit, ut dicatur, <hi>Non secundum peccata nostra fecit nobis, neque
secundum iniquitates nostras retribuit nobis 
 <note>(Psal. CII,
10)</note>
            </hi>. Et quibus non facit, judicio non facit. Et quis
dicet illi, Quid fecisti, cui misericordia et judicium
pia sanctorum mente cantatur? Idcirco etiam sanctos
et fideles suos in aliquibus vitiis tardius sanat, ut in
his eos minus quam implendae ex omni parte justitiae
sufficit, delectet bonum, sive cum latet, sive cum
etiam manifestum est: ut quantum pertinet ad integerrimam
regulam veritatis ejus, non justificetur in
conspectu ejus omnis vivens. Nec in eo ipso vult nos
damnabiles esse, sed humiles, commendans nobis
eamdem gratiam suam: ne facilitatem in omnibus
assecuti, nostrum putemus esse quod ejus est; qui
error multum est religioni pietatique contrarius. Nec
ideo tamen in eisdem vitiis nobis permanendum esse
<pb n="0171"/>
existimemus, sed adversus ipsam maxime superbiam,
propter quam in eis humiliamur, et nos vigilanter conemur,
et ipsum deprecemur ardenter, simul intelligentes
et quod sic conamur, et quod sic deprecamur,
dono illius nos habere: ut in omnibus non ad nos respicientes,
sed sursum cor habentes, Domino Deo nostro
gratias agamus, et cum gloriamur, in illo gloriemur.
</p>
          </div3>
        </div2>

<div2>
          <head>CAPUT XX.</head>
<div3>
            <head>34.</head>
            <p>
 <hi>Ad quartam quaestionem respondet,
nullum, excepto Christo, fuisse, vel esse posse, qui nullum
habeat peccatum.</hi> Quartum jam illud restat, quo
explicito quantum adjuvat Dominus, sermo quoque
iste tam prolixus tandem terminum sumat, utrum qui
omnino nunquam ullum peccatum habuerit habiturusve
sit, non solum quisquam natorum hominum sit, verum
etiam potuerit aliquando esse, vel possit. Hunc prorsus
nisi unum mediatorem Dei et hominum hominem
Christum Jesum, nullum vel esse, vel fuisse, vel futurum
esse, certissimum est. Unde jam multa diximus
de Baptismo parvulorum, qui si nullum peccatum
habent, non solum sunt homines innumerabiles
sine peccato; verum etiam fuerunt, et erunt. Porro
si veraciter illud constitit, unde secundo loco egimus,
neminem esse sine peccato <note>(Supra, nn. 8, 9)</note>;
profecto nec parvuli sine peccato sunt. Ex quo conficitur,
etsi quisquam in hac vita esse potuisset, qui
virtute ita perficeretur, ut ad tantam plenitudinem
justitiae perveniret, qua nullum haberet omnino peccatum,
fuisse tamen eum antea peccatorem, unde in
istam novitatem vitae converteretur, non esse dubitandum.
Etenim in secundo illo loco aliud quaerebatur,
aliud in hoc quarto propositum est. Nam in illo,
utrum aliquis in hac vita ad perfectam, quae prorsus
sine ullo peccato est, vitam perveniret per gratiam
Dei, studio voluntatis, hoc requirebatur: in hoc
autem quarto, utrum esset in filiis hominum, vel esse
potuisset, aut posset, qui non ex peccato ad justitiam
perfectissimam perveniret, sed nullo omnino unquam
peccato esset obstrictus, hoc quaeritur. Ideo si
illa vera sunt, quae tam multa de parvulis diximus,
nec est in filiis hominum quisquam, nec fuit, nec
erit, excepto uno Mediatore, in quo nobis propitiatio
et justificatio posita est, per quam finitis inimicitiis
peccatorum reconciliamur Deo. Non itaque ab re est,
quantum praesenti causae sufficere videtur, ab ipso
exordio generis humani pauca repetere, quibus adversus
quaedam, quae movere possunt, legentis animus
informetur.
</p>
          </div3>
        </div2>

<div2>
          <head>CAPUT XXI.</head>
<div3>
            <head>35.</head>
            <p>
 <hi>Adam et Eva: obedientia
homini vehementer commendata a Deo.</hi> Posteaquam
illi primi homines, vir unus Adam, et ex illo
Eva uxor ejus, accepto Dei praecepto servare obedientiam
noluerunt, justa eos poena ac debita consecuta
est. Sic enim comminatus fuerat Dominus,
quod ea die qua vetitum cibum ederent, morte morerentur.
<pb n="0172"/>
Proinde quia utendi ad escam omni ligno
quod in paradiso erat, acceperant potestatem, in quo
etiam lignum vitae plantaverat Deus; ab illo autem
solo eos prohibuerat, quod appellavit scientiae boni et
mali <note>(Gen. II, 9, 16, 17)</note>, quo nomine significaretur
experientiae consequentia, et quid boni custodita, et
quid mali essent transgressa prohibitione sensuri:
recte profecto intelliguntur ante malignam diaboli
persuasionem abstinuisse cibo vetito, atque usi fuisse
concessis, ac per hoc et caeteris, et praecipue ligno
vitae. Quid enim absurdius, quam ut credantur ex aliis
arboribus alimenta sumpsisse, non autem etiam ex
illo quod et similiter permissum fuerat, et utilitate
praecipua per aetatum labem mutari, quamvis animalia
corpora, atque in mortem veterascere non sinebat,
tribuens hoc corpori humano de suo corpore
beneficium, et mystica significatione demonstrans
quid per sapientiam, cujus figuram gestabat, conferretur
animae rationali, ut alimento ejus vivificata nequaquam
in labem mortemque nequitiae verteretur?
Merito enim de illa dicitur, <hi>Lignum vitae est amplectentibus
eam <note>(Prov. III, 18)</note>
            </hi>. Sicut haec arbor in
corporali, sic illa in spirituali paradiso: ista exterioris,
illa interioris hominis sensibus praebens vigorem,
sine ulla in deterius temporis commutatione
vitalem. Serviebant igitur Deo, vehementer sibi commendata
pietate obedientiae, qua una colitur Deus.
Quae per se ipsa quanta sit, quamque sola sufficiat ad
tuendam rationalem sub Creatore creaturam, non
potuit excellentius intimari, quam ut a ligno prohiberentur
non malo. Absit enim ut bonorum Creator
qui fecit omnia, <hi>et ecce bona valde <note>(Gen. I, 31)</note>
            </hi>, mali
aliquid in illius etiam corporalis paradisi fertilitate
plantaret. Sed ut ostenderetur homini, cui esset sub
tali Domino utilissima servitus, quantum esset solius
obedientiae bonum, quam solam de famulo exegerat,
cui obedire non propter ipsius dominatum, sed propter
servientis utilitatem potius expediret; ab eo
ligno sunt prohibiti, quo si uterentur non prohibiti,
nihil mali omnino paterentur: ut quod illo post
prohibitionem utentes passi sunt, satis intelligeretur
quod eis hoc non intulerit arbor cibo noxio perniciosa,
sed tantum obedientia violata.
</p>
          </div3>
        </div2>

<div2>
          <head>CAPUT XXII.</head>
<div3>
            <head>36.</head>
            <p>
 <hi>Status hominis ante peccatum.</hi> 
Hanc ergo priusquam violassent, placebant
Deo, et placebat eis Deus; et quamvis corpus
animale gestarent, nihil inobediens in illo adversum
se moveri sentiebant. Faciebat quippe hoc ordo justitiae,
ut quia eorum anima famulum corpus a Domino
acceperat, sicut ipsa eidem Domino suo, ita illi
corpus ejus obediret, atque exhiberet vitae illi congruum
sine ulla resistentia famulatum. Hinc et nudi
erant, et non confundebantur. Animam quippe rationalem
naturali verecundia nunc pudet, quod in
carne, in cujus servitutem jus potestatis accepit, nescio
qua infirmitate efficere non potest, ut se nolente
<pb n="0173"/>
non moveantur membra, et se volente moveantur.
Quae propter hoc in quovis casto, merito appellantur
pudenda, quod adversus dominam mentem, quasi
suae sint potestatis, sicut libitum est, excitantur: idque
solum juris in his habent frena virtutis, ut ad
immundas et illicitas corruptiones ea pervenire non
sinant. Haec igitur carnis inobedientia, quae in ipso
motu est, etiamsi habere non permittatur effectum,
non erat in illis primis hominibus, quando nudi
erant, et non confundebantur. Nondum quippe anima
rationalis domina carnis inobediens exstiterat
Domino suo, ut poena reciproca inobedientem experiretur
carnem famulam suam cum sensu quodam
confusionis et molestiae suae, quem sensum certe
ipsa per inobedientiam suam non intulit Deo. Neque
enim Deo pudendum est aut molestum, si nos ei non
obedimus, cujus in nos summam potestatem nullo
modo minuere valemus: sed nobis pudendum est,
quod imperio nostro caro non servit; quia hoc fit per
infirmitatem quam peccando meruimus, vocaturque
peccatum habitans in membris nostris <note>(Rom. VII,
17, 23)</note>. Sic est autem hoc peccatum, ut sit
poena peccati. Denique posteaquam est illa facta
transgressio, et anima inobediens a lege sui Domini
aversa est, habere coepit contra eam servus
ejus, hoc est corpus ejus, legem inobedientiae; et
puduit illos homines nuditatis suae, animadverso in se
motu, quem ante non senserant: quae animadversio
apertio dicta est oculorum <note>(Gen. III, 7)</note>; neque enim
oculis clausis inter illas arbores oberrabant. Sic et
de Agar scriptum est, <hi>Aperti sunt oculi ejus, et vidit
puteum <note>(Id. XXI, 19)</note>
            </hi>. Tunc illi homines pudenda
texerunt: quae Deus illis membra, ipsi vero pudenda
fecerunt.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>37.</head>
            <p>
 <hi>Naturae corruptio per peccatum,
et renovatio per Christum.</hi> De hac lege peccati
nascitur caro peccati, expianda per illius sacramentum,
qui venit in similitudine carnis peccati, ut evacuetur
corpus peccati <note>(Rom. VIII, 3)</note>, quod et corpus
mortis hujus appellatur: unde miserum hominem
non liberat nisi gratia Dei per Jesum Christum Dominum
nostrum <note>(Id. VII, 24, 25)</note>. Sic enim ab eis
transitum fecit in posteros ista lex initium mortis,
quemadmodum labor quo cuncti homines laborant in
terra, quemadmodum in feminas parturitio cum doloribus.
Haec enim, cum de peccato arguerentur, Dei
sententia meruerunt, quae non in eis solis, sed etiam
in successoribus eorum, in aliis magis, in aliis minus,
tamen in omnibus videmus impleri. Cum itaque primorum
illorum hominum fuerit prima justitia obedire
Deo, et hanc in membris adversus legem mentis suae
legem concupiscentiae non habere: nunc post eorum
peccatum nata ex eis nostra carne peccati, pro magno
obtinetur ab his qui obediunt Deo, desideriis
ejusdem concupiscentiae non obedire, et crucifigere
in se carnem cum passionibus et concupiscentiis; ut
sint Jesu Christi, qui hoc in sua cruce figuravit,
quibus per gratiam suam dedit potestatem filios Dei
<pb n="0174"/>
fieri. Non enim omnibus hominibus dedit, sed quotquot
receperunt eum, ut Deo renascerentur spiritu,
qui saeculo nati erant carne. Sic enim de his dictum
est: <hi>Quotquot autem receperunt eum, dedit eis potestatem
filios Dei fieri, qui non ex carne, non ex sanguine,
non ex voluntate viri, non ex voluntate carnis, sed ex
Deo nati sunt.</hi> 
</p>
          </div3>
        </div2>

<div2>
          <head>CAPUT XXIV.</head>
<div3>
            <head>38.</head>
            <p>
 <hi>Incarnatione Verbi quod nobis
collatum sit beneficium. Nativitas Christi de carne
in quo nostrae similis et dissimilis. Fidelium etiam filii
baptizandi.</hi> Secutus autem addidit, <hi>Et Verbum caro
factum est, et habitavit in nobis <note>(Joan. I, 12-14)</note>
            </hi>: tanquam
dicens, Magnum quidem hoc in his factum est,
ut Deo nascerentur ex Deo, qui prius nati fuerant ex
carne saeculo, quamvis creati ab ipso Deo: sed longe
mirabilius factum est, quod cum istis naturae fuerit
nasci de carne, beneficii vero nasci ex Deo, propter
hoc impertiendum beneficium, ille qui de Deo naturaliter
natus est, nasci etiam misericorditer de carne
dignatus est: hoc est enim, <hi>Et Verbum caro factum
est, et habitavit in nobis.</hi> Per hoc, inquit, factum est
ut nati de carne caro, postea nascendo de spiritu spiritus
essemus, et habitaremus in Deo: quia et Deus
natus de Deo, postea de carne nascendo caro factus
est, et habitavit in nobis. Verbum enim quod caro factum
est, in principio erat, et apud Deum Deus erat.
Verumtamen ipsa participatio illius in inferiora nostra,
ut nostra esset in superiora illius, tenuit quamdam
et in carnis nativitate medietatem: ut nos quidem
nati essemus in carne peccati, ille autem in similitudine
carnis peccati: nos non solum ex carne et
sanguine, verum etiam ex voluntate viri et ex voluntate
carnis; ille autem tantum ex carne et sanguine,
non ex voluntate viri, neque ex voluntate carnis, sed
ex Deo natus est. Et ideo nos in mortem propter peccatum,
ille propter nos in mortem sine peccato. Sicut
autem inferiora ejus, quibus ad nos descendit, non
omni modo coaequata sunt inferioribus nostris, in
quibus nos hic invenit: sic et superiora nostra, quibus
ad eum ascendimus, non coaequabuntur superioribus
ejus, in quibus eum illic inventuri sumus. Nos
enim ipsius gratia facti erimus filii Dei, ille semper
natura erat filius Dei: nos aliquando conversi adhaerebimus
impares Deo, ille nunquam aversus manet
aequalis Deo: nos participes vitae aeternae, ille vita
aeterna. Solus ergo ille etiam homo factus manens
Deus, peccatum nullum habuit unquam, nec sumpsit
carnem peccati, quamvis de materna carne peccati.
Quod enim carnis inde suscepit, id profecto aut suscipiendum
<pb n="0175"/>
mundavit, aut suscipiendo mundavit. Ideo
Virginem matrem, non lege carnis peccati, id est, non
concupiscentiae carnalis motu concipientem, sed pia
fide sanctum germen in se fieri promerentem, quam
eligeret creavit, de qua crearetur elegit. Quanto
magis ergo caro peccati baptizanda est propter evadendum
 judicium, si baptizata est caro sine peccato
propter imitationis exemplum?
</p>
          </div3>
        </div2>

<div2>
          <head>CAPUT XXV.</head>
<div3>
            <head>39.</head>
            <p>
 <hi>Objectio Pelagianorum.</hi> Quod
autem supra respondimus adversus eos qui dicunt, <hi>Si peccator genuit peccatorem, justus quoque justum
gignere debuit 
 <note>(Supra, n. 11)</note>
            </hi>: hoc etiam his respondemus,
qui dicunt, de homine baptizato natum jam
velut baptizatum haberi debuisse. <hi>Cur enim non,</hi> inquiunt, <hi>in lumbis patris sui potuit baptizari, si secundum
Epistolam quae ad Hebraeos scripta est, in lumbis
Abrahae Levi potuit decimari 
 <note>(Hebr. VII, 9, 10)</note>
            </hi>? Hoc
qui dicunt, attendant non propterea Levi postea non
fuisse decimatum, quia jam fuerat decimatus in lumbis
Abrahae; sed quia sic ordinatus est honore sacerdotii,
ut acciperet decimas, non praeberet: alioquin
nec caeteri fratres ejus, qui ei praebebant, decimarentur,
quia et ipsi in lumbis Abrahae a Melchisedech jam
fuerant decimati.</p>
          </div3>
<div3>
            <head>40.</head>
            <p>
 Sed ne quis dicat, propterea recte potuisse
Abrahae filios decimari, quamvis jam fuissent in lumbis
patris sui decimati, quia decimatio talis res erat,
quae in unoquoque homine saepe fuerat facienda, sicut
Israelitae annis omnibus, imo ex fructibus omnibus
decimas tota vita sua crebras solent praebere Levitis;
Baptismum autem tale sacramentum esse quod semel
datur, et si jam hoc acceperat quisque, cum in patre
suo esset, nonnisi baptizatum fuisse deputandum,
cum de illo qui baptizatus fuerat gigneretur. Qui hoc
dicit (ne diu disputem), circumcisionem respiciat,
quae semel fiebat, et tamen in singulis singillatim fiebat.
Sicut ergo tempore illius sacramenti de circumciso
qui nasceretur, circumcidendus fuit: sic nunc de
baptizato qui natus fuerit, baptizandus est.</p>
          </div3>
<div3>
            <head>41.</head>
            <p>
 At enim Apostolus ait, <hi>Filii vestri immundi essent,
nunc autem sancti sunt <note>(I Cor. VII, 14)</note>
            </hi>: <hi>et ideo,</hi> 
inquiunt, <hi>fidelium filii jam baptizari minime debuerunt.</hi> 
Miror hoc dicere, qui negant peccatum ex Adam originaliter
trahi. Si enim hanc Apostoli sententiam sic
accipiunt, ut credant de fidelibus sanctificatos filios
nasci, cur eos etiam ipsi baptizari oportere non dubitant?
Cur denique nolunt fateri de parente peccatore
aliquod peccatum originaliter trahi, si de sancto
aliqua sanctitas trahitur? Et contra nostram quidem
non est assertionem, etiamsi ex fidelibus sancti propagantur,
quod eos dicimus, si non baptizantur, pergere
in damnationem, quibus et ipsi regnum coelorum
intercludunt, quamvis eos dicant non habere ullum
vel proprium, vel originale peccatum. Aut si eis indignum
<pb n="0176"/>
videtur, ut sancti damnentur, quomodo est
dignum ut a regno Dei sancti separentur? Illud potius
attendant, quomodo non de peccatoribus parentibus
trahatur aliquod peccatum, si de sanctis aliqua sanctitas
trahitur et immunditia de immundis. Utrumque
enim dixit, qui dixit, <hi>Alioquin filii vestri immundi essent,
nunc autem sancti sunt.</hi> Explicent etiam quomodo
justum sit, ut sancti ex fidelibus et immundi ex
infidelibus nati, pariter tamen, si baptizati non fuerint,
regnum Dei non permittantur intrare. Quid ergo
illis ista sanctitas prodest? Nam si damnari faterentur
immundos ex infidelibus natos, sanctos autem filios
fidelium in Dei quidem regnum intrare non posse,
nisi fuerint baptizati, non tamen damnari, quia sancti
sunt, esset qualiscumque distinctio: nunc vero natos
de sanctis sanctos, et de immundis immundos, aequaliter
dicunt, et quia peccatum non habent, non damnari,
et quia Baptismum non habent, a Dei regno
separari. Hanc absurditatem talia ingenia non videre
quis credat?</p>
          </div3>
<div3>
            <head>42.</head>
            <p>
 Nostrae autem, imo ipsius Apostoli sententiae,
qui dixit, <hi>Ex uno omnes ad condemnationem;</hi> et, <hi>Ex
uno omnes ad justificationem vitae <note>(Rom. V, 16, 18)</note>
            </hi>:
quam non sit contrarium hoc quod ait, cum de alia
re ageret, <hi>Alioquin filii vestri immundi essent, nunc autem
sancti sunt,</hi> paululum attende.
</p>
          </div3>
        </div2>

<div2>
          <head>CAPUT XXVI.</head>
<p> <hi>Sanctificatio multiplex Sacramentum
catechumenorum.</hi> Non unius modi est sanctificatio:
nam et catechumenos secundum quemdam modum
suum per signum Christi et orationem manus impositionis
 puto sanctificari: et quod accipiunt, quamvis
non sit corpus Christi, sanctum est tamen, et
sanctius quam cibi quibus alimur, qnoniam sacramentum
est. Verum et ipsos cibos, quibus ad necessitatem
sustentandae hujus vitae alimur, sanctificari
idem apostolus dixit, per verbum Dei et orationem <note>(I Tim. IV, 5)</note>,
qua oramus, utique nostra corpuscula
refecturi. Sicut ergo ista ciborum sanctificatio non efficit
ut quod in os intraverit, non in ventrem vadat
et in secessum emittatur per corruptionem, qua omnia
terrena solvuntur, unde et ad aliam escam quae non
corrumpitur, nos Dominus exhortatur <note>(Joan. VI, 27)</note>:
ita sanctificatio catechumeni, si non fuerit baptizatus,
non ei valet ad intrandum in regnum coelorum, aut
ad peccatorum remissionem. Ac per hoc et illa sanctificatio,
cujuscumque modi sit, quam in filiis fidelium
esse dixit Apostolus, ad istam de Baptismo et
de peccati origine vel remissione quaestionem omnino
non pertinet. Nam et conjuges infideles in conjugibus
fidelibus sanctificari dicit eo ipso loco ita loquens:
<pb n="0177"/> <hi>Sanctificatur enim vir infidelis in uxore, et sanctificatur
mulier infidelis in fratre. Alioquin filii vestri immundi
essent, nunc autem sancti sunt 
 <note>(I Cor. VII, 14)</note>
            </hi>. Non,
opinor, quisquam tam infideliter intelligit, quodlibet
in his verbis intelligat, ut ob hoc existimet etiam maritum
non christianum, quia christiana fuerit uxor
ejus, neque jam baptizari oportere, et ad peccatorum
remissionem jam pervenisse, et in regnum coelorum
esse intraturum, quia sanctificatus dictus est in
uxore.</p>
</div2>

<div2>
          <head>CAPUT XXVII.</head>
<div3>
            <head>43.</head>
            <p>
 <hi>Quare baptizentur qui jam de baptizatis
nascuntur.</hi> Quisquis vero adhuc movetur, quare
baptizentur qui jam de baptizatis nascuntur, hoc breviter
accipiat. Sicut generatio carnis peccati per unum
Adam ad condemnationem trahit omnes qui eo modo generantur;
sic generatio spiritus gratiae per unum Jesum
Christum ad justificationem vitae aeternae ducit omnes
qui eo modo praedestinati regenerantur. Sacramentum
autem Baptismi profecto sacramentum regenerationis
est. Quocirca sicut homo qui non vixerit, mori
non potest, et qui mortuus non fuerit, resurgere non
potest: ita qui natus non fuerit, renasci non potest.
Ex quo conficitur, neminem in suo parente renasci
potuisse non natum. Oportet autem, ut si natus fuerit,
renascatur: quia <hi>nisi quis natus fuerit denuo, non potest
videre regnum Dei <note>(Joan. III, 3)</note>
            </hi>. Oportet igitur ut
Sacramento regenerationis, ne sine illo male de hac
vita exeat, etiam parvulus imbuatur: quod non fit
nisi in remissionem peccatorum. Quod etiam ipso loco
Christus ostendit, cum interrogatus quomodo possent
ista fieri, commemoravit quid Moyses fecerit in exaltatione
serpentis. Cum itaque per Baptismi sacramentum
morti Christi conformentur infantes, eos a serpentis
morsu fatendum est liberari, si a christianae
fidei regula nolumus aberrare. Quem tamen morsum
non in sua vita propria, sed in illo cui primitus inflictus
est, acceperunt.</p>
          </div3>
<div3>
            <head>44.</head>
            <p>
 <hi>Objectio Pelagianorum.</hi> Neque illud fallat, quod
nec parenti post conversionem obsunt propria peccata:
  Quanto enim magis,   inquiunt,   filio ejus obesse
non possunt?   Sed qui hoc sentiunt, non attendunt quia
sicut parenti, per hoc quod spiritu renatus est, propria
peccata non obsunt; ita qui de illo natus est, nisi eo modo
renascatur, quae a parente tracta sunt, oberunt. Quia
et innovati parentes, non ex primitiis novitatis, sed
ex reliquiis vetustatis carnaliter gignunt; et filii ex
parentum reliqua vetustate toti vetusti, et in peccati
carne propagati, damnationem veteri homini debitam
Sacramento spiritualis regenerationis et renovationis
evadunt. Illud namque praecipue, propter quaestiones
quae de hac re motae sunt vel moveri adhuc
possunt, attendere ac meminisse debemus, tantummodo
<pb n="0178"/>
peccatorum omnium plenam perfectamque remissionem
Baptismo fieri; hominis vero ipsius qualitatem
non totam continuo commutari: sed spirituales
primitias in bene proficientibus de die in diem
novitate crescente commutare in se quod carnaliter
vetus est, donec totum ita renovetur, ut animalis etiam
infirmitas corporis ad firmitatem spiritualem incorruptionemque
perveniat.
</p>
          </div3>
        </div2>

<div2>
          <head>CAPUT XXVIII.</head>
<div3>
            <head>45.</head>
            <p>
 <hi>Lex peccati dicta peccatum.
Concupiscentia quomodo in baptizatis perempto ejus
malo maneat.</hi> Haec autem lex peccati, quod etiam peccatum
appellat Apostolus, cum dicit, <hi>Non ergo regnet
peccatum in vestro mortali corpore ad obediendum desideriis
ejus <note>(Rom. VI, 12)</note>
            </hi>, non sic manet in membris eorum
qui ex aqua et spiritu renati sunt, tanquam non
sit ejus facta remissio, ubi omnino plena et perfecta
fit remissio peccatorum, omnibus inimicitiis interfectis,
quibus separabamur a Deo: sed manet in vetustate
carnis tanquam superatum et peremptum, si
non illicitis consensionibus quodam modo reviviscat,
et in regnum proprium dominationemque revocetur.
Ab hac autem vetustate carnis, in qua est lex ista
peccati vel peccatum jam remissum, usque adeo spiritus
vita discernitur, in cujus novitate baptizati per
Dei gratiam renascuntur, ut parum fuerit Apostolo
dicere, tales non esse in peccato, nisi etiam diceret,
in ipsa carne illos non esse, antequam ex hac mortali
vita migrarent. <hi>Qui enim in carne sunt,</hi> inquit, <hi>Deo placere non possunt: vos autem non estis in carne,
sed in spiritu; si tamen Spiritus Dei habitat in vobis <note>(Rom. VIII, 8, 9)</note>
            </hi>.
Verumtamen sicut ipsa carne quamvis
corruptibili bene utuntur, qui membra ejus ad opera
bona convertunt, in qua carne non sunt, quia non
secundum eam sapiunt neque vivunt; sicut denique
etiam morte, quae primi peccati poena est, bene utuntur,
qui eam pro fratribus, pro fide, pro quacumque
vera et sancta justitia fortiter et patienter impendunt:
sic illa etiam lege peccati, quod jam remissum in vetustate
carnis manet, bene utuntur conjugati fideles,
qui ex eo quod sunt in Christi novitate, dominari sibi
libidinem minime patiuntur; ex eo autem quod adhuc
trahunt Adae vetustatem, regenerandos immortaliter
filios mortaliter generant cum ea propagine peccati,
qua illi qui renati sunt obnoxii non tenentur, et qua
illi qui nascuntur renascendo solvuntur. Quamdiu ergo
manet lex concupiscentialiter in membris, manente
ipsa reatus ejus solvitur; sed ei solvitur, qui Sacramentum
regenerationis accepit renovarique jam coepit.
Ex illa autem manente concupiscentiae vetustate quod
nascitur, renasci indiget ut sanetur. Quia parentes fideles
et nati carnaliter et renati spiritualiter, filios
carnaliter genuerunt; filii vero antequam nascerentur,
renasci quomodo potuerunt?</p>
          </div3>
<div3>
            <head>46.</head>
            <p>
 Nec mireris, quod dixi, manente concupiscentialiter
<pb n="0179"/>
lege peccati reatum ejus solvi per gratiam Sacramenti.
Sicut enim facta et dicta et cogitata iniqua,
quantum ad ipsos motus animi et corporis pertinet,
jam praeterierunt et non sunt; eis tamen praeteritis et
non tum existentibus reatus eorum manet, nisi peccatorum
remissione solvatur: sic contra in hac non
jam praeterita, sed adhuc manente lege concupiscentiae,
reatus ejus solvitur, et non erit, cum fit in Baptismo
plena remissio peccatorum. Denique si continuo
consequatur ab hac vita emigratio, non erit omnino
quod obnoxium hominem teneat, solutis omnibus
quae tenebant. Sicut ergo non est mirum, praeteritorum
dictorum, factorum, atque cogitatorum reatum
manere ante peccatorum remissionem: sic contra
non debet esse mirum, manentis concupiscentiae
reatum praeterire post peccatorum remissionem.
</p>
          </div3>
        </div2>

<div2>
          <head>CAPUT XXIX.</head>
<div3>
            <head>47.</head>
            <p>
 <hi>Omnes praedestinati per unum
mediatorem Christum et per unam eamdemque fidem
salvantur. Parvulorum quoque salvator Christus. Christus
etiam infans ignorantia caruit et animi infirmitate.</hi> 
Quae cum ita sint, ex quo per unum hominem peccatum
intravit in hunc mundum, et per peccatum
mors, et ita in omnes homines pertransiit <note>(Rom. V,
12)</note>, usque in finem carnalis hujus generationis et
corruptibilis saeculi, cujus filii generant et generantur,
nullo existente homine de quo in hac vita constituto
veraciter dici possit, quod nullum habeat omnino peccatum,
excepto uno Mediatore, qui nos Creatori nostro
per remissionem reconciliat peccatorum: idem
ipse Dominus noster hanc suam medelam nullis generis
humani temporibus ante ultimum futurum adhuc
judicium denegavit eis, quos per certissimam praescientiam
et futuram beneficentiam secum regnaturos
in vitam praedestinavit aeternam. Namque ante nativitatem
carnis infirmitatemque passionis et virtutem
resurrectionis suae, earum rerum futurarum fide eos
qui tunc fuerant, informabat ad haereditatem salutis
aeternae; quarum rerum praesentium fide informavit
eos qui cum gererentur aderant, atque impleri praedicta
cernebant; quarum etiam praeteritarum fide qui
postea fuerunt, et nos ipsos, et qui deinde futuri sunt,
informare non cessat. Una ergo fides est quae omnes
salvos facit, qui ex carnali generatione spiritualiter
renascuntur, terminata in eo qui venit pro nobis judicari
et mori, judex vivorum et mortuorum. Sed hujus
unius fidei pro significationis opportunitate per
varia tempora sacramenta variata sunt.</p>
          </div3>
<div3>
            <head>48.</head>
            <p>
 Idem ipse itaque Salvator est parvulorum
atque majorum, de quo dixerunt Angeli, <hi>Natus
est vobis hodie salvator <note>(Luc. II, 11)</note>
            </hi>: et de quo dictum
est ad virginem Mariam, <hi>Vocabis nomen ejus
Jesum; ipse enim salvum faciet populum suum a
peccatis eorum <note>(Matth. I, 21)</note>
            </hi>: ubi aperte demonstratum
est, eum hoc nomine, quo appellatus est Jesus,
<pb n="0180"/>
propter salutem quam nobis tribuit, nominari; Jesus
quippe, latine Salvator est. Quis est igitur qui
audeat dicere Dominum Christum tantum majoribus
non etiam parvulis esse Jesum? qui venit in similitudine
carnis peccati, ut evacuaret corpus peccati, in
quo infirmissimo nulli usui congruis vel idoneis infantilibus
membris, anima rationalis miserabili ignorantia
praegravatur. Quam plane ignorantiam nullo
modo crediderim fuisse in infante illo, in quo Verbum
caro factum est, ut habitaret in nobis, nec
illam ipsius animi infirmitatem in Christo parvulo
fuerim suspicatus, quam videmus in parvulis. Per
hanc enim etiam, cum motibus irrationabilibus perturbantur,
nulla ratione, nullo imperio, sed dolore
aliquando vel doloris terrore cohibentur: ut omnino
videas illius inobedientiae filios, quae movetur in
membris repugnans legi mentis, nec cum vult ratio,
conquiescit: verum et ipsa saepe vel dolore corporis,
tanquam vapulando compescitur, vel pavescendo,
vel tali aliquo animi motu, non tamen voluntate praecipiente
comprimitur. Sed quia in eo erat similitudo
carnis peccati, mutationes aetatum perpeti voluit ab
ipsa exorsus infantia, ut ad mortem videatur etiam
senescendo illa caro pervenire potuisse, nisi juvenis
fuisset occisus. Quae tamen mors in carne peccati
inobedientiae debita redditur, in similitudine autem
carnis peccati obedientiae voluntate suscepta est. Ad
eam quippe iturus eamque passurus, hoc ait: <hi>Ecce
venit princeps mundi hujus, et in me nihil inveniet:
sed ut sciant omnes quia voluntatem Patris mei facio,
surgite, eamus hinc <note>(Joan. XIV, 30, 31)</note>
            </hi>. His dictis perrexit
ad indebitam mortem, factus obediens usque ad mortem.
</p>
          </div3>
        </div2>

<div2>
          <head>CAPUT XXX.</head>
<div3>
            <head>49.</head>
            <p>
 <hi>Respondet ad objectionem Pelagianorum.</hi> 
Quapropter illi qui dicunt, <hi>Si primi hominis
peccato factum est ut moreremur, Christi adventu
fieret ut credentes in eum non moreremur;</hi> et addunt
quasi rationem, dicentes, <hi>Neque enim praevaricatoris
transgressio plus nobis nocuit, quam incarnatio vel
redemptio profuit Salvatoris:</hi> cur non potius hoc attendunt,
hoc audiunt, hoc sine dubitatione credunt,
quod Apostolus sine ambiguitate locutus est, <hi>Quia per
hominem mors, et per hominem resurrectio mortuorum.
Sicut enim in Adam omnes moriuntur, sic et in Christo
omnes vivificabuntur <note>(I Cor. XV, 21, 22)</note>
            </hi>? Neque enim
aliunde, quam de corporis resurrectione dicebat.
Omnium ergo corporis mortem factam per unum hominem
dixit, et omnium corporis resurrectionem in
vitam aeternam per unum Christum futuram esse
promisit. Quomodo ergo <hi>plus nobis nocuit ille peccando,
quam iste profuit redimendo;</hi> cum per illius peccatum
temporaliter moriamur, per istius autem redemptionem
non ad temporalem vitam, sed ad perpetuam
resurgamus? Nostrum ergo corpus mortuum
est propter peccatum, Christi autem corpus solum
mortuum est sine peccato; ut fuso sanguine sine
culpa, omnium culparum chirographa delerentur,
quibus debitores qui in eum credunt, a diabolo antea
<pb n="0181"/>
tenebantur. Et ideo, <hi>Hic est,</hi> ait, <hi>sanguis meus, qui
pro multis effundetur in remissionem peccatorum <note>(Matth.
XXVI, 28)</note>
            </hi>.
</p>
          </div3>
        </div2>

<div2>
          <head>CAPUT XXXI.</head>
<div3>
            <head>50.</head>
            <p>
 <hi>Cur non simul per Baptismum
cum peccatis mors etiam ipsa aboleatur.</hi> Poterat
autem etiam hoc donare credentibus, ut nec istius
experirentur corporis mortem: sed si hoc fecisset,
carni quaedam felicitas adderetur, minueretur autem
fidei fortitudo. Sic enim homines mortem istam timent,
ut non ob aliud felices dicerent esse Christianos,
nisi quod mori omnino non possent. Ac per hoc
nemo propter illam vitam, quae post istam mortem
beata futura est, per virtutem etiam contemnendae
ipsius mortis ad Christi gratiam festinaret; sed propter
removendam mortis molestiam delicatius crederetur
in Christum. Plus ergo gratiae praestitit, plus
fidelibus suis sine dubitatione donavit. Quid enim
magnum erat, videndo non mori eos qui crederent,
credere se non moriturum? Quanto est majus, quanto
fortius, quanto laudabilius, ita credere, ut se speret
moriturus sine fine victurum? Denique hoc quibusdam
in fine largietur, ut mortem istam repentina
commutatione non sentiant, sed simul cum resurgentibus
rapiantur in nubibus obviam Christo in
aera, et sic semper cum Domino vivant <note>(I Thess. IV,
16)</note>. Et recte illis, quia non erunt jam posteri qui
propter hoc credant, non sperando quod non vident,
sed amando quod vident. Quae fides est enervis et
debilis, nec fides omnino dicenda, quandoquidem
fides ita definita est: <hi>Fides est sperantium substantia,
convictio rerum quae non videntur.</hi> Unde etiam in
eadem, ubi et hoc scriptum est, ad Hebraeos Epistola,
cum consequenter enumerasset quosdam, qui Deo
fide placuerunt: <hi>Secundum fidem,</hi> inquit, <hi>mortui sunt
hi omnes, cum non accepissent promissiones, sed longe
eas videntes et salutantes, et confitentes quia hospites
et peregrini sunt super terram.</hi> Et paulo post eamdem
fidei laudem ita conclusit: <hi>Et omnes,</hi> inquit, <hi>testimonium
consecuti per fidem, non tulerunt promissiones
Dei: pro nobis enim meliora providerunt, ne sine nobis
perfecti perficerentur <note>(Hebr. XI, 1, 13, 39, 40)</note>
            </hi>. Haec
laus fidei non esset, nec omnino, ut jam dixi, fides
esset, si homines in credendo praemia visibilia sequerentur,
hoc est, si fidelibus merces immortalitatis
in hoc saeculo redderetur.</p>
          </div3>
<div3>
            <head>51.</head>
            <p>
 Hinc et ipse Dominus mori voluit, <hi>ut,</hi> quemadmodum
de illo scriptum est, <hi>per mortem evacuaret
eum qui potestatem habebat mortis, id est, diabolum,
et liberaret eos qui timore mortis per totam vitam rei
erant servitutis <note>(Id. II, 14, 15)</note>
            </hi>. Hoc testimonio satis
etiam illud monstratur, et mortem istam corporis
principe atque auctore diabolo, hoc est, ex peccato
accidisse, quod ille persuasit; neque enim ob aliud
potestatem habere mortis verissime diceretur: unde
<pb n="0182"/>
ille qui sine ullo peccato vel originali vel proprio
moriebatur, dixit, quod paulo ante commemoravi, <hi>Ecce veniet princeps mundi,</hi> 
 id est, diabolus, qui potestatem
habebat mortis, <hi>et in me nihil inveniet,</hi> id
est, peccati, propter quod homines mori fecit. Et
quasi diceretur ei, Quare ergo moreris? <hi>Sed ut sciant
omnes,</hi> inquit, <hi>quia voluntatem Patris mei facio, surgite,
eamus hinc:</hi> id est, ut moriar non habens mortis
causam de peccato sub auctore peccati, sed de
obedientia et justitia factus obediens usque ad mortem.
Et hoc ergo illo testimonio demonstratum est,
et quod timorem mortis fideles vincunt, ad agonem
ipsius fidei pertinere, qui profecto defuisset, si mox
esset credentes immortalitas consecuta.
</p>
          </div3>
        </div2>

<div2>
          <head>CAPUT XXXII.</head>
<div3>
            <head>52.</head>
            <p>
 <hi>Cur Christus post resurrectionem
praesentiam suam mundo subduxerit.</hi> Quamvis
itaque multa Dominus visibilia miracula fecerit, unde
ipsa fides velut quibusdam primordiis lactescentibus
germinaret, et in suum robur ex illa teneritudine
coalesceret (tanto est enim fortior, quanto magis jam
ista non quaerit): tamen illud quod promissum speramus,
invisibiliter voluit exspectari, ut justus ex
fide viveret, in tantum ut nec ipse qui die tertio resurrexit,
inter homines esse voluerit, sed eis demonstrato
in sua carne resurrectionis exemplo, quos hujus
rei testes habere dignatus est, in coelum ascenderit,
illorum quoque se oculis auferens, nihilque tale cujusquam
eorum carni jam tribuens, quale in carne
propria demonstraverat; ut et ipsi ex fide viverent,
ejusque justitiae, in qua ex fide vivitur, praemium
quod postea erit visibile, nunc interim per patientiam
invisibiliter exspectarent. Ad hunc intellectum credo
etiam illud esse referendum, quod ait de Spiritu
sancto: <hi>Non potest ipse venire, nisi ego abiero.</hi> Hoc
enim erat dicere, non poteritis juste vivere ex fide,
quod de meo dono, id est, de Spiritu sancto habebitis,
nisi a vestris oculis hoc quod intuemini abstulero,
ut spiritualiter cor vestrum invisibilia credendo
proficiat. Hanc ex fide justitiam identidem, loquens
de Spiritu sancto, ita commendat: <hi>Ille,</hi> inquit, <hi>arguet
mundum de peccato, de justitia, et de judicio: de
peccato quidem, quia non crediderunt in me; de justitia,
quia ad Patrem vado, et jam non videbitis me <note>(Joan. XVI, 7-10)</note>
            </hi>.
Quae est ista justitia, qua eum non
viderent, nisi ut justus ex fide viveret, et non respicientes
quae videntur, sed quae non videntur, spiritu
ex fide spem justitiae exspectaremus?
</p>
          </div3>
        </div2>

<div2>
          <head>CAPUT XXXIII.</head>
<div3>
            <head>53.</head>
            <p>
 <hi>Respondet ad objectionem Pelagianorum.</hi> 
Qui autem dicunt: <hi>Si peccato mors ista
corporis accidisset, non utique post remissionem peccatorum,
quam Redemptor nobis tribuit, moreremur:</hi> non
intelligunt quomodo res, quarum reatum, ne post
hanc vitam obsint, Deus solvit, tamen eas ad certamen
fidei sinit manere, ut per illas erudiantur et
exerceantur proficientes in agone justitiae. Posset
enim et alius hoc non intelligens dicere, Si propter
peccatum dixit Deus homini, <hi>In sudore vultus tui
edes panem tuum, et spinas et tribulos pariet tibi terra:</hi> 
<pb n="0183"/>
quare et post remissionem labor hic permanet, et
haec dura et aspera parit etiam terra fidelium? Item
si propter peccatum dictum est mulieri, <hi>In gemitu
paries <note>(Gen. III, 19, 16)</note>
            </hi>: cur etiam post peccatorum
remissionem feminae fideles eosdem dolores in parturiendo
patiuntur? Et tamen constat propter peccatum,
quod admiserant, illos a Deo primos homines
haec audisse atque meruisse: nec resistit his verbis
divini libri, quae posui de labore hominis et de parturitione
mulieris, nisi qui prorsus alienus a fide catholica
eisdem Litteris adversatur.
</p>
          </div3>
        </div2>

<div2>
          <head>CAPUT XXXIV.</head>
<div3>
            <head>54.</head>
            <p>
 <hi>Cur remisso peccato poena adhuc
exigatur.</hi> Verum quia et tales non desunt; quemadmodum
eis hac quaestione proposita respondemus,
dicentes, ante remissionem esse illa supplicia peccatorum,
post remissionem autem certamina exercitationesque
justorum: ita et illis quos de morte corporis
similiter movet, respondere debemus, ut eam et
peccato accidisse fateamur, et post peccatorum remissionem,
ut magnus timor ejus a proficientibus superetur,
ad certamen nobis relictam esse non dedignemur.
Si enim parva virtus esset fidei, quae per
dilectionem operatur, mortis metum vincere, non
esset tanta martyrum gloria, nec Dominus diceret, <hi>Majorem hac charitatem nemo habet, quam ut animam
suam ponat pro amicis suis 
 <note>(Joan. XV, 13)</note>
            </hi>. Quod in
Epistola sua Joannes ita dicit: <hi>Sicut ille animam
suam pro nobis posuit, sic et nos debemus animas pro
fratribus ponere <note>(I Joan. III, 16)</note>
            </hi>. Nequaquam igitur
in morte pro justitia subeunda vel contemnenda laudaretur
praecipua patientia, si mortis non esset magna
multumque dura molestia. Cujus timorem qui
vincit ex fide, magnam ipsius fidei comparat gloriam
justamque mercedem. Unde mirandum non est, et
mortem corporis non fuisse eventuram homini, nisi
praecessisset peccatum, cujus etiam talis poena consequeretur;
et post remissionem peccatorum eam
fidelibus evenire, ut in ejus timore vincendo exerceretur
fortitudo justitiae.</p>
          </div3>
<div3>
            <head>55.</head>
            <p>
 Caro enim quae primo facta est, non erat caro
peccati, in qua noluit homo inter delicias paradisi
servare justitiam. Unde statuit Deus, ut post ejus
peccatum propagata caro peccati, ad recipiendam
justitiam laboribus et molestiis eniteretur. Propter
hoc etiam de paradiso dimissus Adam, contra Eden
habitavit, id est, contra sedem deliciarum: ut significaret
quod in laboribus, qui sunt deliciis contrarii,
erudienda esset caro peccati, quae in deliciis obedientiam
non servavit antequam esset caro peccati.
Sicut ergo illi primi homines postea juste vivendo,
unde merito creduntur per Domini sanguinem ab
extremo supplicio liberati, non tamen in illa vita meruerunt
ad paradisum revocari: sic et caro peccati,
etiamsi remissis peccatis homo in ea juste vixerit,
non continuo meretur eam mortem non perpeti, quam
traxit de propagine peccati.</p>
          </div3>
<div3>
            <head>56.</head>
            <p>
 Tale aliquid nobis insinuatum est de patriarcha
<pb n="0184"/>
David in libro Regnorum, ad quem propheta cum
missus esset, eique propter peccatum quod admiserat,
eventura mala ex iracundia Dei comminaretur,
confessione peccati veniam meruit, respondente propheta
quod ei flagitium facinusque remissum sit <note>(II
Reg. XII, 13)</note>: et tamen consecuta sunt quae Deus
fuerat comminatus, ut sic humiliaretur a filio. Quare
et hic non dicitur, Si Deus propter peccatum illud
fuerat comminatus, cur dimisso peccato quod erat
minatus implevit? nisi quia rectissime, si dictum fuerit,
respondebitur remissionem illam peccati factam,
ne homo a percipienda vita impediretur aeterna; subsecutum
vero illius comminationis effectum, ut pietas
hominis in illa humilitate exerceretur atque probaretur.
Sic et mortem corporis et propter peccatum
Deus homini inflixit, et post peccatorum remissionem
propter exercendam justitiam non ademit.
</p>
          </div3>
        </div2>

<div2>
          <head>CAPUT XXXV.</head>
<div3>
            <head>57.</head>
            <p>
 <hi>Non declinandum in dextram
aut in sinistram.</hi> Teneamus ergo indeclinabilem
fidei confessionem. Solus unus est qui sine peccato
natus est in similitudine carnis peccati, sine peccato
vixit inter aliena peccata, sine peccato mortuus est
propter nostra peccata. <hi>Non declinemus in dextram
aut in sinistram.</hi> In dexteram enim declinare, est se
ipsum decipere dicendo se esse sine peccato: in sinistram
autem, per nescio quam perversam et pravam
securitatem se tanquam impune dare peccatis. <hi>Vias</hi> 
enim <hi>quae a dextris sunt novit Dominus,</hi> qui solus sine
peccato est, et nostra potest delere peccata; <hi>perversae
autem sunt quae a sinistris <note>(Prov. IV, 27)</note>
            </hi>, amicitiae
cum peccatis. Tales etiam illi viginti annorum adolescentuli
figuram novi populi praemiserunt, qui in
terram promissionis intrarunt, qui nec in dexteram
nec in sinistram dicti sunt declinasse. Non enim
viginti annorum aetas comparanda est innocentiae parvulorum:
sed, ni fallor, hic numerus mysticum aliquid
adumbrat et resonat. Vetus enim Testamentum
in quinque Moysi libris excellit, Novum autem quatuor
Evangeliorum auctoritate praefulget; qui numeri
per se multiplicati ad vicenum perveniunt: quater
enim quini, vel quinquies quaterni, viginti sunt. Talis
populus, ut praedixi, eruditus in regno coelorum
per duo Testamenta, Vetus et Novum, non declinans
in dexteram superba praesumptione justitiae, neque in
sinistram secura delectatione peccati, in terram promissionis
intrabit: ubi jam peccata ulterius nec nobis
donanda optemus, nec in nobis punienda timeamus,
ab illo Redemptore liberati, qui non venumdatus
sub peccato, redemit Israel ab omnibus iniquitatibus
ejus, sive propria cujusquam vita commissis,
sive originaliter tractis.
</p>
          </div3>
        </div2>

<div2>
          <head>CAPUT XXXVI.</head>
<div3>
            <head>58.</head>
            <p>
 <hi>An anima ex traduce. In rebus
<pb n="0185"/>
obscuris, ubi Scripturae non adjuvant, cavenda judicandi
temeritas. Scripturae clarae in his quae ad salutem necessaria
sunt.</hi> Non enim parum paginarum divinarum auctoritati
veritatique cesserunt, qui etsi noluerunt litteris
suis aperte exprimere, parvulis remissionem necessariam
peccatorum, redemptionem tamen eis opus esse
confessi sunt. Alio quippe verbo, etiam ipso de christiana
eruditione deprompto, nihil aliud omnino dixerunt.
Nec dubitandum est his qui divina scripta fideliter
legunt, fideliter audiunt, fideliter tenent, quod ab
illa carne quae prius voluntate peccati facta est caro
peccati, deinceps per successionem transeunte in
omnes proscriptione iniquitatis et mortis caro sit
propagata peccati, excepta una similitudine carnis
peccati, quae tamen non esset, nisi esset et caro peccati.</p>
          </div3>
<div3>
            <head>59.</head>
            <p>
 De anima vero, utrum et ipsa eodem modo propagata,
reatu qui ei dimittatur obstricta sit (neque
enim possumus dicere, solam carnem parvuli, non
etiam animam indigere Salvatoris et Redemptoris
auxilio, alienamque ab ea esse gratiarum actione quae
in Psalmis est, ubi legimus et dicimus, <hi>Benedic, anima
mea, Dominum; et noli oblivisci omnes retributiones
ejus: qui propitius fit omnibus iniquitatibus tuis, qui sanat
omnes languores tuos, qui redimit de corruptione
<pb n="0186"/>
vitam tuam [Psal. CII, 2-4])</hi>: an etiam non propagata,
eo ipso quo carni peccati aggravanda miscetur, jam
ipsius peccati remissione et sua redemptione opus
habeat, Deo per summam praescientiam judicante,
qui parvuli ab isto reatu non mereantur absolvi,
etiam qui nondum nati nihil alicubi propria sua vita
egerunt vel boni vel mali: et quomodo Deus etiamsi
non de traduce animas creat, non sit tamen auctor
reatus ejusdem, propter quem redemptio Sacramenti
necessaria est et animae parvuli: magna quaestio est,
aliamque disputationem desiderat, eo tamen, quantum
arbitror, moderamine temperatam, ut magis inquisitio
cauta laudetur, quam praecipitata reprehendatur assertio.
Ubi enim de re obscurissima disputatur, non
adjuvantibus divinarum Scripturarum certis clarisque
documentis, cohibere se debet humana praesumptio,
nihil faciens in partem alteram declinando. Et si enim
quodlibet horum, quemadmodum demonstrari et explicari
possit, ignorem; illud tamen credo, quod
etiam hinc divinorum eloquiorum clarissima auctoritas
esset, si homo id sine dispendio promissae salutis
ignorare non posset. Habes elaboratum, utinam tam
commodum quam prolixum, pro meis viribus opus,
cujus prolixitatem fortasse defenderem, nisi id vererer
facere defendendo prolixius.
</p>
          </div3>
        </div2>
      </div1>

<div1>
        <head> <hi>LIBER TERTIUS,</hi> SEU AD EUMDEM MARCELLINUM EPISTOLA,</head>

<pb n="0185"/>
<p>In qua Augustinus Pelagii circa quaestionem de peccatorum meritis et de parvulorum Baptismo errores, sive nonnullas
contra peccatum originale, quas ille suis in Paulum expositionibus insperserat, argumentationes redarguit.</p>
<p> <hi>Charissimo filio</hi> MARCELLINO, AUGUSTINUS <hi>episcopus,
servus Christi servorumque Christi, in Domino salutem.</hi> 
</p>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Pelagius existimatus vir
<pb n="0185"/>sanctus. Ejus expositiones in Paulum.</hi> De quaestionibus
quas mihi proposueras, ut ad te aliquid
scriberem adversus eos qui dicunt Adam etiamsi non
peccasset, fuisse moriturum, nec ex ejus peccato
quidquam ad ejus posteros propagando transisse,
maxime propter Baptismum parvulorum, quem more
piissimo atque materno universa frequentat Ecclesia,
et quod in hac vita sint, fuerint, futurique sint filii
hominum nullum habentes omnino peccatum, jam
duos prolixos absolveram libros: quibus mihi visus
sum, non quidem omnibus omnium occurrisse in hac
causa motibus animorum, quod vel a me, vel a quoquam
utrum fieri possit ignoro, imo fieri non posse non dubito;
sed tamen egisse aliquid, quo de his rebus a
majoribus traditae fidei defensores contra novitates
eorum qui aliter sentiunt, non inermes usquequaque
consisterent. Verum post paucissimos dies legi Pelagii
quaedam scripta, viri ut audio sancti, et non parvo
provectu christiani, quae in Pauli apostoli epistolas
<pb n="0186"/>
expositiones brevissimas continerent: atque ibi
comperi, cum ad illum venisset locum, ubi dicit Apostolus,
per unum hominem peccatum intrasse in mundum,
et per peccatum mortem, atque ita in omnes homines <note>(Rom. V, 12)</note> 
 pertransisse, quamdam eorum argumentationem
qui negant parvulos peccatum originale
gestare: quam fateor in illis tam longis voluminibus
meis non refelli, quia in mentem mihi omnino non
venerat, quemquam posse talia cogitare, vel dicere.
Quapropter quoniam illi operi, quod jam certo fine
concluseram, nihil addere volui; et ipsam eisdem
verbis quibus eam legi, et quid mihi contra videatur,
huic epistolae inserendum putavi.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Objectio Pelagii. Parvuli in credentium
et fidelium numero deputati.</hi> Sic ergo illa argumentatio
posita est: <hi>Hi autem,</hi> inquit, <hi>qui contra
traducem peccati sunt, ita illam impugnare nituntur:
Si Adae,</hi> inquiunt, <hi>peccatum etiam non peccantibus
<pb n="0187"/>
nocuit, ergo et Christi justitia etiam non credentibus
prodest; quia similiter, imo et magis dicit per
unum salvari, quam per unum ante perierunt.</hi> Huic ergo,
ut dixi, argumento in illis duobus libris quos ad te
scripsi, nihil respondi, neque id mihi prorsus redarguendum
proposui. Nunc ergo prius illud attende,
quemadmodum cum dicunt, <hi>Si Adae peccatum etiam non
peccantibus nocet, et Christi justitia etiam non credentibus
prodest,</hi> absurdissimum utique et falsissimum judicant,
ut Christi justitia etiam non credentibus prosit;
unde putant confici, nec primi hominis peccatum parvulis
non peccantibus nocere potuisse, sicut et Christi
justitia prodesse ullis non credentibus non potest.
Dicant itaque, Christi justitia quid baptizatis parvulis
prosit: dicant omnino quod volunt. Profecto
enim, si se Christianos esse meminerunt, aliquid
prodesse non ambigunt. Quodlibet igitur prosit, prodesse,
sicut etiam ipsi asserunt, non credentibus non
potest. Unde coguntur parvulos baptizatos in credentium
numero deputare; et auctoritati sanctae
ubique Ecclesiae consentire, quae fidelium eos nomine
non censet indignos, quibus justitia Christi
etiam secundum istos prodesse nonnisi credentibus
posset. Sicut ergo eorum per quos renascuntur, justitiae
spiritus responsione sua trajicit in eos fidem,
quam voluntate propria nondum habere potuerunt:
sic eorum per quos nascuntur, caro peccati trajicit in
eos noxam, quam nondum vita propria contraxerunt.
Et sicut eos vitae spiritus in Christo regenerat fideles,
sic eos corpus mortis in Adam generaverat peccatores:
illa enim carnalis generatio est, haec spiritualis:
illa facit filios carnis, haec filios spiritus:
illa filios mortis, haec filios resurrectionis; illa filios
saeculi, haec filios Dei; illa filios irae, haec filios misericordiae;
ac per hoc illa peccato originali obligatos,
ista omnis peccati vinculo liberatos.</p>
          </div3>
<div3>
            <head>3.</head>
            <p>
 Postremo ad id quod intellectu perspicacissimo
assequi non valemus, auctoritate divina consentire
cogamur. Bene quod ipsi nos admonent, justitiam
Christi nisi credentibus prodesse non posse, et prodesse
aliquid parvulis confitentur: unde, ut diximus,
necesse est eos baptizatos in credentium numero sine
ulla tergiversatione constituant. Consequenter igitur,
si non baptizentur, inter eos qui non credunt, erunt;
ac per hoc nec vitam habebunt, sed ira Dei manet super
eos; quoniam <hi>qui non credit Filio, non habebit vitam,
sed ira Dei manet super eum:</hi> et judicati sunt; quoniam <hi>qui non credit, jam judicatus est 
 <note>(Joan. III, 36,
18)</note>
            </hi>: et condemnabuntur; quoniam <hi>qui crediderit et
baptizatus fuerit, salvus erit; qui autem non crediderit,
condemnabitur <note>(Marc. XVI, 16)</note>
            </hi>. Jam nunc videant isti,
qua justitia tentent vel conentur asserere, non ad
vitam aeternam, sed ad iram Dei pertinere, et divinitus
judicari atque damnari homines qui sine peccato
sunt; si quemadmodum proprium, ita nullum
in eis est etiam originale peccatum.
<pb n="0188"/>
</p>
          </div3>
<div3>
            <head>4. </head>
            <p>
Jam caeteris, quae Pelagius insinuat eos dicere,
qui contra originale peccatum disputant, in illis duobus
prolixi mei operis libris satis, quantum arbitror,
dilucideque respondi. Quod etsi quibusdam vel parum
vel obscurum videbitur, dent veniam, et componant
cum eis, qui fortasse illud non quia parum est, sed
quia nimium, reprehendunt: et qui ea, quae pro natura
quaestionum dilucide dicta existimo, adhuc non
intelligunt, non mihi calumnientur pro negligentia
vel pro meae facultatis indigentia, sed Deum potius
pro accipienda intelligentia deprecentur.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Pelagius laudatus a nonnullis.
Argumenta contra peccatum originis, quae Pelagius
in Commentario suo proponit.</hi> Verumtamen nos non
negligenter oportet attendere, istum, sicut eum qui
noverunt loquuntur, bonum ac praedicandum virum,
hanc argumentationem contra peccati propaginem,
non ex propria intulisse persona, sed quid illi dicant
qui eam non approbant intimasse, nec solum hoc
quod modo proposui eique respondi, verum etiam
caetera quibus me in illis libris jam respondisse recolui.
Nam cum dixisset, <hi>Si Adae,</hi> inquiunt, <hi>peccatum
etiam non peccantibus nocuit, ergo et Christi justitia etiam
non credentibus prodest;</hi> quod in iis quae respondi, cernis
quam non solum non expugnet quod dicimus, sed
etiam nos admoneat quid dicamus: secutus adjunxit, <hi>Deinde aiunt, Si Baptismus mundat antiquum illud delictum,
qui de duobus baptizatis nati fuerint, debent hoc
carere peccato: non enim potuerunt ad posteros transmittere,
quod ipsi minime habuerunt. Illud quoque accedit,</hi> 
inquit, <hi>quia si anima non est ex traduce, sed
sola caro, ipsa tantum habet traducem peccati, et ipsa
sola poenam meretur: injustum esse dicentes, ut hodie
nata anima non ex massa Adae, tam antiquum peccatum
portet alienum. Dicunt etiam,</hi> inquit, <hi>nulla ratione concedi,
ut Deus qui propria peccata remittit, imputet aliena.</hi> </p>
          </div3>
<div3>
            <head>6.</head>
            <p>
 Videsne, obsecro, quemadmodum hoc totum
Pelagius, non ex sua, sed ex aliorum persona indiderit
scriptis suis, usque adeo sciens hanc nescio quam
esse novitatem, quae contra antiquam Ecclesiae insitam
opinionem sonare nunc coeperit, ut eam ipse
confiteri aut verecundatus, aut veritus fuerit. Et forte
hoc ipse non sentit, quod sine peccato nascatur homo,
cui fatetur necessarium esse Baptismum, in quo fit
remissio peccatorum: et quod sine peccato damnetur
homo, quem necesse est non baptizatum in non
crendentibus deputari; quia utique Scriptura evangelica
fallere non potest, in qua apertissime legitur, <hi>Qui non crediderit, condemnabitur:</hi> 
 postremo, quod
sine peccato imago Dei non admittatur ad regnum
Dei, quoniam <hi>nisi quis renatus fuerit ex aqua et spiritu,
<pb n="0189"/>
non potest introire in regnum Dei <note>(Joan. III, 5)</note>
            </hi>: atque
ita vel in aeternam mortem sine peccato praecipitetur,
vel quod est absurdius, extra regnum Dei habeat
vitam aeternam; cum Dominus praedicens quid suis in
fine dicturus sit, <hi>Venite, benedicti Patris mei, percipite
regnum quod vobis paratum est ab initio mundi,</hi> 
manifestaverit etiam quid sit ipsum regnum quod dicebat,
ita concludens, <hi>Sic ibunt illi in ambustionem
aeternam, justi autem in vitam aeternam <note>(Matth. XXV,
34, 46)</note>
            </hi>. Haec ergo et alia quae istum sequuntur errorem,
nimium perversa et christianae repugnantia
veritati, credo quod vir ille tam egregie christianus
omnino non sentiat. Sed fieri potest ut etiam istorum
argumentis, qui contra peccati traducem sentiunt,
adhuc fortasse ita moveatur, ut audire vel nosse quid
contra eos dicatur, exspectet: et ideo quid illi dicant,
qui contra peccati traducem sentiunt, nec tacere voluit,
ut quaestio discutienda insinuaretur, et a persona
sua removit, ne hoc etiam ipse sentire judicaretur.
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 <hi>Jesus etiam infantium Jesus est.
Ostendit veteres nihil dubitasse de originali infantium peccato.</hi> 
Ego autem etsi refellere istorum argumenta non
valeam, video tamen inhaerendum esse iis quae in Scripturis
sunt apertissima, ut ex his revelentur obscura;
aut si mens nondum est idonea, quae possit ea vel demonstrata
cernere, vel abstrusa investigare, sine
ulla haesitatione credantur. Quid autem apertius tot
tantisque testimoniis divinorum eloquiorum, quibus
dilucidissime apparet, nec praeter Christi societatem
ad vitam salutemque aeternam posse quemquam hominum
pervenire, nec divino judicio injuste posse
aliquem damnari, hoc est, ab illa vita et salute separari?
Unde fit consequens ut quoniam nihil agitur
aliud, cum parvuli baptizantur, nisi ut incorporentur
Ecclesiae, id est, Christi corpori membrisque socientur;
manifestum sit eos ad damnationem, nisi hoc eis
collatum fuerit, pertinere. Non autem damnari possent,
si peccatum utique non haberent. Hoc quia illa
aetas nulla in vita propria contrahere potuit, restat
intelligere vel si hoc nondum possumus, saltem
credere, trahere parvulos originale peccatum.</p>
          </div3>
<div3>
            <head>8.</head>
            <p>
 Ac per hoc si ambigui aliquid habent verba apostolica
quibus dicit, <hi>Per unum hominem peccatum
intravit in mundum, et per peccatum mors, et ita in
omnes homines pertransiit <note>(Rom. V, 12)</note>
            </hi>, possuntque
in aliam duci transferrique sententiam: numquid et
illud ambiguum est, <hi>Nisi quis renatus fuerit ex aqua et
spiritu, non potest intrare in regnum Dei <note>(Joan. III, 5)</note>
            </hi>?
Numquid et illud, <hi>Vocabis nomen ejus Jesum; ipse
enim salvum faciet populum suum a peccatis eorum <note>(Matth. I, 21)</note>
            </hi>?
Numquid etiam illud, <hi>Quia non est
opus sanis medicus, sed aegrotantibus <note>(Id. IX, 12)</note>
            </hi>; hoc
<pb n="0190"/>
est, quia non est necessarius Jesus eis qui non habent
peccatum, sed eis qui salvandi sunt a peccato?
Numquid etiam illud, Quia nisi manducaverint homines
carnem ejus, hoc est, participes facti fuerint
corporis ejus, non habebunt vitam <note>(Joan. VI, 54)</note>?
His atque hujusmodi aliis, quae nunc praetereo, testimoniis
divina luce clarissimis, divina auctoritate certissimis,
nonne veritas sine ulla ambiguitate proclamat,
non solum in regnum Dei non baptizatos parvulos
intrare non posse, sed nec vitam aeternam posse
habere praeter Christi corpus, cui ut incorporentur,
sacramento Baptismatis imbuuntur? Nonne veritas
sine ulla dubitatione testatur, eos non ob aliud ad
Jesum, hoc est, ad salvatorem et ad medicum Christum
piis gestantium manibus ferri, nisi ut per medicinam
Sacramentorum ejus possint a peccati peste
sanari? Quid ergo cunctamur Apostoli verba, de
quibus forte dubitabamus, etiam ipsa sic intelligere,
ut his congruant testimoniis, de quibus dubitare non
possumus?</p>
          </div3>
<div3>
            <head>9.</head>
            <p>
 Quanquam toto ipso loco, ubi per unius peccatum
multorum condemnationem, et per unius justitiam
multorum justificationem Apostolus loquitur,
nihil mihi videatur ambigui, nisi quod ait, <hi>Adam formam
futuri <note>(Rom. V, 14)</note>
            </hi>. Hoc enim revera non solum
huic sententiae convenit, qua intelligitur futuros ejus
posteros ex eadem forma cum peccato esse generatos;
sed etiam in alios et alios intellectus possunt
haec verba deduci. Nam et nos aliud inde aliquando
diximus, et aliud fortasse dicemus, quod tamen huic
intellectui non sit adversum <note>(Epist. 157, n. 20; supra
lib. 1, n. 13; infra, de Nuptiis et Concupiscentia, lib. 2,
n. 46, et contra Julianum, lib. 6, n. 9)</note>: et ipse Pelagius
non uno modo id exposuit. Caetera vero quae ibi
dicuntur, si diligenter advertantur atque tractentur,
sicut in primo duorum illorum libro utcumque conatus
sum, etiamsi subobscurum pariunt rerum ipsarum
necessitate sermonem, non tamen poterunt alium
sensum habere, nisi per quem factum est ut antiquitus
universa Ecclesia retineret, fideles parvulos originalis
peccati remissionem per Christi Baptismum consecutos.
</p>
          </div3>
        </div2>

<div2>
          <head>CAPUT V.</head>
<div3>
            <head>10.</head>
            <p>
 <hi>Testimonium Cypriani.</hi> Unde non
immerito beatus Cyprianus satis ostendit, quam hoc
ab initio creditum et intellectum servet Ecclesia: qui
cum parvulos a materno utero recentissimos jam
idoneos ad percipiendum Christi Baptismum assereret,
quoniam consultus fuerat, utrum hoc ante octavum
diem fieri deberet: quantum potuit, conatus est
eos demonstrare perfectos; ne quis quasi pro numero
 dierum, quia octavo antea circumcidebantur infantes,
eos adhuc perficiendos existimaret <note>(Cyprianus,
Epist. 64, ad Fidum)</note>. Sed cum magnum eis defensionis
patrocinium praestitisset, ab originali tamen
peccato eos immunes non esse confessus est: quia si
hoc negaret, ipsius Baptismi causam, propter quem
<pb n="0191"/>
percipiendum eos defendebat, auferret. Potes ipsam
epistolam memorati martyris de Baptizandis parvulis
legere, si volueris: neque enim potest deesse Carthagini.
Verum in hanc etiam nostram, quantum praesenti
quaestioni satis visum est, pauca inde transferenda
arbritatus sum, quae prudenter attende. <hi>Quantum
vero,</hi> inquit, <hi>ad causam infantium pertinet, quos
dixisti intra secundum vel tertium diem quo nati sunt
constitutos, baptizari non oportere, et considerandam esse
legem circumcisionis antiquae, ut intra octavum diem
eum qui natus est baptizandum et sanctificandum non
putares; longe aliud in concilio nostro visum est. In
hoc enim quod tu putabas esse faciendum, nemo consensit;
sed universi potius judicavimus, nulli hominum
nato misericodiam Dei et gratiam denegandam. Nam
cum Dominus in Evangelio suo dicat,</hi>   Filius hominis
non venit animas hominum perdere, sed salvare  <note>(Luc. IX, 56)</note>:
 <hi>quantum in nobis est, si fieri potuerit,
nulla anima perdenda est.</hi> Advertisne quid dicat,
quemadmodum sentiat, non tantum carni, sed animae
quoque infantis exitiabile esse atque mortiferum, sine
illo salutari Sacramento exire de hac vita? Unde
si jam nihil aliud diceret, intelligere nostrum fuit,
sine peccato animam perire non posse. Sed vide
paulo post defendens innocentiam parvulorum, quid
tamen de illis apertissime fateatur. <hi>Caeterum si homines,</hi> 
inquit, <hi>impedire aliquid ad consecutionem gratiae
posset, magis adultos et provectos et majores natu
possent impedire peccata graviora. Porro autem si etiam
gravissimis delictoribus et in Deum multum ante peccantibus,
cum postea crediderint, remissa peccatorum
datur et Baptismo atque gratia nemo prohibetur:
quanto magis prohiberi non debet infans, qui recens
natus nihil peccavit, nisi quod secundum Adam carnaliter
natus contagium mortis antiquae prima nativitate
contraxit? Qui ad remissam peccatorum accipiendam
hoc ipso facilius accedit, quod illi remittuntur non
propria, sed aliena peccata.</hi> </p>
          </div3>
<div3>
            <head>11.</head>
            <p>
 Vides quanta fiducia ex antiqua et indubitata
fidei regula vir tantus ista loquatur? Qui haec documenta
certissima ideo protulit, ut illud quod erat
incertum, unde consuluerat ille cui rescribit, et unde
concilii decretum constitutum esse commemorat, ut
scilicet etiam ante octavum diem ex quo die natus
esset infans, eum, si afferretur, baptizare nemo dubitaret,
per haec firmamenta probaretur. Neque enim
hoc tunc quasi novum aut quasi aliqua cujusquam
contradictione pulsatum, concilio statuebatur seu firmabatur,
quod obstricti originali peccato tenerentur
infantes: sed cum illic alia consultatio versaretur,
et disceptaretur, propter legem carnalis circumcisionis,
utrum eos et ante octavum diem baptizare oporteret;
ideo ei qui hoc negabat, nemo consensit, quia
<pb n="0192"/>
jam non consulendum nec disceptandum, sed firmum
certumque habebatur, animam saluti aeternae
perituram, si hanc vitam sine illius Sacramenti consecutione
finiret: quamvis ab utero recentissimi parvuli
solo reatu essent peccati originalis obstricti:
quare illis etsi multo facilior, quod alienorum, sed
tamen esset necessaria remissio peccatorum. His certis
illa incerta de octavo die quaestio dissoluta est,
atque in concilio judicatum, homini nato, ne in aeternum
pereat, omni die debere succurri: cum etiam
de ipsa carnali circumcisione ratio redderetur, quod
umbra esset futuri: non quo intelligeremus etiam
Baptismum octavo ex quo natus est homo die dari
oportere, sed nos in Christi resurrectione spiritualiter
circumcidi, qui tertio quidem post diem passionis,
in diebus tamen hebdomadarum, quibus tempora
provolvuntur, octavo, hoc est, post sabbatum primo
die a mortuis resurrexit.
</p>
          </div3>
        </div2>

<div2>
          <head>CAPUT VI.</head>
<div3>
            <head>12.</head>
            <p>
 <hi>Consensus omnium circa peccatum
originale.</hi> Et nunc nescio cujus novae disputationis
audacia quidam nobis facere conantur incertum,
quod majores nostri ad dissolvenda quaedam
quae nonnullis videbantur incerta, tanquam certissimum
proferebant. Quando enim primitus hoc disputari
coeperit, nescio. Illud tamen scio, quod etiam
sanctus Hieronymus, qui hodieque in litteris ecclesiasticis
 tam excellentis doctrinae fama ac labore
versatur, ad quasdam solvendas in suis libris quaestiones,
etiam hoc certissimum adhibet sine ulla disceptatione
documentum. Nam in eo quod in Jonam
prophetam scripsit, cum ad eum venisset locum,
ubi commemorantur etiam parvuli jejunio castigati: <hi>Major,</hi> 
 inquit, <hi>aetas incipit, et usque ad minorem pervenit.
Nullus enim absque peccato, nec si unius quidem
diei fuerit vita ejus, et numerabiles anni vitae
illius <note>(Job XIV, 5)</note>
            </hi>. <hi>Si enim stellae mundae non sunt
in conspectu Dei, quanto magis vermis et putredo <note>(Id.
XXV, 5, 6)</note>
            </hi>, <hi>et ii qui peccato offendentis Adam tenentur
obnoxii <note>(Hieron. super cap. 3 Jonae)</note>
            </hi>? Hunc doctissimum
virum si facile interrogare possemus, quam
multos utriusque linguae divinarum Scripturarum
tractatores et christianarum disputationum scriptores
commemoraret, qui non aliud, ex quo Christi Ecclesia
est constituta, senserunt, non aliud a majoribus
acceperunt, non aliud posteris tradiderunt? Ego quidem
quamvis longe pauciora legerim, non memini
me aliud audivisse a Christianis, qui utrumque accipiunt
Testamentum, non solum in catholica Ecclesia,
verum etiam in qualibet haeresi vel schismate
constitutis; non memini me aliud legisse apud eos,
quos de his rebus aliquid scribentes legere potui,
<pb n="0193"/>
qui Scripturas canonicas sequerentur, vel sequi se
crederent, credive voluissent. Unde nobis hoc negotium
repente emerserit nescio. Nam ante parvum
tempus a quibusdam transitorie colloquentibus,
cursim mihi aures perstrictae sunt, cum illic apud
Carthaginem essemus, <hi>non ideo parvulos baptizari,
ut remissionem accipiant peccatorum, sed ut sanctificentur
in Christo.</hi> Qua novitate permotus, et quia opportunum
non fuit ut contra aliquid dicerem, et non
tales homines erant de quorum essem auctoritate
sollicitus, facile hoc in transactis atque abolitis habui.
Et ecce contra Ecclesiam jam studio flammante
defenditur, ecce scribendo etiam memoriae commendatur,
ecce res in hoc discriminis adducitur, ut hinc
etiam a fratribus consulamur, ecce contra disputare
atque scribere cogimur.
</p>
          </div3>
        </div2>

<div2>
          <head>CAPUT VII.</head>
<div3>
            <head>13.</head>
            <p>
 <hi>Joviniani error. Disputatorum
quorumlibet sententiae non tanquam auctoritas canonica.
Peccatum originale quomodo alienum. Omnes in Adam
unus homo fuimus.</hi> Ante paucos annos Romae quidam
exstitit Jovinianus, qui sanctimonialibus etiam aetate
jam provectioribus nuptias persuasisse dicitur, non
illiciendo quo earum aliquam ducere vellet uxorem,
sed disputando virgines sanctimonio dicatas nihil
amplius fidelibus conjugatis apud Deum habere meritorum.
Nunquam tamen ei hoc commentum venit
in mentem, ut asserere conaretur sine originali peccato
nasci hominum filios. Et utique si hoc astrueret,
multo proclivius vellent feminae nubere, fetus
mundissimos pariturae. Hujus sane scripta, nam et
scribere ausus est, cum fratres ad Hieronymum refellenda
misissent, non solum in eis nihil tale comperit,
verum etiam ad quaedam ejus vana refutanda
hoc tanquam certissimum de hominis originali peccato,
unde utique nec ipsum dubitare credebat, inter
multa sua documenta deprompsit <note>(Hieron. lib. 2
contra Jovinianum, paulo post initium)</note>. Id agentis
haec verba sunt:   <hi>Qui dicit se,</hi>   inquit,   <hi>in Christo
manere, debet sicut ille ambulavit, et ipse ambulare</hi>  <note>(I Joan. II, 6)</note>.
 <hi>Eligat adversarius e duobus
quod vult, optionem ei damus. Manet in Christo, an
non manet? Si manet, ita ergo ambulet ut Christus. Si
autem temerarium est, similitudinem virtutum Domini
polliceri, non manet in Christo, quia non ingreditur ut
Christus. Ille peccatum non fecit, neque inventus est
dolus in ore ejus, qui cum malediceretur, non remaledixit,
et tanquam agnus coram tondente, sic non aperuit
os suum <note>(Isai. LIII, 9, et I Petr. II, 22, 23)</note>
            </hi>; <hi>ad
quem venit princeps mundi istius, et invenit in eo nihil <note>(Joan. XIV, 30)</note>
            </hi>;
 <hi>qui cum peccatum non fecisset, pro
nobis peccatum eum fecit Deus <note>(II Cor. V, 21)</note>
            </hi>. <hi>Nos
autem, juxta Epistolam Jacobi,   multa peccamus
omnes</hi>   <note>(Jacobi III, 2)</note>, <hi>et nemo mundus a peccatis,
<pb n="0194"/>
nec si unius quidem diei fuerit vita ejus <note>(Job. XIV, 5)</note>
            </hi>. <hi>Quis enim gloriabitur castum se habere cor, aut quis
confidet mundum se esse a peccatis 
 <note>(Prov. XX, 9)</note>
            </hi>? <hi>Tenemurque
rei in similitudinem praevaricationis Adam.
Unde et David dicit,   Ecce in iniquitatibus conceptus
sum, et in delictis concepit me mater mea</hi>   <note>(Psal.
L, 7)</note>.</p>
          </div3>
<div3>
            <head>14.</head>
            <p>
 Haec non ideo commemoravi, quod disputatorum
quorumlibet sententiis tanquam canonica auctoritate
nitamur; sed ut appareat, ab initio usque ad
praesens tempus quo ista novitas orta est, hoc de
originali peccato apud Ecclesiae fidem tanta constantia
custoditum, ut ab eis qui dominica tractarent eloquia,
magis certissimum proferretur ad alia falsa
refutanda, quam id tanquam falsum refutari ab aliquo
tentaretur. Caeterum in Sanctis canonicis Libris
viget hujus sententiae clarissima et plenissima auctoritas:
clamat Apostolus, <hi>Per unum hominem peccatum
intravit in mundum, et per peccatum mors; et ita in
omnes homines pertransiit, in quo omnes peccaverunt <note>(Rom. V, 12)</note>
            </hi>.
Unde nec illud liquide dici potest,
quod peccatum Adae etiam non peccantibus nocuit,
cum Scriptura dicat, <hi>in quo omnes peccaverunt.</hi> Nec
sic dicuntur ista aliena peccata, tanquam omnino ad
parvulos non pertineant: siquidem in Adam omnes
tunc peccaverunt, quando in ejus natura illa insita
vi qua eos gignere poterat, adhuc omnes ille unus
fuerunt: sed dicuntur aliena, quia nondum ipsi agebant
vitas proprias, sed quidquid erat in futura propagine,
vita unius hominis continebat.
</p>
          </div3>
        </div2>

<div2>
          <head>CAPUT VIII.</head>
<div3>
            <head>15.</head>
            <p>
 <hi>Unde errores. Similitudo a praeputio
circumcisorum, et palea frumenti petita.--Nulla,</hi> 
inquiunt, <hi>ratione conceditur, ut Deus qui propria peccata
remittit, imputet aliena.</hi> Remittit, sed spiritu regeneratis,
non carne generatis: imputat vero non jam aliena,
sed propria. Aliena quippe erant, quando hi qui ea
propagata portarent, nondum erant: nunc vero carnali
generatione jam eorum sunt, quibus nondum
spirituali regeneratione dimissa sunt.</p>
          </div3>
<div3>
            <head>16.</head>
            <p>
 <hi>Sed si Baptismus,</hi> inquiunt, <hi>mundat antiquum
illud delictum, qui de duobus baptizatis nati fuerint,
debent hoc carere peccato. Non enim potuerunt ad
posteros transmittere, quod ipsi minime habuerunt.</hi> 
Ecce unde plerumque convalescit error, cum homines
idonei sunt his rebus interrogandis, quibus intelligendis
non sunt idonei. Cui enim auditori, vel
quibus explicem verbis, quomodo mortalia vitiosa
primordia non obsint eis, qui aliis primordiis immortalibus
inchoati sunt; et tamen obsint eis, quos
iidem ipsi, quibus jam non obsunt, ex eisdem vitiosis
primordiis generaverint? quomodo id intelligat
homo, cujus tardiusculam mentem impedit et suae
sententiae praejudicium, et pervicaciae gravissimae vinculum?
Verumtamen si adversus eos mihi esset
causa ista suscepta, qui omnino parvulos baptizari
prohibent, aut superfluo baptizari contendunt, dicentes
<pb n="0195"/>
eos ex fidelibus natos, parentum meritum necessario
consequi: tunc deberem ad hanc opinionem
convincendam laboriosius fortassis et operosius excitari.
Tunc si mihi apud obtusos et contentiosos, propter
rerum naturae obscuritatem, difficultas refellendi
falsa et persuadendi vera resisteret, ad haec forte
quae in usu atque in promptu essent exempla confugerem:
vicissimque interrogarem, ut quia eos moveret
quomodo peccatum quod mundatur per Baptismum,
maneat in eis quos genuerint baptizati; ipsi
explicarent quomodo praeputium quod per circumcisionem
aufertur, maneat in eis quos genuerint circumcisi;
quomodo etiam palea quae opere humano
tanta diligentia separatur, maneat in fructu qui de
purgato tritico nascitur.
</p>
          </div3>
        </div2>

<div2>
          <head>CAPUT IX.</head>
<div3>
            <head>17.</head>
            <p>
 <hi>Non semper christiani christianos,
neque mundati mundatos gignunt.</hi> His et talibus
forsitan utcumque conarer exemplis persuadere
hominibus, qui mundationis Sacramenta superfluo
filiis mundatorum crederent adhiberi, quam
recto consilio baptizatorum parvuli baptizentur:
quamque fieri possit ut homini habenti utrumque
semen, et mortis in carne, et immortalitatis in spiritu,
non obsit regenerato per spiritum, quod obest ejus
filio generato per carnem; sitque in isto remissione
mundatum, quod sit etiam in illo simili remissione, velut
circumcisione, velut trituratione ac ventilatione,
mundandum. Nunc vero, quandoquidem cum eis agimus,
qui confitentur baptizatorum filios baptizandos;
quanto melius sic agimus, ut dicamus, Vos qui asseritis,
de hominibus a peccati labe mudnatis sine peccato
nasci filios debuisse, cur non attenditis, eo modo vobis
posse dici, de christianis parentibus christianos nasci
filios debuisse? Cur ergo eos christianos fieri debere
censetis? Numquid in eorum parentibus corpus
christianum non erat, quibus dictum est, <hi>Nescitis
quia corpora vestra membra sunt Christi <note>(I Cor. VI, 15)</note>
            </hi>?
An forte corpus quidem christianum de christianis
parentibus natum est, sed non christianam animam
accepit? Hoc vero multo est mirabilius: namque
utrumlibet de anima sentiatis, quia profecto cum
Apostolo non eam creditis antequam nasceretur aliquid
egisse boni aut mali; aut de traduce attracta
est, et similiter ut corpus de christianis christianum,
anima etiam christiana esse debuit; aut a Christo
creata, vel in christiano corpore, vel propter christianum
corpus, christiana debuit seu creari seu
mitti. Nisi forte dicetis, christianos homines christianum
corpus gignere potuisse, et ipsum Christum
animam christianam non potuisse procreare. Cedite
 itaque veritati, et videte quia sicut fieri potuit,
quod et vos fatemini, ut de christianis non christianus,
de membris Christi non membrum Christi; atque
ut occurramus etiam omnibus, qui licet falso, tamen
quocumque religionis nomine detinentur, de
consecratis non consecratus; ita etiam fieri, ut de
<pb n="0196"/>
mundatis non mundatus nascatur. Quid respondebitis,
quare de christianis non christianus nascatur,
nisi quia non facit generatio, sed regeneratio christianos?
Hanc igitur vobis reddite rationem, quia similiter
a peccatis nemo nascendo, sed omnes renascendo
mundantur. Ac per hoc de hominibus ideo mundatis,
quoniam renatis, homo qui nascitur renascatur,
ut etiam ipse mundetur. Potuerunt enim parentes
ad posteros transmittere, quod ipsi minime habuerunt;
non solum sicut frumenta paleam, et praeputium
circumcisus: sed etiam, quod et vos dicitis,
fideles infidelitatem in posteros trajiciunt; quod
non est jam illorum per spiritum regeneratorum,
sed quo in carne generati sunt, mortalis seminis
vitium. Nam utique quos parvulos per Sacramentum
fidelium fideles faciendos esse judicatis, infideles
natos ex parentibus fidelibus non negatis.
</p>
          </div3>
        </div2>

<div2>
          <head>CAPUT X.</head>
<div3>
            <head>18.</head>
            <p>
 <hi>Anima num ex traduce.</hi> At enim,
  si anima non est ex traduce, sed sola caro, ipsa
tantum habet traducem peccati, et ipsa sola poenam
meretur:   hoc enim sentiunt,   injustum esse  
dicentes,   ut hodie nata anima non ex massa Adae,
tam antiquum peccatum portet alienum.   Attende,
obsecro te, quemadmodum circumspectus vir Pelagius
(nam ex ejus libro haec quae modo posui verba
transcripsi) sensit quam in difficili de anima quaestione
versetur. Non enim ait, quia anima non est ex
traduce, sed,   si anima non est ex traduce:   rectissime
faciens de re tam obscura, de qua nulla in
Scripturis sanctis certa et aperta testimonia possumus
invenire, aut difficillime possumus, cunctanter
loqui potius quam fidenter. Quapropter ego quoque
huic propositioni non praecipiti assertione respondeo:
Si anima non est ex traduce, ergo quae ista justitia
est, ut recens creata et ab omni delicto prorsus immunis,
ab omni peccati contagione penitus libera,
passiones carnis diversosque cruciatus, et, quod est
horribilius, etiam daemonum incursus in parvulis sustinere
cogatur? Neque enim aliquid horum caro sic
patitur, ut non ibi anima potius quae vivit ac sentit,
poenas luat. Hoc enim si justum ostenditur, sic etiam
ostendi potest qua justitia in carne quoque peccati
subeat originale peccatum, Baptismatis sacramento
et gratiae miseratione mundandum. Si autem illud
ostendi non potest, neque hoc posse arbitror. Aut
ergo utrumque occultum feramus, et nos homines
esse meminerimus; aut alias aliud de anima opus,
si necesse videbitur, cautela sobria disputando moliamur.
</p>
          </div3>
        </div2>

<div2>
          <head>CAPUT XI.</head>
<div3>
            <head>19.</head>
            <p>
 <hi>Aculeus mortis quis.</hi> Nunc tamen
illud quod ait Apostolus, <hi>Per unum hominem peccatum
intravit in mundum, et per peccatum mors; et ita in
omnes homines pertransiit, in quo omnes peccaverunt;</hi> sic
accipiamus, ne tot tantisque apertissimis divinarum
Scripturarum testimoniis, quibus docemur praeter Christi
societatem, quae in illo et cum illo fit, cum Sacramentis
ejus imbuimur, et ejus membris incorporamur, vitam
<pb n="0197"/>
salutemque aeternam adipisci neminem posse, nimis
insipienter atque infeliciter repugnare judicemur.
Neque enim alio sensu dictum est ad Romanos, <hi>Per
unum hominem peccatum in mundum intravit, et per
peccatum mors; atque ita in omnes homines pertransiit:</hi> 
quam illo quo dictum est ad Corinthios, <hi>Per hominem mors, et per hominem resurrectio mortuorum:
sicut enim in Adam omnes moriuntur, sic et
in Christo omnes vivificabuntur.</hi> 
 Nemo quippe ambigit,
hoc ibi de corporis morte dictum, quoniam de resurrectione
corporis magna Apostoli intentione quaestio
versabatur: et ideo videtur ibi de peccato tacuisse,
quia non erat quaestio de justitia. Hic autem ad Romanos
utrumque posuit, et utrumque diutissime
commendavit, peccatum in Adam, justitiam in Christo;
et mortem in Adam, et vitam in Christo: quae
omnia verba sermonis apostolici, quantum potui satisque
visum est, in primo, ut jam dixi, duorum illorum
libro perscrutatus aperui.</p>
          </div3>
<div3>
            <head>20.</head>
            <p>
 Quanquam etiam ibi ad Corinthios locum ipsum
de resurrectione diu tractatum sic in fine concluserit,
ut nos dubitare non sineret, mortem quoque
corporis merito accidisse peccati. Cum enim dixisset, <hi>Oportet corruptibile hoc induere incorruptionem, et
mortale hoc induere immortalitatem. Cum autem corruptibile
hoc indutum fuerit incorruptionem, et mortale
hoc immmortalitatem; tunc fiet,</hi> 
 inquit, <hi>sermo qui scriptus
est, Absorpta est mors in victoriam. Ubi est, mors,
victoria tua</hi>? <hi>ubi est, mors, aculeus tuus?</hi> deinde
subjecit, <hi>Aculeus autem mortis est peccatum; virtus
vero peccati, lex <note>(I Cor. XV, 21, 22, 53-56)</note>
            </hi>. Quia
ergo, sicut Apostoli apertissima verba declarant, eo
absorbebitur mors in victoriam, quo corruptibile et
mortale hoc induet incorruptionem et immortalitatem;
id est, quo vivificabit Deus et mortalia corpora
nostra, propter inhabitantem Spiritum ejus in nobis:
manifestum est et hujus mortis corporis, quae resurrectioni
corporis contraria est, aculeum fuisse peccatum:
aculeum autem quo mors facta est, non
quem mors fecit: peccato enim morimur, non morte
peccamus. Sic itaque dictum est, <hi>aculeus mortis,</hi> quomodo
lignum vitae, non quod hominis vita faceret,
sed quo vita hominis fieret: et quomodo lignum
scientiae, per quod scientia fieret hominis, non quod
per suam scientiam fecerit homo. Sic ergo et aculeus
mortis, quo mors facta est, non quem mors fecit.
Sic enim dicimus et poculum mortis, quo aliquis
mortuus sit, vel mori possit, non quod moriens mortuusve
confecerit. Aculeus itaque mortis peccatum
est, peccati punctu mortificatum est genus humanum.
Quid adhuc quaerimus cujus mortis, utrum
animae, an corporis? utrum primae qua nunc omnes
morimur, an secundae qua tunc impii morientur?
Nulla causa est exagitandi quaestionem, nullus tergiversandi
<pb n="0198"/>
locus; Apostoli verba quibus id agebat,
interrogata respondent: <hi>Cum mortale hoc,</hi> inquit, <hi>induerit immortalitatem, tunc fiet sermo qui scriptus
est, Absorpta est mors in victoriam. Ubi est, mors,
victoria tua? ubi est, mors, aculeus tuus? Aculeus autem
mortis est peccatum; virtus vero peccati, lex.</hi> 
 De
resurrectione corporis agebat, qua absorbebitur mors
in victoriam, cum mortale hoc induerit immortalitatem.
Tunc ipsi morti insultabitur, quae in victoriam
resurrectione corporis absorbebitur. Tunc ei dicetur, <hi>Ubi est, mors, victoria tua? ubi est, mors, aculeus
tuus?</hi> 
 Morti ergo corporis hoc dicetur. Hanc enim
absorbebit victoriosa immortalitas, cum mortale hoc
immortalitatem induetur. Morti, inquam, corporis
hoc dicetur: <hi>Ubi est victoria tua,</hi> qua omnes sic
viceras, ut etiam Dei Filius tecum confligeret, teque
non vitando, sed suscipiendo superaret? Vicisti in
morientibus, victa es in resurgentibus. Victoria tua
qua absorbueras corpora morientium, temporalis fuit:
victoria nostra, qua in corporibus absorpta es resurgentium,
aeterna constabit. <hi>Ubi est aculeus tuus?</hi> 
hoc est, peccatum, quo puncti et venenati sumus, ut
te etiam in nostris corporibus figeres, et ea tam
longo tempore possideres? <hi>Aculeus autem mortis est
peccatum; virtus vero peccati, lex.</hi> Peccavimus in uno
omnes; ut moreremur in uno omnes: accepimus
legem, non ut emendatione finiremus peccatum, sed
ut transgressione augeremus. <hi>Lex</hi> enim <hi>subintravit ut
abundaret peccatum,</hi> et <hi>conclusit Scriptura omnia sub
peccato.</hi> Sed <hi>Deo gratias, qui dedit nobis victoriam per
Dominum nostrum Jesum Christum <note>(I Cor. XV, 57)</note>
            </hi>,
ut <hi>ubi abundavit peccatum, superabundaret gratia <note>(Rom.
V, 20)</note>
            </hi> atque <hi>ut promissio ex fide Jesu Christi daretur
credentibus <note>(Galat. III, 22)</note>
            </hi>, et vinceremus mortem per
immortalem resurrectionem, et aculeum ejus peccatum
per gratuitam justificationem.
</p>
          </div3>
        </div2>

<div2>
          <head>CAPUT XII.</head>
<div3>
            <head>21.</head>
            <p>
 <hi>Praeceptum de menstruata muliere
non attingenda, non est figurate accipiendum. Sacramentorum
necessitas.</hi> Nemo itaque de hac re fallaturet
fallat. Omnes adimit atque aufert iste sanctae Scripturae
sensus manifestus ambages. Quemadmodum ab origine
trahitur mors in corpore mortis hujus, sic ab origine
tractum est peccatum in hac carne peccati; propter
quod sanandum, et propagine attractum, et voluntate
auctum, atque ad ipsam carnem resuscitandam,
medicus venit in similitudine carnis peccati; qui
non est opus sanis, sed aegrotantibus; nec venit vocare
justos, sed peccatores <note>(Marc. II, 17)</note>. Proinde
quod ait Apostolus, cum fideles moneret ut se ab
infidelibus conjugibus non disjungerent, <hi>Sanctificatus
est enim vir infidelis in uxore, et sanctificata est mulier
infidelis in fratre: alioquin filii vestri immundi essent;
nunc autem sancti sunt <note>(I Cor. VII, 14)</note>
            </hi>: aut sic est accipiendum,
quemadmodum et nos alibi <note>(De Sermone
Domini in monte, lib. 1, n. 45)</note>, et Pelagius cum eamdem
<pb n="0199"/>
ad Corinthios Epistolam tractaret exposuit,
quod exempla jam praecesserant, et virorum quos
uxores, et feminarum quas mariti lucrifecerant Christo,
et parvulorum ad quos faciendos christianos voluntas
christiana etiam unius parentis evicerat: aut
si, quod magis verba Apostoli videntur sonare et quodam
modo cogere, aliqua illic intelligenda est sanctificatio,
qua sanctificabantur vir et mulier infidelis in
conjuge fideli, et qua sancti nascebantur filii fidelium,
sive quia in menstruo cruore mulieris, a concubitu
continebat, quicumque vir vel femina id in lege didicerat;
nam hoc Ezechiel inter illa praecepta ponit, quae
non figurate accipienda sunt <note>(Ezech. XVIII, 6)</note>: sive
propter aliam quamlibet, quae ibi aperte posita non
est, ex ipsa necessitudine conjugiorum atque filiorum
sanctitatis asperginem: illud tamen sine dubitatione
tenendum est, quaecumque illa sanctificatio sit, non
valere ad christianos faciendos, atque ad dimittenda
peccata, nisi christiana et ecclesiastica institutione
Sacramentis efficiantur fideles. Nam nec conjuges
infideles, quamlibet sanctis et justis conjugibus haereant,
ab iniquitate mundantur, quae a regno Dei separatos
in damnationem venire compellit; nec parvuli
de quibuslibet sanctis justisque procreati, originalis
peccati reatu absolvuntur, nisi in Christo fuerint baptizati;
pro quibus tanto impensius loqui debemus,
quanto pro se ipsi minus possunt.
</p>
          </div3>
        </div2>

<div2>
          <head>CAPUT XIII.</head>
<div3>
            <head>22.</head>
            <p>
 <hi>Epilogus. Sollicitos esse oportet
ut baptizentur infantes.</hi> Id enim agit illa disputatio,
contra cujus novitatem antiqua veritate nitendum
est, ut infantes omnino superfluo baptizari
videantur. Sed aperte hoc non dicitur, ne tam firmata
salubriter Ecclesiae consuetudo violatores suos ferre
non possit. Sed si pupillis opem ferre praecipimur,
quanto magis pro istis laborare debemus, qui destitutiores
et miseriores pupillis etiam sub parentibus
remanebunt, si eis Christi gratia denegabitur, quam
per se ipsi flagitare non possunt?</p>
          </div3>
<div3>
            <head>23.</head>
            <p>
 Illud autem quod dicunt, sine ullo peccato aliquos
<pb n="0200"/>
homines jam ratione utentes, in hoc saeculo
vixisse vel vivere: optandum est ut fiat, conandum
est ut fiat, supplicandum est ut fiat; non tamen
quasi factum fuerit confidendum. Hoc enim optantibus
et conantibus et digna supplicatione deprecantibus,
quidquid remanserit peccatorum, per hoc
quotidie solvitur, quod veraciter in oratione dicimus: 
 <hi>Dimitte nobis debita nostra, sicut et nos dimittimus
debitoribus nostris <note>(Matth. VI, 12)</note>
            </hi>. Quam
orationem quisquis cuilibet homini sancto et Dei
voluntatem scienti atque facienti, praeter unum Sanctum
sanctorum, dicit in hac vita necessariam
non fuisse, multum errat, nec potest omnino illi ipsi
placere quem laudat: si autem se ipsum talem putat,
ipse se decipit, et veritas in eo non est <note>(I Joan. I, 8)</note>;
non ob aliud, nisi quia falsum putat. Novit ergo ille
medicus, qui non est opus sanis, sed aegrotantibus,
quemadmodum nos curando perficiat in aeternam salutem:
qui et ipsam mortem, quamvis peccati merito
inflicta sit, non aufert in hoc saeculo eis quibus peccata
dimittit, ut etiam cum ejus timore superando
suscipiant pro fidei sinceritate certamen: et in quibusdam
etiam justos suos, quoniam adhuc extolli
possunt, non adjuvat ad perficiendam justitiam,
ut dum non justificatur in conspectu ejus omnis vivens <note>(Psal. CXLII, 2)</note>,
actionem gratiarum semper indulgentiae
ipsius debeamus; et sic ab illa prima causa
omnium vitiorum, hoc est, a tumore superbiae sancta
humilitate sanemur. Hanc epistolam dum dispositio
mea brevem parturit, liber prolixus est natus,
utinam tam perfectus, quam tandem aliquando finitus.

</p>
          </div3>
        </div2>
      </div1>
</body>
  </text>
</TEI>