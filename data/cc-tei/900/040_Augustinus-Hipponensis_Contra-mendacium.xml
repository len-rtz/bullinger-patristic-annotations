<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Contra mendacium</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 40</title>
           <idno>AugHip.ConMen</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>Contra mendacium</head>

<p>Respondet Augustinus ad scripta quae ipsi consideranda misit Consentius, de adhibendo usu mendacii ad detegendos
latentes Priscillianistas, qui se catholicos mentiuntur: docetque nec mendaces per mendacia, nec blasphemos per blasphemias
quaerendos esse. Refellit Priscillianistarum errorem illum, in Dictinii praesertim libro, cui titulus Libra, repertum,
quo ipsi dogmatizant,  « ad occultandam religionem religiosos debere mentiri. »  Quae ex divinis Libris in hujus erroris sui
patrocinium testimonia proferunt et exempla, contendit partim non esse mendacia, partim etiam quae sunt, non esse
imitanda. Solvit difficultatem de compensativis peccatis, ipsum quoque improbans mendacium, quod ad tuendam salutem
cujusquam seu temporalem seu aeternam utile ac necessarium videatur. Denique nunquam omnino mentiendum, in iis
maxime rebus quae ad doctrinam religionis pertinent, inconcusse tenere Consentium jubet et adversus haereticos defendere.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Mendaciis qui abutuntur ut
lateant, non esse de latebris suis eruendos nostris mendaciis.</hi> 
Multa mihi legenda misisti, Consenti frater
charissime, multa mihi legenda misisti: quibus rescripta
dum praeparo, et aliis atque aliis magis urgentibus
occupationibus distrahor, emensus est annus,
atque in eas me detrusit angustias, ut quomodocumque
rescriberem, ne arridente jam tempore navigandi,
<pb n="0518"/>
perlatorem remeare cupientem diutius detinerem.
Itaque omnibus quae mihi Leonas Dei famulus abs te
attulit, et mox ut ea sumpsi, et postea cum haec dictare
jam vellem, evolutis atque perlectis, et quanta potui
consideratione perpensis; valde sum tuo delectatus
eloquio, et sanctarum memoria Scripturarum,
ingeniique solertia, et dolore quo negligentes catholicos
mordes, et zelo quo adversus etiam latentes
<pb n="0519"/>
haereticos frendes. Sed non mihi persuadetur eos de
latebris suis nostris esse mendaciis eruendos. Utquid
enim eos tanta cura vestigare atque indagare conamur,
nisi ut captos in apertumque productos, aut
etiam ipsos veritatem doceamus, aut certe veritate
convictos nocere aliis non sinamus? ad hoc ergo, ut
eorum mendacium deleatur, sive caveatur, Dei autem
veritas augeatur. Quomodo igitur mendacio mendacia
recte potero persequi? An et latrocinio latrocinia et sacrilegio
sacrilegia, et adulterio sunt adulteria persequenda? <hi>Si autem veritas Dei in meo mendacio abundabit,</hi> 
numquidnam et nos dicturi sumus, <hi>Faciamus mala, ut
veniant bona <note>(Rom. III, 7 et 8)</note>
            </hi>? Quod vides quemadmodum
detestetur Apostolus. Quid est enim aliud, Mentiamur,
ut haereticos mendaces ad veritatem adducamus;
nisi, <hi>Faciamus mala, ut veniant bona?</hi> An aliquando bonum
est mendacium, vel aliquando mendacium non est
malum? Cur ergo scriptum est, <hi>Odisti, Domine omnes
qui operantur iniquitatem; perdes omnes qui loquuntur
mendacium <note>(Psal. V, 7)</note>
            </hi>? Non enim aliquos excepit,
aut indefinite dixit, <hi>Perdes loquentes mendacium;</hi> ut
quosdam, non omnes intelligi sineret: sed universalem
sententiam protulit, dicens, <hi>Perdes omnes qui loquuntur
mendacium.</hi> An quia non dictum est, Perdes omnes
qui loquuntur omne mendacium, vel, qui loquuntur
quodcumque mendacium; ideo putandum est locum
alicui relaxatum esse mendacio: ut scilicet sit aliquod
mendacium, quod qui loquuntur, non eos Deus perdat;
sed eos omnes perdat qui loquuntur injustum mendacium,
non quodcumque mendacium, quia invenitur
et justum, quod utique laudis debet esse, non criminis?
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Priscillianistarum error de mendacii
usu ad latendum alienis. Sententia hac Priscillianistarum
auferri omnino martyria.</hi> Nonne cernis quantum
adjuvet haec disputatio eos ipsos, quos pro magna venatione
mendaciis nostris capere molimur? Priscillianistarum
est enim, sicut ipse monstrasti, ista sententia:
cui comprobandae adhibent testimonia de Scripturis,
exhortantes suos ad mentiendum tanquam exemplis
Patriarcharum, Prophetarum, Apostolorum, Angelorum;
non dubitantes addere etiam ipsum Dominum
Christum, nec se aliter arbitrantes veracem suam
ostendere falsitatem, nisi Veritatem dicant esse mendacem.
Redarguenda sunt ista, non imitanda: nec in
eo malo debemus Priscillianistarum esse participes,
in quo caeteris haereticis convincuntur esse pejores.
Ipsi enim soli, vel certe maxime ipsi reperiuntur, ad
occultandam suam quam putant veritatem, dogmatizare
mendacium: atque hoc tam magnum malum ideo
justum existimare, quia dicunt in corde retinendum
esse quod verum est; ore autem ad alienos proferre
falsum, nullum esse peccatum; et hoc esse scriptum, <hi>Qui loquitur veritatem in corde suo 
 <note>(Psal. XIV, 3)</note>
            </hi>: tanquam
hoc satis sit ad justitiam, etiamsi loquatur quisque
in ore mendacium, quando non proximus, sed
alienus hoc audit. Propterea putant etiam apostolum
Paulum, cum dixisset, <hi>Deponentes mendacium, loquimini
veritatem;</hi> statim addidisse, <hi>unusquisque cum
proximo suo quia sumus invicem membra (Ephes, IV,
<pb n="0520"/>
25)</hi>. Ut videlicet cum eis qui nobis in societate veritatis
proximi non sunt, neque, ut ita dicam, commembres
nostri sunt, loqui liceat oporteatque mendacium.</p>
          </div3>
<div3>
            <head>3.</head>
            <p>
 Quae sententia sanctos martyres exhonorat, imo
vero aufert sancta omnino martyria. Justius enim sapientiusque
facerent, secundum istos, si persecutoribus
suis non se confiterentur esse christianos, nec
eos sua confessione facerent homicidas: sed potius
mentiendo et negando quod erant, et ipsi salvum haberent
carnis commodum cordisque propositum, et
illos conceptum animo scelus implere non sinerent.
Non enim proximi eorum erant in fide christiana, ut
cum eis deberent loqui veritatem in ore suo, quam
loquebantur in corde suo; sed ipsius veritatis insuper
inimici. Si enim Jehu, quem sibi inter caeteros ad
exemplum mentiendi prudenter videntur intueri, servum
Baalis se esse mentitus est, ut servos ejus occideret:
quanto justius secundum istorum perversitatem,
tempore persecutionis servos daemonum se mentirentur
servi Christi, ne servi daemonum servos occiderent
Christi; et sacrificarent idolis ne interficerentur
homines, si sacrificavit ille Baali ut interficeret
homines? Quid enim eis obesset, secundum egregiam
doctrinam mendaciloquorum, si diaboli cultum mentirentur
in corpore, quando Dei cultus servabatur in
corde? Sed non sic intellexerunt Apostolum martyres
veri, martyres sancti. Viderunt quippe tenueruntque
quod scriptum est, <hi>Corde creditur ad justitiam, ore confessio
fit ad salutem <note>(Rom. X, 10)</note>
            </hi>; et, <hi>In ore eorum
non est inventum mendacium <note>(Apoc. XIV, 5)</note>
            </hi>: ac sic irreprehensibiles
abierunt, ubi tentari a mendacibus
ulterius non cavebunt; quia mendaces amplius in suis
coelestibus coetibus vel alienos vel proximos non habebunt.
Illum vero Jehu mendacio impio et sacrificio
sacrilego occidendos impios et sacrilegos inquirentem
non imitarentur, nec si de illo qualis fuisset eadem
Scriptura tacuisset. Cum vero scriptum sit eum rectum
cor non habuisse cum Deo; quid ei profuit, quod
pro nonnulla obedientia, quam de domo Achab omnino
delenda, pro cupiditate suae dominationis exhibuit,
aliquantam mercedem transitoriam regni temporalis
accepit <note>(IV Reg. X)</note>? Ad sententiam potius veridicam
martyrum defendendam te, frater, exhortor, ut sis
adversus mendaces, non mendacii doctor, sed veritatis
assertor. Nam diligentius, obsecro, attende quod
dico, ut invenias quam sit cavendum, quod zelo quidem
laudabili adversus impios, ut possint comprehendi
et corrigi vel vitari, sed tamen incautius docendum
putatur.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Mendacium Catholicorum ut haereticos
capiant, perniciosius fore quam haereticorum ut
Catholicos lateant. Exemplo res demonstratur. Priscillianistas
capere per mendacium velle, est cum ipsis depravari.</hi> 
Mendaciorum genera multa sunt, quae quidem
omnia universaliter odisse debemus. Nullum est enim
mendacium quod non sit contrarium veritati. Nam
sicut lux et tenebrae, pietas et impietas, justitia et iniquitas,
peccatum et recte factum, sanitas et imbecillitas,
<pb n="0521"/>
vita et mors; ita inter se sunt veritas mendaciumque
contraria. Unde quanto amamus istam, tanto illud
odisse debemus. Verumtamen sunt quaedam mendacia,
quae credere nihil obsit: quamvis etiam tali
mentiendi genere fallere voluisse, mentienti sit
noxium, non credenti. Tanquam si frater ille servus
Dei Fronto in iis quae tibi indicavit, quod absit, aliqua
mentiretur; sibi nocuisset profecto, non tibi, quamvis
tu omnia credidisses sine tua iniquitate narranti.
Quoniam sive illa ita gesta sint, sive non ita; non
habent tamen aliquid, quod si quis crediderit ita esse
gestum, etiamsi non ita sit gestum, regula veritatis
et doctrina salutis aeternae judicetur esse culpandus.
Si autem hoc quisque mentiatur, quod si quis crediderit,
adversus doctrinam Christi haereticus erit;
tanto est nocentior mentiens, quanto miserior credens.
Vide ergo quale sit, si adversus doctrinam
Christi mentiti fuerimus, quod quisquis crediderit interibit,
ut inimicos ejusdem doctrinae capiamus, quos
ad veritatem, dum nos ab ea recedimus, adducamus;
imo vero cum mendaces mentiendo capimus, mendacia
pejora doceamus. Aliud est enim quod dicunt
quando mentiuntur, aliud quando falluntur. Nam cum
haeresim suam docent, ea dicunt in quibus falluntur:
quando autem se dicunt sentire quod non sentiunt,
vel non sentire quod sentiunt, ea dicunt in quibus
mentiuntur. Quod eis quisquis credit, etsi eos non invenit,
ipse non perit. A regula quippe catholica non
recedit, qui haereticum catholica dogmata mendaciter
profitentem, catholicum credit: ac per hoc non est ei
perniciosum: quia in hominis mente de qua latente
non potest judicare, non in Dei fallitur fide quam debet
insitam custodire. Porro autem quando haeresim
suam docent, quisquis eis crediderit putando veritatem,
erit particeps, ut erroris, ita et damnationis illorum.
Sic fit ut cum illi sua nefaria dogmata fabulantur,
in quibus mortifero errore falluntur, tunc quisquis
crediderit, pereat: nos autem quando catholica dogmata
praedicamus, in quibus rectam fidem tenemus,
tunc si crediderit, inveniatur quicumque perierat.
Quando vero, cum sint Priscillianistae, ut sua venena
non prodant, nostros se esse mentiuntur; quisquis
nostrum eis credit, etiam illis latentibus, ipse catholicus
perseverat: nos contra, ut ad eorum perveniamus
indaginem, si Priscillianistas nos esse mentimur;
quia eorum tanquam nostra sumus dogmata laudaturi,
quisquis ea crediderit, aut confirmabitur apud eos,
aut transferetur ad eos interim statim: quid autem
hora superventura pariat, utrum inde postea liberentur
vera dicentibus nobis, qui decepti sunt fallentibus
nobis; et utrum audire velint docentem, quem sic experti
sunt mentientem, quis noverit certum? quis hoc
esse ignoret incertum? Ex quo colligitur, perniciosius,
aut ut mitius loquar, periculosius mentiri Catholicos
ut haereticos capiant, quam mentiuntur haeretici ut
Catholicos lateant. Quoniam quisquis credit Catholicis
mentiendo tentantibus, aut efficitur, aut confirmatur
haereticus: quisquis autem credit haereticis mentiendo
sese occultantibus, non desinit esse catholicus. Quod
<pb n="0522"/>
ut fiat planius, aliqua exempli gratia proponamus,
et ex eis potissimum scriptis, quae mihi legenda
misisti.</p>
          </div3>
<div3>
            <head>5.</head>
            <p>
 Ecce constituamus ante oculos callidum exploratorem
accedere ad eum quem Priscillianistam esse
praesenserit; et Dictinii episcopi, vel cogniti vitam,
vel incogniti famam laudare mendaciter: est
hoc tolerabilius adhuc, quia ille putatur fuisse catholicus,
atque ex illo errore correctus. Deinde Priscillianum
(hoc enim sequitur in arte mentiendi) venerabiliter
commemoraturus est, hominem impium et
detestabilem, et pro suis nefariis sceleribus criminibusque
damnatum. In qua ejus venerabili commemoratione,
si forte ille, cui retia tenduntur hujusmodi,
firmus Priscillianista non fuerat, hac ejus praedicatione
firmabitur. Cum autem ad caetera explorantis
sermo processerit, et dicentis misereri se eorum
quos tantis errorum tenebris tenebrarum auctor involverit,
ut honorem animae suae et claritatem divinae
prosapiae non agnoscant; tum deinde Dictinii librum,
cujus nomen est Libra, eo quod pertractatis duodecim
quaestionibus velut unciis explicatur, tantis extulerit
laudibus, ut talem Libram, qua horrendae blasphemiae
continentur, multis librarum auri millibus
pretiosiorem esse testetur: nempe haec astutia mentientis,
animam credentis interficit, aut jam interfectam
in eadem morte demergit, ac deprimit. Sed, inquies,
postea liberabitur. Quid, si non fiat, sive aliquo
interveniente impedimento ne coepta compleantur,
sive obstinatione mentis haereticae rursus eadem
negantis, etiamsi aliqua jam coeperat confiteri? praesertim
quia si cognoverit se ab alieno fuisse tentatum,
eo ipso audacius illa quae sentit, studebit occultare
mendacio; quando id inculpate fieri multo certius didicerit,
etiam exemplo ipsius sui tentatoris. Hoc
quippe in homine, qui veritatem tegendam putat
esse mentiendo, qua tandem fronte culpabimus, et
damnare audebimus, quod docemus?</p>
          </div3>
<div3>
            <head>6.</head>
            <p>
 Remanet igitur, ut quod sentiunt Priscillianistae
secundum haeresis suae nefariam falsitatem, de Deo,
de anima, de corpore, et de caeteris rebus, non dubitemus
veraci pietate damnare; quod autem sentiunt,
ut veritas occultetur esse mentiendum, sit nobis,
et illis, quod absit, dogma commune. Hoc tam
magnum malum est, ut etiamsi conatus hic noster,
<pb n="0523"/>
quo eos per mendacium capere cupimus et mutare,
ita prosperetur, ut eos capiamus atque mutemus,
nullis lucris compensentur haec damna, quibus et nos
cum ipsis pro illorum correctione depravamur. Per
hoc namque mendacium et nos erimus ex ea parte
perversi, et illi semicorrecti: quandoquidem istud,
quod putant esse pro veritate mentiendum, non in eis
corrigimus; quia idem nos didicimus et docemus, et
fieri oportere praecipimus, ut ad eos emendandos
pervenire possimus. Quos tamen non emendamus,
quibus mendum, quo verum tegendum existimant,
non auferimus; sed nos potius immendamur, cum
pertale mendum eos quaerimus: nec invenimus quemadmodum
eis conversis credere valeamus, quibus
perversis mentiti sumus; ne forte quod ut caperentur
sunt passi, faciant capti; non solum quia facere consueverunt,
sed quia et in nobis, ad quos veniunt,
hoc inveniunt.
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 <hi>Mentienti in uno, non haberi fidem
in aliis.</hi> Et quod est miserabilius, etiam ipsi jam
quasi nostri effecti, quemadmodum nobis credant,
reperire non possunt. Si enim suspicentur, etiam
ipsa catholica dogmata nos mendaciter loqui, ut nescio
quid aliud occultemus quod verum putamus; certe
talia suspicanti dicturus es, Hoc tunc ideo feci, ut
caperem te: sed quid respondebis dicenti, Unde igitur
scio utrum etiam nunc id facias, ne capiaris a me?
An vero cuiquam persuaderi potest hominem non
mentiri ne capiatur, qui mentitur ut capiat? Videsue
quo tendat hoc malum? ut scilicet non solum nos
illis, ipsique nobis, sed omnis frater omni fratri non
immerito videatur esse suspectus. Atque ita dum per
mendacium tenditur ut doceatur fides, id agitur potius
 ut nulli habenda sit fides. Si enim et contra
Deum loquimur, cum mentimur, quid tantum mali
poterit in ullo mendacio reperiri, quod tanquam
scelestissimum omni modo devitare debeamus?
</p>
          </div3>
        </div2>

<div2>
          <head>CAPUT V.</head>
<div3>
            <head>8.</head>
            <p>
 <hi>Priscillianistam tolerabilius mentiri
occultando haeresim suam, quam catholicum occultando
veritatem. Catholici si se mentiantur esse priscillianistas,
pejus faciunt quam priscillianistae se catholicos esse
mentientes.</hi> Sed nunc adverte quam tolerabilius
Priscillianistae in nostra comparatione mentiantur,
quando se fallaciter loqui sciunt, quos nostro mendacio
liberandos putamus ab eis falsis in quibus errando
falluntur. Priscillianista dicit quod anima sit
pars Dei, et ejusdem cujus est ille naturae atque substantiae.
Magna haec est et detestanda blasphemia.
Sequitur enim ut Dei natura captivetur, decipiatur,
fallatur, conturbetur atque turpetur, damnetur atque
crucietur. At si hoc et ille dicit, qui de tanto malo
liberare cupit hominem per mendacium, videamus
quid intersit inter utrumque blasphemum. Plurimum,
inquis: nam hoc priscillianista dicit ita etiam credens;
catholicus autem non ita credens, quamvis ita loquens.
<pb n="0524"/>
Ille ergo blasphemat nesciens, iste autem
sciens: ille contra scientiam, iste contra conscientiam:
ille habet caecitatem falsa sentiendi, sed in eis
habet saltem voluntatem vera dicendi; iste latens
videt vera, et volens loquitur falsa. Sed ille, inquies,
hoc docet, ut erroris sui faciat furorisque participes:
iste autem hoc dicit, ut ab illo errore ac furore liberet
homines. Jam quidem supra ostendi quantum et
hoc noceat, quod creditur profuturum: verum interim
si appendamus in his duobus mala praesentia
(quoniam bona futura quae catholicus de corrigendo
haeretico inquirit, incerta sunt), quis peccat gravius;
utrum qui hominem decipit nesciens, an qui Deum
blasphemat sciens? Profecto quid sit pejus intelligit,
qui homini Deum sollicita pietate praeponit. Huc accedit,
quia si blasphemandus est Deus, ut ad eum
laudandum homines adducamus; procul dubio non
solum ad laudandum, verum etiam ad blasphemandum
Deum, exemplo et doctrina nostra homines invitamus:
quoniam quos ad Dei laudes per Dei blasphemias
molimur adducere, utique si adduxerimus,
non solum laudare discent, verum etiam blasphemare.
Haec illis beneficia conferimus, quos non ignoranter,
sed scienter blasphemando ab haereticis liberamus.
Et cum Apostolus homines tradiderit etiam ipsi satanae,
ut discerent non blasphemare <note>(I Tim. I, 20)</note>:
nos conamur homines eruere satanae, ut discant non
per ignorantiam, sed per scientiam blasphemare;
nobisque ipsis magistris eorum hoc tam magnum
importamus exitium, ut propter haereticos capiendos
prius efficiamur, quod certum est, Dei blasphematores,
quo possimus propter eos, quod incertum est,
liberandos, veritatis ejus esse doctores.</p>
          </div3>
<div3>
            <head>9.</head>
            <p>
 Cum igitur blasphemare Deum doceamus nostros,
ut eos Priscillianistae credant suos; videamus
quid mali dicant ipsi, quando propterea mentiuntur,
ut eos nostros esse credamus. Anathematizant Priscillianum,
et ad nostrum arbitrium detestantur;
dicunt animam creaturam Dei esse, non partem; exsecrantur
Priscillianistarum falsa martyria; catholicos
episcopos, a quibus illa haeresis nudata, oppugnata,
prostrata est, magnis efferunt laudibus, et caetera
hujusmodi. Ecce ipsi vera dicunt quando mentiuntur,
non quo simul possit hoc ipsum verum esse quod
mendacium est; sed in alio quando mentiuntur, in
alio vera dicunt: quando enim nostros se esse mentiuntur,
de fide catholica vera dicunt. Ac per hoc ipsi,
ne Priscillianistae inveniantur, loquuntur mendaciter
vera: nos autem, ut eos inveniamus, non solum
mendaciter loquimur, ut ad illos pertinere credamur;
sed etiam falsa loquimur, quae ad illorum errorem
pertinere cognovimus. Itaque illi quando nostri putari
volunt, et falsum est ex parte, et verum est ex
parte quod dicunt; falsum est enim eos nostros esse,
verum est autem animam partem Dei non esse: nos
vero quando ad eos pertinere putari volumus, falsum
est utrumque quod dicimus, et Priscillianistas nos
esse, et animam partem Dei esse. Illi itaque Deum
laudant, non blasphemant, quando se occultant; et
<pb n="0525"/>
quando se non occultant, sed sua proferunt, blasphemare
se nesciunt. Ideo si ad fidem catholicam convertantur,
consolantur semetipsos, quia possunt
dicere quod Apostolus, qui cum inter caetera dixisset, <hi>Prius fui blasphemus; Misericordiam,</hi> 
 inquit, <hi>consecutus
sum, quia ignorans feci <note>(I Tim. I, 13)</note>
            </hi>. Nos contra,
ut se nobis aperiant, si hoc quasi justum mendacium
fallendis eis capiendisque proferimus, profecto et ad
blasphematores Priscillianistas pertinere nos dicimus,
et ut nobis credant, sine excusatione ignorantiae blasphemamus.
Neque enim catholicus, qui blasphemando
vult haereticus credi, potest dicere, <hi>ignorans feci.</hi> 
</p>
          </div3>
        </div2>

<div2>
          <head>CAPUT VI.</head>
<div3>
            <head>10.</head>
            <p>
 <hi>Negare Christum coram hominibus
vel mendaciter et ficte, nunquam licet. Objectio.
Responsio. Confutantur itidem quae objectari
possunt. Corde credere non sufficit, nisi et ore non
negetur Christus. Ut intelligendus Psalmus</hi> 14, V\. 3, <hi>ubi laudatur loquens veritatem in corde. Item Apostolus
praecipiens ut loquamur veritatem cum proximo.
Veritatem non veritate praedicantes tolerati,
non falsitatem annuntiantes.</hi> 
 Semper, frater, in talibus
causis cum timore recolendum est, <hi>Quicumque me
negaverit coram hominibus, negabo eum coram Patre
meo qui in coelis est <note>(Matth. X, 33)</note>
            </hi>. An vero Christum
coram hominibus non negat, qui eum coram Priscillianistis
negat, ut eos latentes blasphemo mendacio
nudet et capiat? Quis autem dubitat, obsecro te,
negari Christum, cum sicuti est verus, ita non esse
dicitur; et sicut eum priscillianista credit, ita esse
dicitur?</p>
          </div3>
<div3>
            <head>11.</head>
            <p>
 Sed occultos lupos, inquies, indutos pellibus
ovium et dominicum gregem latenter graviterque
vastantes, aliter invenire non possumus. Unde ergo
innotuerunt Priscillianistae, priusquam hujus mendacii
fuisset excogitata venatio? unde ad ipsius auctoris
illorum, profecto astutioris, et ideo tectioris,
cubile perventum est? unde tot tantique manifestati
atque damnati, et caeteri innumerabiles partim correcti,
partim velut correcti, et in Ecclesiam miserantem
collecti sunt? Multas enim vias dat Dominus,
quando miseretur, quibus ad eorum perveniatur indaginem:
quarum duae sunt aliis feliciores; ut vel ab
eis quos seducere voluerunt, aut ab eis quos jam seduxerant,
resipiscentibus conversisque monstrentur.
Quod facilius fit, si nefarius eorum error, non mendacibus
captationibus, sed veracibus disputationibus
evertatur. Quibus conscribendis operam te oportet
impendere, quoniam Dominus donavit ut possis: quae
scripta salubria quibus eorum perversitas insana destruitur,
cum magis magisque innotuerint, et a Catholicis
vel antistitibus qui loquuntur in populis, vel a
quibusque studiosis zelo Dei plenis, fuerint usquequaque
diffusa; haec erunt sancta retia, quibus capiantur
veraciter, non mendaciter inquirantur. Sic
enim capti, aut ultro quid fuerint fatebuntur, et alios
quos in sua mala societate noverunt, vel concorditer
corrigent, vel misericorditer prodent: aut si eos
pudebit fateri quod diuturna simulatione texerunt,
<pb n="0526"/>
occulta manu Dei medicante sanabuntur.</p>
          </div3>
<div3>
            <head>12.</head>
            <p>
 Sed multo facilius, inquies, eorum latibula penetramus,
si quod sunt nos esse mentiamur. Hoc si
liceret aut expediret, potuit Christus praecipere ovibus
suis, ut lupinis amictae pellibus ad lupos venirent, et
eos hujus artis fallaciis invenirent: quod eis non
dixit, nec quando eas in medium luporum se missurum
esse praedixit <note>(Matth. X, 16)</note>. Sed dices: Non erant
tunc inquirendi, cum essent apertissimi lupi; sed
eorum morsus et saevitia perferenda. Quid, cum tempora
posteriora praenuntians, in vestitu ovium dixit
rapaces lupos esse venturos? nonne ibi erat locus ut
haec moneret et diceret: Et vos ut eos inveniatis,
assumite vestitum luporum, intrinsecus autem oves
manete? Non hoc ait: sed cum dixisset, <hi>Multi ad vos
venient in vestitu ovium, intrinsecus autem sunt lupi
rapaces;</hi> non addidit, Ex mendaciis vestris, sed, <hi>Ex
fructibus eorum cognoscetis eos <note>(Id. VII, 15, 16)</note>
            </hi>.
Veritate sunt cavenda, veritate capienda, veritate occidenda
mendacia. Absit ut blasphemias ignorantium,
scienter blasphemando vincamus: absit ut mala fallacium
imitando caveamus. Quomodo enim cavebimus,
si ut caveamus, habebimus? Si enim ut capiatur
qui blasphemat nesciens, blasphemabo sciens; pejus
est quod ago, quam quod capio. Si ut inveniatur qui
Christum negat nesciens, ego Christum negabo sciens;
ad perditionem me secuturus est quem sic invenero:
si quidem ut illum inveniam, prior pereo.</p>
          </div3>
<div3>
            <head>13.</head>
            <p>
 An forte qui eo modo Priscillianistas invenire
molitur, ideo non negat Christum, quia ore depromit
quod corde non credit? Quasi vero (quod et paulo
ante jam dixi) cum dictum esset, <hi>Corde creditur ad justitiam;</hi> 
incassum est additum, <hi>ore confessio fit ad salutem <note>(Rom. X, 10)</note>
            </hi>?
Nonne pene omnes qui Christum
coram persecutoribus negaverunt, quod de illo credebant,
corde tenuerunt; et tamen ore ad salutem
non confitendo perierunt, nisi qui per poenitentiam
revixerunt? Quis ita evanescat, ut existimet apostolum
Petrum hoc habuisse in corde quod in ore, quando
Christum negavit? Nempe in illa negatione intus
veritatem tenebat, et foris mendacium proferebat.
Cur ergo lacrymis diluit quod ore negaverat <note>(Matth.
XXVI, 69-75)</note>, si saluti sufficiebat quod corde credebat?
cur loquens in corde suo veritatem, tam amaro fletu
punivit mendacium quod ore deprompsit, nisi quia
magnam vidit esse perniciem, quod corde quidem
credidit ad justitiam, sed ore non confessus est ad
salutem?</p>
          </div3>
<div3>
            <head>14.</head>
            <p>
 Quapropter illud quod scriptum est, <hi>Qui loquitur
veritatem in corde suo;</hi> non sic accipiendum est,
quasi retenta in corde veritate, loquendum sit in ore
mendacium. Sed ideo dictum est, quia fieri potest ut
loquatur quisque ore veritatem, quae nihil ei prosit,
si eam in corde non teneat, id est, si quod loquitur
ipse non credat: sicut haeretici, maximeque iidem
Priscillianistae faciunt, cum catholicam veritatem non
quidem credunt, sed tamen loquuntur, ut nostri esse
<pb n="0527"/>
credantur. Loquuntur ergo veritatem in ore suo, non
in corde suo. Propterea distinguendi erant ab illo de
quo dictum est, <hi>Qui loquitur veritatem in corde suo.</hi> 
Hanc autem veritatem catholicus sicut in corde loquitur,
quia ita credit; ita et in ore debet, ut ita praedicet:
contra istam vero nec in corde nec in ore habeat
falsitatem, ut et corde credat ad justitiam, et ore
confessionem faciat ad salutem. Nam et in illo psalmo
cum dictum esset, <hi>Qui loquitur veritatem in corde
suo;</hi> mox etiam hoc additum est, <hi>Qui non egit dolum
in lingua sua <note>(Psal. XIV, 3)</note>
            </hi>.</p>
          </div3>
<div3>
            <head>15.</head>
            <p>
 Et illud quod Apostolus ait, <hi>Deponentes mendacium,
loquimini veritatem unusquisque cum proximo
suo, quia sumus invicem membra <note>(Ephes. IV, 25)</note>
            </hi>; absit
ut sic intelligamus, tanquam loqui mendacium permiserit
cum eis qui nondum sunt nobiscum membra
corporis Christi. Sed ideo dictum est, quia unusquisque
nostrum hoc debet quemque deputare, quod eum
vult fieri, etiam si nondum factus est: sicut Dominus
alienigenam Samaritanum proximum ejus ostendit,
cum quo misericordiam fecit <note>(Luc. X, 30-37)</note>.
Proximus ergo habendus est, non alienus, cum quo id
agendum est, ne remaneat alienus: et si propter id
quod nondum est fidei nostrae sacramentique particeps
factus, aliqua illi occultanda sunt vera, non tamen
ideo dicenda sunt falsa.</p>
          </div3>
<div3>
            <head>16.</head>
            <p>
 Fuerunt enim etiam temporibus Apostolorum,
qui veritatem non veritate, id est, non veraci animo
praedicarent: quos dicit Apostolus Christum annuntiasse
non caste, sed per invidiam et contentionem.
Ac per hoc etiam tunc nonnulli tolerati sunt annuntiantes
non casto animo veritatem: non tamen ulli
laudati sunt tanquam annuntiantes casto animo falsitatem.
Denique de illis dicit, <hi>Sive occasione, sive veritate
Christus annuntietur <note>(Philipp. I, 15-18)</note>
            </hi>: nullo
modo autem diceret, ut postea Christus annuntietur,
prius negetur.</p>
          </div3>
<div3>
            <head>17.</head>
            <p>
 Quocirca multis quidem modis possunt latentes
haeretici vestigari, nec catholica fide vituperata, nec
haeretica impietate laudata.
</p>
          </div3>
        </div2>

<div2>
          <head>CAPUT VII.</head>
<p> <hi>Mendacium nulla velut bona intentione
admittendum. Facta alia ex fine vel bona vel mala
redduntur, alia sunt per se peccata: haec nullo quasi
bono fine facienda.</hi> Sed si aliter omnino non posset
educi de cavernis suis haeretica impietas, nisi a tramite
veritatis lingua catholica deviaret; tolerabilius
illa occultaretur, quam ista praecipitaretur; tolerabilius
in suis foveis delitescerent vulpes, quam propter
illas capiendas in blasphemiae foveam caderent venatores;
tolerabilius perfidia Priscillianistarum veritatis
velamine tegeretur, quam fides Catholicorum ne a
Priscillianistis mentientibus laudaretur, a Catholicis
credentibus negaretur. Nam si propterea justa sunt,
non qualiacumque, sed blasphema mendacia, quia hoc
animo fiunt ut occulti haeretici detegantur; poterunt
isto modo, si eodem animo fiant, casta esse adulteria.
Quid si enim ex numero Priscillianistarum impudicarum
aliqua femina injiciat oculum in catholicum Joseph,
<pb n="0528"/>
eique promittat prodituram se latebras eorum
si ab illo impetraverit stuprum, certumque sit eam,
si ei consensum fuerit, quod pollicita est impleturam?
faciendumne censebimus? an intelligemus nequaquam
tali pretio merces ejusmodi comparandas? Cur ergo
non eruimus capiendos haereticos carne in adulterium
defluente, et eruendos putamus ore in blasphemia
fornicante? Aut enim licebit utrumque pari ratione
defendere, ut ideo haec non esse dicantur injusta,
quia ea facta sunt intentione qua deprehenderentur
injusti: aut si sana doctrina nec propter inveniendos
haereticos vult nos cum feminis impudicis saltem corpore,
non mente, misceri, profecto nec propter inveniendos
haereticos vult a nobis saltem voce, non mente,
aut immundam haeresim praedicari, aut castam
catholicam blasphemari. Quia et ipsum mentis imperium,
cui debet omnis inferior motus hominis obedire,
digno non carebit opprobrio, quando fit, quod fieri non
oportet, seu membro, seu verbo. Quanquam etiam cum
verbo fit, membro fit: quoniam lingua membrum est
qua fit verbum: nec ullum factum nostrum membro
ullo paritur, nisi quod prius corde concipitur; vel potius
intus cogitando et consentiendo jam partum, foras
editur faciendo per membrum. Non itaque animus
a facto excusatur, quando dicitur aliquid non ex animo
fieri, quod tamen non fieret, nisi animus faciendum
esse decerneret.</p>
<div3>
            <head>18.</head>
            <p>
 Interest quidem plurimum, qua causa, quo
fine, qua intentione quid fiat: sed ea quae constat
esse peccata, nullo bonae causae obtentu, nullo quasi
bono fine, nulla velut bona intentione facienda sunt.
Ea quippe opera hominum, sicut causas habuerint bonas,
seu malas, nunc sunt bona, nunc mala, quae non
sunt per se ipsa peccata: sicut victum praebere pauperibus,
bonum opus est, si fit causa misericordiae
cum recta fide; sicut concubitus conjugalis, quando
fit causa generandi, si ea fide fiat ut gignantur regenerandi.
Haec atque hujusmodi secundum suas causas
opera sunt bona vel mala; quia eadem ipsa si habeant
malas causas, in peccata vertuntur: velut si jactantiae
causa pauper pascitur; aut lasciviae causa cum
uxore concumbitur; aut filii generantur, non ut Deo,
sed ut diabolo nutriantur. Cum vero jam opera ipsa
peccata sunt, sicut furta, stupra, blasphemiae, vel caetera
talia; quis est qui dicat causis bonis esse facienda,
ut vel peccata non sint, vel, quod est absurdius, justa
peccata sint? Quis est qui dicat: Ut habeamus quod
demus pauperibus, faciamus furta divitibus; aut, testimonia
falsa vendamus, maxime si non inde innocentes
laeduntur, sed nocentes potius damnaturis judicibus
eruuntur? Duo enim bona fiunt hujus venditione
mendacii, ut et pecunia sumatur unde inops
alatur, et judex fallatur ne homo puniatur. Testamenta
etiam si possimus, cur non vera supprimimus, et falsa
supponimus, ut haereditates vel legata non habeant
indigni, qui nihil ex eis operantur boni; sed hi potius
<pb n="0529"/>
a quibus esurientes pascuntur, nudi vestiuntur, peregrini
suscipiuntur, captivi redimuntur, ecclesiae construuntur?
Cur enim non fiant illa mala propter haec
bona, si propter haec bona nec illa sunt mala? Jamvero
si aliquae immundae et divites feminae videantur
amatores et stupratores suos insuper ditaturae; cur
non et has partes atque artes suscipiat vir misericors,
quibus pro tam bona causa utatur, ut habeat unde
indigentibus largiatur; nec audiat Apostolum dicentem, <hi>Qui furabatur, jam non furetur; magis autem laboret
operans manibus suis bonum, ut habeat unde tribuere 
 cui opus est <note>(Ephes. IV, 28)</note>
            </hi>? Si quidem non
solum ipsum furtum, verum etiam falsum testimonium,
et adulterium, et omne opus malum non erit
malum, sed bonum, si ea causa perpetretur, ut sit
unde fiat bonum. Quis ista dicat, nisi qui res humanas
omnesque conatur mores legesque subvertere? Quod
enim sceleratissimum facinus, quod turpissimum flagitium,
quod impiissimum sacrilegium non dicatur
posse fieri recte atque juste; nec impune tantum, verum
etiam gloriose, ut in eo perpetrando, non solum
supplicia nulla timeantur, sed sperentur et praemia:
si semel concesserimus in omnibus malis operibus
hominum ideo non quid fiat, sed quare fiat esse quaerendum;
ut quaecumque propter bonas causas facta
inveniuntur, nec ipsa mala esse judicentur? At si justitia
merito punit furem, etiam qui dixerit et ostenderit
ideo se subtraxisse superflua diviti, ut praeberet
necessaria pauperi; si merito punit falsarium, etiam
qui se ideo testamentum alienum corrupisse docuerit,
ut ille haeres esset qui facturus inde fuerat eleemosynas
largas, non ille qui nullas; si merito punit adulterum,
etiam qui demonstraverit misericordia se fecisse
adulterium, ut per illam cum qua fecit, de morte
hominem liberaret; postremo, ut ad rem de qua quaestio
est propius accedamus, si merito punit eum qui
feminae alicui Priscillianistarum turpitudinis consciae,
propterea se adulterino concubitu miscuit, ut ad eorum
latebras perveniret: obsecro te, cum dicat Apostolus, <hi>Nec exhibeatis membra vestra arma iniquitatis
peccato 
 <note>(Rom. VI, 13)</note>
            </hi>; et ideo nec manus, nec corporis
genitalia, nec alia membra flagitiis exhibere debeamus,
ut Priscillianistas invenire possimus; quid
nos lingua, quid totum os nostrum, quid organum vocis
offendit, ut haec exhibeamus arma peccato, tantoque
peccato, ubi Deum nostrum, ut Priscillianistas
apprehensos ab ignorantiae blasphemiis eruamus,
sine excusatione ignorantiae blasphememus?
</p>
          </div3>
        </div2>

<div2>
          <head>CAPUT VIII.</head>
<div3>
            <head>19.</head>
            <p>
 <hi>Peccatum esse ex intentione
aliud alio levius; non tamen faciendum levius, quod
saepe alterius generis peccato gravius est.</hi> Dicet aliquis:
Ergo aequandus est fur quilibet ei furi qui misericordiae
voluntate furatur? Quis hoc dixerit? Sed horum
duorum non ideo est quisquam bonus, quia pejor est
unus. Pejor est enim qui concupiscendo, quam qui
miserando furatur: sed si furtum omne peccatum est,
ab omni furto est abstinendum. Quis enim dicat esse
<pb n="0530"/>
peccandum, etiamsi aliud sit damnabile, aliud veniale
peccatum? Nunc autem quaerimus, si hoc aut illud
quisque fecerit, quis non peccabit, sive peccabit; non
quis gravius leviusve peccabit. Nam et ipsa furta levius
utique puniuntur lege, quam stupra: sunt autem
utraque peccata, quamvis alia leviora, alia graviora;
ita ut levius habeatur furtum quod concupiscendo,
quam stuprum quod subveniendo committitur. In suo
quippe genere aliis ejusdem generis peccatis leviora
fiunt, quae bono animo videntur admitti; cum tamen
et ipsa alterius generis peccatis ipso suo genere levioribus
inveniantur esse graviora. Gravius est enim
avaritia, quam misericordia furtum facere; itemque
stuprum gravius est luxuria, quam misericordia perpetrare:
et tamen gravius est adulterare misericordia,
quam furari avaritia. Neque nunc agitur quid sit levius
sive gravius, sed quae sint peccata vel non sint.
Nemo enim dixerit debuisse peccari, ubi constat esse
peccatum: sed debere dicimus, si ita vel ita peccatum
est, ignosci vel non ignosci.
</p>
          </div3>
        </div2>

<div2>
          <head>CAPUT IX.</head>
<div3>
            <head>20.</head>
            <p>
 <hi>Peccata compensativa nec ipsa
admittenda esse. Factum Loth offerentis filias suas constupratoribus
Sodomitis. Exemplum Loth timore tunc
perturbati non imitandum. Nec exemplum David prae
ira jurantis. Quid David, quidve ipsi Loth faciendum
fuerat. Loth a peccato defendi quomodo vix possit. Facta
a sanctis non omnia in mores transferenda.</hi> Verum,
quod fatendum est, ita humanos animos quaedam
compensativa peccata perturbant, ut etiam putentur
debere laudari, ac potius recte facta dicantur. Quis
enim dubitet esse grande peccatum, si pater filias
suas prostituat fornicationibus impiorum? Et tamen
exstitit causa qua hoc vir justus debere se facere existimaret,
quando Sodomitae nefario libidinis impetu
hospitibus ejus irruebant. Ait enim: <hi>Sunt mihi duae
filiae quae non cognoverunt virum: producam illas ad
vos, et utimini eis quomodo placuerit vobis; tantum in
viros istos ne faciatis iniquum, propterea quia intraverunt
sub tectum tignorum meorum <note>(Gen. XIX, 8)</note>
            </hi>. Quid
hic dicemus? Nonne ita illud scelus quod Sodomitae
hospitibus illius viri justi facere conabantur horremus,
ut quidquid fieret ne hoc fieret, arbitremur fuisse faciendum?
Movet etiam maxime persona facientis,
quae merito justitiae liberabatur a Sodomis: ut quoniam
minus malum est feminas quam viros perpeti
stuprum, etiam hoc ad justitiam justi illius pertinuisse
dicatur, quod in filiabus hoc maluit fieri quam in
hospitibus suis; non tantum id volens animo, verum
et offerens verbo, et si illi assensi fuissent impleturus
et facto. Sed si hanc peccatis aperuerimus viam,
ut committamus minora ne alii majora committant;
lato limite, imo nullo limite, sed convulsis et remotis
omnibus terminis infinito spatio cuncta intrabunt atque
regnabunt. Quando enim fuerit definitum peccandum
esse homini minus, ne alius peccet amplius;
profecto et furtis nostris stupra cavebuntur aliena,
et incesta stupris; et si qua impietas visa fuerit etiam
pejor incestis, incesta quoque facienda dicentur a
nobis, si eo modo agi potuerint, ut illa impietas non
<pb n="0531"/>
committatur ab aliis: et in singulis quibusque generibus
peccatorum, et furta pro furtis, et stupra pro
stupris, et incesta pro incestis, et sacrilegia pro sacrilegiis
facienda putabuntur: nostra pro alienis, non
solum minora pro majoribus, verum etiam si ad ipsa
summa et pessima veniatur, pauciora pro pluribus;
si se ita rerum verset incursus, ut aliter alii non se
abstineant a peccatis, nisi minus aliquanto, sed tamen
peccantibus nobis; ita ut omnino ubi dixerit inimicus
qui habuerit hujusmodi potestatem, Nisi tu sceleratus
fueris, ego sceleratior ero, aut nisi tu hoc scelus
feceris, ego talia plura faciam; scelus nobis videamur
admittere, si velimus ab scelere temperare. Hoc sapere
quid est, nisi desipere, vel potius insanire? A
mea quippe iniquitate, non ab aliena, sive in me, sive
in alios perpetrata, mihi est cavenda damnatio. <hi>Anima</hi> 
enim <hi>quae peccaverit, ipsa morietur <note>(Ezech. XVIII, 4)</note>
            </hi>.</p>
          </div3>
<div3>
            <head>21.</head>
            <p>
 Si ergo peccare, ne gravius vel in nos vel in
quoslibet alii peccent, procul dubio non debemus;
considerandum est in eo quod fecit Loth, utrum exemplum
sit quod imitari, an potius quod vitare debeamus.
Magis enim videtur intuendum et notandum, cum
tam horrendum malum ex impietate flagitiosissima
Sodomitarum suis impenderet hospitibus, quod cuperet
depellere, nec valeret, sic etiam justi animum potuisse
turbari, ut vellet facere quod non humani timoris
nebulosa tempestas, sed divini juris tranquilla
serenitas, si consulatur a nobis, faciendum non esse
clamabit; et jubebit potius ut sic nostra peccata caveamus,
ne ullorum prorsus alienorum peccatorum
timore peccemus. Aliena quippe ille vir justus timendo
peccata, quae nisi consentientes inquinare non possunt,
perturbatus non attendit suum, quo voluit subdere
filias libidinibus impiorum. Haec quando in Scripturis
sanctis legimus, non ideo quia facta credimus
etiam facienda credamus; ne violemus praecepta, dum
passim sectamur exempla. An vero quia juravit David
se occisurum esse Nabal, et clementia consideratiore
 non fecit <note>(I Reg. XXV, 22 35)</note>, propterea illum
imitandum esse dicemus, ut temere juremus nos esse
facturos, quod non esse faciendum postea videamus?
Sed sicut illum timor, ut prostituere filias vellet; sic
istum, ut temere juraret, ira turbavit. Denique si de
ambobus interrogando ut dicerent cur haec fecerint,
fas nobis esset inquirere, posset ille respondere, <hi>Timor et tremor venerunt super me, et contexerunt me
tenebrae 
 <note>(Psal. LIV, 6)</note>
            </hi>; posset etiam dicere iste, <hi>Turbatus
est prae ira oculus meus <note>(Psal. VI, 8)</note>
            </hi>: ut non miraremur
vel illum in timoris tenebris, vel istum oculo
turbato non vidisse quod videndum fuit, ne facerent
quod faciendum non fuit.</p>
          </div3>
<div3>
            <head>22.</head>
            <p>
 Et sancto quidem David justius dici potuit
quod nec irasci debuit, quamvis ingrato et reddenti
mala pro bonis; sed etsi ut homini ira subrepsit, non
utique tantum debuit praevalere, ut se facturum juraret,
quod aut saeviendo faceret, aut pejerando non
faceret: illi autem inter libidinosas insanias Sodomitarum
<pb n="0532"/>
constituto quis auderet dicere, Etiamsi tui hospites
in tua domo, quo eos intrare humanitate violentissima
compulisti, ab impudicis apprehensi et
oppressi muliebria patiantur, nihil timeas, nihil cures,
non expavescas, non horrescas, non contremiscas?
quis haec vel illorum sceleratorum socius hospiti pio
dicere auderet? Sed plane rectissime diceretur, Age
quidquid potes, ne fiat quod merito times: sed non te
timor iste compellat, ut facias quod in se filiae tuae
fieri si voluerint, facient cum Sodomitis te auctore
nequitiam; si autem noluerint, patientur a Sodomitis
te auctore violentiam. Noli facere magnum scelus
tuum, dum majus horrescis alienum: quantumlibet
enim distet inter tuum et alienum, hoc erit tuum, illud
alienum. Nisi forte pro defensione hujus viri in
eas se quispiam coarctet angustias, ut dicat: Quoniam
accipere quam facere praestat injuriam, hospites autem
illi non erant utique facturi injuriam, sed passuri;
maluit vir justus filias suas injuriam pati, quam
hospites suos, eo jure quo filiarum dominus erat; et
noverat non eas peccare, si id fieret, quia peccantes
potius, quibus non consentirent, sine peccato proprio
sustinerent. Denique non se ipsae stuprandas, quamvis
pro masculis feminas, pro illis hospitibus obtulerunt,
ne reas eas faceret non perpessio libidinis alienae,
sed suae consensio voluntatis. Nec pater earum hoc
in se fieri permittebat, cum hoc facere conarentur
quibus hospites non prodebat; quamvis minus mali
esset quod in uno, quam si fieret in duobus: sed
quantum poterat resistebat, ne ipsum quoque ullus
proprius macularet assensus, quem libidinosus furor
etiamsi praevaluisset corporis viribus, tamen non
consentientem non maculasset alienus. In filiabus autem
non peccantibus nec ipse peccabat, quia non eas
peccare si opprimerentur invitae, sed peccantes ferre
faciebat: tanquam si ab improbis ut sui servi caederentur
offerret, ne hospites ejus paterentur caedis injuriam.
De qua re non disputabo, quia longum est,
utrum vel dominus jure suae potestatis recte sic utatur
in servo, ut servum suum caedi faciat innocentem,
ne amicus ejus etiam ipse innocens in domo ejus a
violentis improbis vapulet. Sed certe David nullo
modo recte dicitur jurare debuisse se esse facturum,
quod postea cerneret se facere non debere. Unde
constat quod non omnia quae a sanctis vel justis viris
legimus facta, transferre debemus in mores; sed
etiam hinc discere quam late pateat, et ad quos usque
perveniat quod Apostolus ait: <hi>Fratres, et si praeoccupatus
fuerit homo in aliquo delicto, vos qui spirituales
estis, instruite hujusmodi in spiritu lenitatis, intendens
te ipsum, ne et tu tenteris <note>(Galat. VI, 1)</note>
            </hi>. Praeoccupationes
enim sunt istae in quibus delinquitur, dum
quid faciendum sit aut ad horam non videtur, aut et
qui viderit vincitur; ut scilicet fiat peccatum, cum
vel latet veritas, vel compellit infirmitas.
</p>
          </div3>
        </div2>

<div2>
          <head>CAPUT X.</head>
<div3>
            <head>23.</head>
            <p>
 <hi>Exempla pro mendacio quaesita
in Scripturis expendenda. Aliud est occultare veritatem,
aliud proferre mendacium. Abraham et Isaac defenduntur
<pb n="0533"/>
a mendacio. Factum Jacob non esse mendacium.
Tropi non sunt mendacia. Metaphora. Antiphrasis.
Tropi in Scripturis quare.</hi> In omnibus autem actibus
nostris maxime etiam bonos turbant compensativa
peccata; ita ut nec peccata existimentur, si habeant
tales causas propter quas fiant, et in quibus videatur
peccari potius si non fiant. Et praecipue de mendaciis
hoc in hominum opinione praevaluit, ut peccata non
putentur illa mendacia, quinimo et recte facta esse
credantur, quando quisque pro ejus cui falli expedit
utilitate mentitur, aut ne aliis noceat qui nociturus
videtur, nisi mendaciis evitetur. Ad haec mendaciorum
genera defendenda, plurima de Scripturis sanctis
suffragari putantur exempla. Non autem hoc est
occultare veritatem, quod est proferre mendacium.
Quamvis enim omnis qui mentitur velit celare quod
verum est, non tamen omnis qui vult quod verum
est celare mentitur. Plerumque enim vera non mentiendo
occulimus, sed tacendo. Neque enim mentibus
est Dominus, ubi ait: <hi>Multa habeo vobis dicere, sed
non potestis illa portare modo <note>(Joan. XVI, 12)</note>
            </hi>. Vera
tacuit, non falsa locutus est; quibus veris audiendis
eos minus idoneos judicavit. Quod si eis hoc ipsum
non indicasset, id est, non eos posse portare quae
dicere noluit, occultaret quidem nihilominus aliquid
veritatis, sed posse hoc recte fieri forsitan nesciremus,
aut non tanto firmaremur exemplo. Unde qui asserunt
aliquando esse mentiendum, non convenienter
commemorant Abraham hoc fecisse de Sara, quam
sororem suam dixit. Non enim dixit, Non est uxor
mea; sed dixit, <hi>Soror mea est:</hi> quod erat revera tam
propinqua genere, ut soror non mendaciter diceretur.
Quod et postea jam sibi ab illo qui abduxerat ea
reddita confirmavit, respondens illi et dicens, <hi>Et
vere soror mea est de patre, non de matre <note>(Gen. XX, 2,
12)</note>
            </hi>: hoc est de paterno genere, non de materno.
Aliquid ergo veri tacuit, non falsi aliquid dixit, quando
tacuit uxorem, dixit sororem. Hoc et filius ejus fecit
Isaac: nam et ipsum novimus propinquam suam conjugem
fuisse sortitum <note>(Id. XXVI, 7, et XXIV)</note>. Non
est ergo mendacium cum silendo absconditur verum,
sed cum loquendo promitur falsum.</p>
          </div3>
<div3>
            <head>24.</head>
            <p>
 Jacob autem quod matre fecit auctore, ut patrem
fallere videretur, si diligenter et fideliter attendatur,
non est mendacium, sed mysterium. Quae si
mendacia dixerimus, omnes etiam parabolae ac figurae
significandarum quarumcumque rerum, quae non ad
proprietatem accipiendae sunt, sed in eis aliud ex
alio est intelligendum, dicentur esse mendacia: quod
absit omnino. Nam qui hoc putat, tropicis etiam tam
multis locutionibus omnibus potest hanc importare
calumniam; ita ut et ipsa quae appellatur metaphora,
hoc est de re propria ad rem non propriam verbi alicujus
usurpata translatio, possit ista ratione mendacium
nuncupari. Cum enim dicimus fluctuare segetes,
gemmare vites, floridam juventutem, niveam canitiem;
procul dubio fluctus, gemmas, florem, nivem,
quia in his rebus non invenimus, in quas haec verba
aliunde transtulimus, ab istis mendacia putabuntur.
<pb n="0534"/>
Et petra Christus <note>(I Cor. X, 4)</note>, et cor lapideum Judaeorum <note>(Ezech. XXXVI, 26)</note>:
item leo Christus <note>(Apoc.
V, 5)</note>, et leo diabolus <note>(I Petr. V, 8)</note>, et innumerabilia
talia dicentur esse mendacia. Quid quod haec tropica
locutio usque ad eam pervenit, quae appellatur antiphrasis,
ut dicatur abundare quod non est, dicatur
dulce quod acidum est; lucus quod non luceat,
Parcae quod non parcant. Unde illud est in Scripturis
sanctis, <hi>Si non in faciem benedixerit tibi <note>(Job II, 5)</note>
            </hi>:
quod diabolus ait Domino de sancto Job, et intelligitur,
Maledixerit. Quo verbo et Nabuthei fictum crimen
a calumniantibus nominatum est. Dictum est
enim quod benedixerit regi <note>(III Reg. XXI, 13)</note>; hoc
est, maledixerit. Hi omnes modi locutionum mendacia
putabuntur, si locutio vel actio figurata in mendacio
deputabitur. Si autem non est mendacium,
quando ad intelligentiam veritatis aliud ex alio significantia
referuntur; profecto non solum id quod fecit
aut dixit Jacob patri ut benediceretur, sed neque illud
quod Joseph velut illudendis locutus est fratribus <note>(Gen.
XLII)</note>, neque quod David simulavit insaniam <note>(I Reg.
XXI, 13)</note>, nec caetera hujusmodi, mendacia judicanda
sunt, sed locutiones actionesque propheticae ad ea
quae vera sunt intelligenda referendae. Quae propterea
figuratis velut amictibus obteguntur, ut sensum pie
quaerentis exerceant, et ne nuda ac prompta vilescant.
Quamvis quae aliis locis aperte ac manifeste
dicta didicimus, cum ea ipsa de abditis eruuntur, in
nostra quodam modo cognitione renovantur, et renovata
dulcescunt. Nec invidentur discentibus, quod
his modis obscurantur: sed commendantur magis,
ut quasi subtracta desiderentur ardentius, et inveniantur
desiderata jucundius. Tamen vera, non falsa
dicuntur; quoniam vera, non falsa significantur, seu
verbo seu facto: quae significantur enim, utique ipsa
dicuntur. Putantur autem mendacia, quoniam non ea
quae vera significatur, dicta intelliguntur; sed ea quae
falsa sunt, dicta esse creduntur. Hoc ut exemplis fiat
planius, idipsum quod Jacob fecit, attende. Haedinis
certe pellibus membra contexit: si causam proximam
requiramus, mentitum putabimus; hoc enim fecit ut
putaretur esse qui non erat: si autem hoc factum ad
illud propter quod significandum revera factum est
referatur; per haedinas pelles peccata, per eum vero
qui eis se operuit, ille significatus est qui non sua
sed aliena peccata portavit. Verax ergo significati
nullo modo mendacium recte dici potest. Ut autem
in facto, ita et in verbo. Nam cum ei pater dixisset, <hi>Quis es tu, fili?</hi> 
 ille respondit, <hi>Ego sum Esau primogenitus
tuus <note>(Gen. XXVII, 16-19)</note>
            </hi>. Hoc si referatur ad
duos illos geminos, mendacium videbitur: si autem
ad illud propter quod significandum ista gesta dictaque
conscripta sunt, ille est hic intelligendus in corpore
suo, quod est ejus Ecclesia, qui de hac re loquens
ait, <hi>Cum videritis Abraham, et Isaac, et Jacob,
et omnes Prophetas in regno Dei, vos autem expelli foras.
Et venient ab oriente et occidente et aquilone et austro,
et accumbent in regno Dei: et ecce sunt novissimi
<pb n="0535"/>
qui erant primi, et sunt primi qui erant novissimi <note>(Luc.
XIII, 28-30)</note>
            </hi>. Sic enim quodam modo minor majoris
primatum frater abstulit atque in se transtulit fratris.
Cum igitur tam vera tamque significentur veraciter,
quid hic debet putari factum dictumve mendaciter? Cum
enim quae significantur, non utique non sunt in veritate,
sed sunt seu praeterita, seu praesentia, seu futura; procul
dubio vera significatio est, nullumque mendacium.
Sed nimis longum est in hac significatione prophetica
enucleate cuncta rimari, in quibus palmam veritas
habet, quia ut significando praenuntiata sunt,
ita consequendo claruerunt.
</p>
          </div3>
        </div2>

<div2>
          <head>CAPUT XI.</head>
<div3>
            <head>25.</head>
            <p>
 <hi>Tripartita ratio disputandi adversus
eos qui Scripturas divinas mendaciis suis adhibere
patronas volunt.</hi> Neque id isto sermone suscepi, quod
ad te magis pertinet, qui Priscillianistarum latebras
aperuisti, quantum ad eorum attinet dogmata falsa
atque perversa; ne ita investigata videantur quasi docenda
fuerint, et non redarguenda. Magis ergo fac
ut expugnata jaceant, quae fecisti ut prodita pateant:
ne dum volumus ad indaginem hominum fallacium
pervenire, ipsas falsitates sinamus tanquam insuperabiles
permanere; cum potius debeamus et in latentium
cordibus destruere falsitates, quam parcendo
falsitatibus invenire fallaces. Porro inter illa dogmata
eorum, quae subvertenda sunt, etiam hoc est utique
quod dogmatizant, ad occultandam religionem religiosos
debere mentiri, in tantum ut non solum de
aliis rebus ad doctrinam religionis non pertinentibus,
sed de ipsa quoque religione mentiendum sit, ne patescat
alienis; ut videlicet negandus sit Christus, quo
possit inter inimicos suos latere christianus. Etiam
hoc, obsecro te, dogma impium nefariumque subverte,
propter quod astruendum argumentantes de
Scripturis colligunt testimonia, quibus videantur non
solum ignoscenda vel toleranda, verum et honoranda
mendacia. Ad te igitur pertinet, sectam detestabilem
cum refellis, sic accipienda monstrare ista testimonia
Scripturarum, ut vel doceas non esse quae putantur
esse mendacia, si eo modo intelligantur, quo intelligenda
sunt; vel imitanda non esse etiam quae manifestum
est esse mendacia; vel certe ad extremum de
his saltem rebus quae ad doctrinam religionis pertinent,
nullo modo esse mentiendum. Sic enim vere
funditus evertuntur, dum evertitur ubi delitescunt:
ut eo ipso minime sectandi et maxime cavendi judicentur,
quo se ad occultandam haeresim suam profitentur
esse mendaces. Hoc in eis est primitus expugnandum,
hoc eorum velut idoneum munimentum
veritatis ictibus feriendum atque dejiciendum. Nec eis
quam non habebant, alia latebra quo confugiant est
praebenda: ut si forte ab his produntur, quos conati
fuerint seducere, nec potuerint, dicant, Tentare illos
voluimus, quoniam prudentes catholici docuerunt ad
inveniendos haereticos id esse faciendum. Sed aliquanto
commendatius oportet ut dicam, cur ista mihi
videatur tripartita ratio disputandi adversus eos qui
patronas mendaciis suis volunt adhibere divinas Scripturas:
<pb n="0536"/>
ut prius ostendamus nonnulla quae ibi putantur
esse mendacia, non esse quod putantur, si recte
intelligantur; deinde, si qua ibi mendacia manifesta
sunt, imitanda non esse; tertio, contra omnes omnium
opiniones, quibus videtur ad viri boni officium
pertinere aliquando mentiri, omni modo tenendum,
in doctrina religionis nullo modo esse mentiendum.
Haec enim tria tibi exsequenda paulo ante commendavi,
et quodam modo injunxi.
</p>
          </div3>
        </div2>

<div2>
          <head>CAPUT XII.</head>
<div3>
            <head>26.</head>
            <p>
 <hi>Exempla mentiendi quaedam ex
veteribus Scripturis vere talia, ex Novo autem Testamento
nulla proferri. Simulatio Petri et Barnabae merito
reprehensa a Paulo. Non mendaciter observatae
a Paulo Legis quaedam caeremoniae. Paulus non mentiendo,
sed compatiendo omnibus omnia factus. Mendacium
quid sit.</hi> Ad ostendenda ergo quaedam quae putantur
in Scripturis esse mendacia, non ea esse quod
putantur, si recte intelligantur; non tibi parum adversus
istos valere videatur, quod non de apostolicis,
sed de propheticis Litteris inveniunt velut exempla
mentiendi. Illa quippe omnia quae nominatim commemorant
ubi sit quisque mentitus, in eis Libris leguntur,
in quibus non solum dicta, verum etiam facta
multa figurata conscripta sunt, quia et figurate gesta
sunt. In figuris autem quod velut mendacium dicitur,
bene intellectum verum invenitur. Apostoli vero in
Epistolis suis aliter locuti sunt, aliterque conscripti
Actus Apostolorum, jam videlicet revelato Testamento
Novo, quod illis figuris propheticis velabatur. Denique
in tot Epistolis apostolicis, atque in ipso tam grandi
libro in quo actus eorum canonica veritate narrantur,
non invenitur talis aliquis mentiens, ut de illo ab istis
ad mentiendi licentiam proponatur exemplum. Quandoquidem
illa Petri et Barnabae simulatio qua Gentes
judaizare cogebant, merito reprehensa atque correcta
est, et ne tunc noceret, et ne posteris ad imitandum
valeret. Cum enim vidisset apostolus Paulus quia non
recte ingrediuntur ad veritatem Evangelii, dixit Petro
coram omnibus: <hi>Si tu cum sis Judaeus, Gentiliter et
non Judaice vivis; quomodo Gentes cogis judaizare <note>(Galat. II, 13, 14)</note>
            </hi>?
Id autem quod ipse fecit, ut quasdam
observationes legitimas judaica consuetudine
retinendo et agendo non se inimicum Legi Prophetisque
monstraret, absit ut mendaciter eum fecisse credamus.
De hac quippe re satis est ejus nota sententia,
qua fuerat constitutum, nec Judaeos qui tunc in Christum
credebant prohibendos esse a paternis traditionibus,
nec ad eas Gentiles cum Christiani fierent, esse
cogendos: ut illa sacramenta quae divinitus praecepta
esse constaret, non tanquam sacrilegia fugerentur;
nec tamen putarentur sic necessaria jam Novo Testamento
revelato, tanquam sine iis quicumque converterentur
ad Deum salvi esse non possent. Erant enim
qui hoc putabant atque praedicabant, quamvis jam recepto
Christi Evangelio, et eis simulate consenserant
Petrus et Barnabas; ideoque cogebant Gentes judaizare.
<pb n="0537"/>
Id erat enim cogere, sic ea necessaria praedicare,
tanquam et recepto Evangelio nulla sine illis salus
esset in Christo. Hoc error quorumdam putabat, hoc
timor Petri simulabat, hoc libertas Pauli redarguebat.
Quod ergo ait, <hi>Omnibus omnia factus sum, ut omnes
lucrifacerem;</hi> compatiendo id fecit, non mentiendo.
Fit enim quisque tanquam ille cui vult subvenire,
quando tanta misericordia subvenit, quanta sibi subveniri
vellet, si esset ipse in eadem miseria constitutus.
Itaque fit tanquam ille, non quia fallit illum, sed
quia se cogitat sicut illum. Unde illud est ejus apostoli,
quod jam supra commemoravi: <hi>Fratres, et si
praeoccupatus fuerit homo in aliquo delicto, vos qui spirituales
estis, instruite hujusmodi in spiritu mansuetudinis,
intendens te ipsum, ne et tu tenteris <note>(Galat. VI, 1)</note>
            </hi>.
Nam si propterea quia dixit, <hi>Factus sum Judaeis tanquam
Judaeus, et iis qui sub Lege erant, tanquam sub
Lege <note>(I Cor. IX, 20-22)</note>
            </hi>; ideo putandus est mendaciter
suscepisse Legis veteris sacramenta: debuit et Gentium
idololatriam eodem modo mentiendo suscipere,
quia dixit etiam iis qui sine Lege erant tanquam sine
Lege se factum, ut eos lucrifaceret: quod utique non
fecit. Non enim alicubi sacrificavit idolis, aut adoravit
illa figmenta; ac non potius libere tanquam martyr
Christi detestanda et vitanda monstravit. De nullis
igitur apostolicis actibus sive sermonibus isti proferunt
imitanda exempla mentiendi. De propheticis
ergo factis seu dictis ideo sibi videntur habere quod
proferant, quia figuras praenuntiativas putant esse
mendacia, eo quod mendaciis sint aliquando similia.
Sed cum referuntur ad eas res propter quas
significandas ita facta vel dicta sunt, reperiuntur significationes
esse veraces, ac per hoc nullo modo esse
mendacia. Mendacium est quippe falsa significatio
cum voluntate fallendi. Non est autem falsa significatio,
ubi etsi aliud ex alio significatur, verum est
tamen quod significatur, si recte intelligatur.
</p>
          </div3>
        </div2>

<div2>
          <head>CAPUT XIII.</head>
<div3>
            <head>27.</head>
            <p>
 <hi>Discutiuntur loca Evangelii quae
videntur patrocinari mendacio. Christus figurate nescire
se finxit quod sciebat. Item prophetice et figurate se
finxit longius ire.</hi> Sunt quaedam ejusmodi etiam Salvatoris
in Evangelio, quia et ipse Dominus Prophetarum
Propheta esse dignatus est. Talia sunt illa, ubi
de muliere quae fluxum sanguinis patiebatur, ait, <hi>Quis
me tetigit <note>(Luc. VIII, 45)</note>
            </hi>? et de Lazaro, <hi>Ubi posuistis
eum <note>(Joan. XI, 34)</note>
            </hi>? Sic quippe interrogavit, quasi
nesciens quod utique sciebat. Ac per hoc nescire se
finxit, ut aliquid aliud illa velut ignorantia sua significaret:
quae significatio quoniam verax erat, mendacium
profecto non erat. Eos namque significabant,
sive illa fluxum sanguinis patiens, sive ille mortuus
quatriduanus, quos etiam qui cuncta sciebat quodam
modo nesciebat. Nam et illa typum gerebat plebis
Gentium, unde praemissa fuerat prophetia, <hi>Populus
quem non cognovi, servivit mihi <note>(Psal. XVII, 45)</note>
            </hi>: et
Lazarus remotus a viventibus tanquam ibi jacebat per
significativam similitudinem, ubi ille cujus vox est,
<pb n="0538"/> <hi>Projectus sum a facie oculorum tuorum 
 <note>(Psal. XXX, 23)</note>
            </hi>.
Et ideo tanquam nesciretur a Christo, et illa quae
fuerit, et iste ubi positus fuerit, verbis interrogantis
est figuratum, et omne vitatum veraci significatione
mendacium.</p>
          </div3>
<div3>
            <head>28.</head>
            <p>
 Hinc est etiam illud quod commemorasti eos
dicere, Dominum Jesum, posteaquam resurrexit, ambulasse
in itinere cum duobus discipulis; et propinquantibus
eis castello quo ibant, illum longius se ire
finxisse: ubi evangelista dicens, <hi>Ipse autem se finxit
longius ire <note>(Luc. XXIV, 28)</note>
            </hi>; etiam ipsum verbum posuit,
quo mendaces nimium delectantur, ut impune
mentiantur: quasi mendacium sit omne quod fingitur,
cum veraciter aliud ex alio significandi causa tam
multa fingantur. Si ergo nihil aliud significasset Jesus
in eo quod longius ire se finxit, merito judicaretur
esse mendacium: porro autem si bene intelligatur, et
ad id quod voluit significare referatur, invenitur esse
mysterium. Alioquin erunt cuncta mendacia, quae propter
quamdam rerum significandarum similitudinem,
cum gesta non sint, tanquam gesta narrantur. Unde est
illa de duobus unius hominis filiis, majore qui mansit
apud patrem suum, et minore qui longe peregrinatus
est, tam prolixa narratio <note>(Id. XV, 11-32)</note>. In quo genere
fingendi humana etiam facta vel dicta irrationalibus
animantibus et rebus sensu carentibus homines
addiderunt, ut ejusmodi fictis narrationibus, sed veracibus
significationibus, quod vellent commendatius
intimarent. Nec apud auctores tantum saecularium
litterarum, ut apud Horatium, mus loquitur muri, et
mustela vulpeculae, ut per narrationem fictam ad id
quod agitur, vera significatio referatur <note>(Horat. Serm.
lib. 2, sat. 6; et Epist. lib. 1, epist. 7)</note>; unde et Aesopi
tales fabulas ad eum finem relatas, nullus tam ineruditus
fuit, qui putaret appellanda mendacia: sed in
Litteris quoque sacris, sicut in Libro Judicum ligna
sibi regem requirunt, et loquuntur ad oleam, et ad
ficum, et ad vitem, et ad rubum <note>(Judic. IX, 8-15)</note>.
Quod utique totum fingitur, ut ad rem quae intenditur,
ficta quidem narratione, non mendaci tamen, sed veraci
significatione veniatur. Haec dixi propter id quod
scriptum est de Jesu, <hi>Et ipse se finxit longius ire:</hi> ne
quisquam ex hoc verbo, sicut Priscillianistae, licitum
volens habere mendacium, insuper etiam Christum
contendat fuisse mentitum. Quisquis autem vult intelligere
illud fingendo quid praefigurarit, attendat quid
agendo perfecerit. Longius namque postea profectus
super omnes coelos, non tamen deseruit discipulos
suos. Propter hoc significandum futurum divinitus factum,
ad praesens illud est humanitus fictum. Et ideo
significatio verax in illa est fictione praemissa, quia
in hac profectione illius est significationis veritas subsecuta.
Ille igitur contendat Christum mentitum esse
fingendo, qui negat eum quod significavit implevisse
faciendo.
</p>
          </div3>
        </div2>

<div2>
          <head>CAPUT XIV.</head>
<div3>
            <head>29.</head>
            <p>
 <hi>Exempla Scripturae veteris, si
quae ibi narrantur hominum mendacia, non esse imitanda.
Ut non imitanda Judae fornicatio, ita nec mendacium
Thamar.</hi> Quia ergo non inveniunt mendaces haeretici
<pb n="0539"/>
in Testamenti Novi litteris imitanda exempla mendacii,
copiosissimos se esse existimant in hac disputatione,
qua opinantur esse mentiendum, cum de veteribus
propheticis Libris, quia non ibi apparet nisi
intelligentibus paucis quo referantur significativa dicta
vel facta veracia, multa sibi videntur invenire ac proferre
mendacia. Sed habere cupientes quibus se tueantur
velut imitanda exempla fallendi, se ipsos fallunt,
et mentitur eorum iniquitas sibi <note>(Psal. XXVI, 12)</note>. Illae
autem personae, quas credendum ibi non est prophetare
voluisse, si quid faciendo vel dicendo finxerunt
voluntate fallendi; quamvis ex ipsis quoque factis earum
sive dictis aliquid propheticum possit exsculpi,
per illius omnipotentiam praeseminatum atque dispositum,
qui bene uti novit etiam malis hominum; tamen
quantum ad ipsas attinet, sine dubitatione mentitae
sunt. Sed non ideo debent imitanda existimari, quia
in eis reperiuntur Libris qui sancti et divini merito
nominantur. Habent enim conscripta et mala hominum
et bona; illa vitanda, ista sectanda: et quaedam
ita posita ut de illis etiam prolata sit sententia, quaedam
vero tacito ibi judicio nobis judicanda permissa;
quoniam non solum nos nutriri manifestis, verum et
exerceri oportebat obscuris.</p>
          </div3>
<div3>
            <head>30.</head>
            <p>
 Cur autem isti imitandam sibi Thamar existimant
mentientem, et imitandum Judam non existimant
fornicantem <note>(Gen. XXXVIII, 14-18)</note>? Ibi enim
utrumque legerunt: et nihil horum Scriptura illa sive
culpavit, sive laudavit; sed tantummodo utrumque
narravit, et judicandum nobis utrumque dimisit: sed
mirum si aliquid horum imitandum impune permisit.
Quod enim Thamar non meretricandi libidine, sed
concipiendi voluntate mentita sit, novimus. Verum et
fornicatio, etiamsi Judae talis non fuit, potest esse cujuspiam
qua faciat ut homo liberetur, sicut illius mendacium
fuit ut homo conciperetur: numquid propterea
etiam fornicandum est, si propter illud putatur
fuisse mentiendum? Non de solo itaque mendacio,
sed de omnibus operibus hominum in quibus existunt
velut compensativa peccata, considerandum est quam
sententiam proferre debeamus; ne aperiamus aditum
non tantum parvis quibusque peccatis, verum etiam
sceleribus cunctis, nullumque remaneat facinus, flagitium,
sacrilegium, in quo causa non possit existere
qua recte videatur esse faciendum, universamque vitae
probitatem opinio ista subvertat.
</p>
          </div3>
        </div2>

<div2>
          <head>CAPUT XV.</head>
<div3>
            <head>31.</head>
            <p>
 <hi>Mendacium semper esse injustum,
cum sit peccatum et veritati contrarium. In Hebraeis
obstetricibus et in Raab non remunerata fallacia,
sed benevolentia.</hi> Nihil autem judicandus est dicere,
qui dicit aliqua justa esse mendacia, nisi aliqua justa
esse peccata, ac per hoc aliqua justa esse quae injusta
sunt: quo quid absurdius dici potest? Unde enim
est peccatum, nisi quia justitiae contrarium est? Dicantur
ergo alia magna, alia parva esse peccata; quia
verum est, nec auscultandum Stoicis qui omnia paria
esse contendunt: dicere autem quaedam injusta, quaedam
justa esse peccata, quid est aliud quam dicere
quasdam esse injustas, quasdam justas iniquitates?
<pb n="0540"/>
cum dicat apostolus Joannes, <hi>Omnis qui facit peccatum,
facit et iniquitatem; et peccatum iniquitas est <note>(I
Joan. III, 4)</note>
            </hi>? Non ergo potest justum esse peccatum,
nisi cum peccati nomen in alia re ponimus, in qua
quisque non peccat, sed aut facit aliquid aut patitur
pro peccato. Nam et sacrificia pro peccatis peccata
appellata sunt, et poenae peccatorum dicuntur aliquando
peccata. Haec plane possunt intelligi justa peccata,
cum justa dicuntur sacrificia, vel justa supplicia.
Ea vero quae contra legem Dei fiunt, justa esse non
possunt. Dictum est autem Deo, <hi>Lex tua veritas <note>(Psal.
CXVIII, 142)</note>
            </hi>. Ac per hoc quod est contra veritatem,
justum esse non potest. Quis autem dubitet contra veritatem
esse mendacium omne? Nullum ergo justum
esse potest mendacium. Item cui non clareat ex veritate
esse omne quod justum est? Clamat autem Joannes, <hi>Omne mendacium non est ex veritate 
 <note>(I Joan. II, 21)</note>
            </hi>.
Omne ergo mendacium non est justum. Quapropter
quando nobis de Scripturis sanctis mentiendi proponuntur
exempla, aut mendacia non sunt, sed putantur
esse dum non intelliguntur; aut si mendacia
sunt, imitanda non sunt, quia justa esse non possunt.</p>
          </div3>
<div3>
            <head>32.</head>
            <p>
 Sed quod scriptum est bene Deum fecisse cum
Hebraeis obstetricibus <note>(Exod. I, 17-20)</note>, et cum Raab
Jerichuntina meretrice <note>(Josue II et VI, 25)</note>, non ideo
factum est quia mentitae sunt, sed quia in homines
Dei misericordes fuerunt. Non est itaque in eis remunerata
fallacia, sed benevolentia; benignitas mentis,
non iniquitas mentientis. Sicut enim mirum absurdumque
non esset si alio prius tempore commissa ab
eis aliqua opera mala Deus propter posteriora opera
bona vellet ignoscere; ita mirandum non est quod
uno tempore in una causa Deus utrumque conspiciens,
id est, factum misericorditer, factumque fallaciter,
et bonum remuneravit, et propter hoc bonum
malum illud ignovit. Si enim peccata quae propter
carnis concupiscentiam, non propter misericordiam
fiunt, propter posteriora opera misericordiae dimittuntur;
cur non merito misericordiae dimittuntur,
quae propter ipsam misericordiam committuntur? Gravius
est enim peccatum quod animo nocentis, quam
quod animo subvenientis efficitur. Ac per hoc si illud
deletur opere misericordiae postea subsequente, cur
hoc quod est levius, non deletur ipsa hominis misericordia,
et praecedente ut peccet, et comitante cum
peccat? Ita quidem videri potest: verumtamen aliud
est dicere, Peccare quidem non debui, sed opera misericordiae
faciam, quibus deleam quod ante peccavi;
et aliud est dicere, Peccare debeo, quia non possum
aliter misereri. Aliud est, inquam, dicere, Quia jam
peccavimus, benefaciamus; et aliud est dicere, Peccemus,
ut benefaciamus. Ibi dicitur, Faciamus bona,
quia fecimus mala: hic autem, <hi>Faciamus mala, ut veniant
bona <note>(Rom. III, 8)</note>
            </hi>. Ac per hoc ibi exhaurienda
est sentina peccati, hic cavenda est doctrina peccandi.</p>
          </div3>
<div3>
            <head>33.</head>
            <p>
 Restat itaque ut intelligamus illis mulieribus,
vel in Aegypto, vel in Jericho, pro humanitate
et misericordia redditam fuisse mercedem utique
temporalem, quae quidem et ipsa aeternum aliquid
<pb n="0541"/>
etiam illis nescientibus prophetica significatione
figuraret. Utrum autem sit aliquando vel pro cujusquam
salute mentiendum, cum quaestio sit in qua dissolvenda
etiam doctissimi fatigantur, valde illarum
muliercularum in illis populis constitutarum et illis
moribus assuetarum excedebat modum. Itaque hanc
earum ignorantiam, sicut aliarum rerum quas pariter
nesciebant, sed sciendae sunt a filiis non hujus saeculi,
sed futuri, Dei patientia sustinebat: qui tamen eis
pro benignitate humana, quam famulis ejus impenderant,
quamvis coeleste aliquid significantia, praemia
terrena reddebat. Et Raab quidem ex Jericho liberata,
in Dei populum transitum fecit, ubi proficiens
posset ad aeterna et immortalia munera pervenire,
quae nullo sunt quaerenda mendacio.
</p>
          </div3>
        </div2>

<div2>
          <head>CAPUT XVI.</head>
<p> <hi>Sitne boni hominis aliquando mentiri
pro alterius salute.</hi> Tunc tamen quando illud opus
bonum et pro suae vitae conditione laudabile Israelitis
exploratoribus praestitit, nondum erat talis ut ab ea
exigeretur, <hi>Sit in ore vestro, Est, est; Non, non <note>(Matth. V, 37)</note>
            </hi>.
Obstetrices autem illae quamvis Hebraeae,
si secundum carnem tantummodo sapuerunt,
quid aut quantum est quod eis profuit remuneratio
temporalis, quia fecerunt sibi domos, nisi proficiendo
pertinuerint ad eam domum de qua Deo cantatur, <hi>Beati qui habitant in domo tua; in saecula saeculorum
laudabunt te 
 <note>(Psal. LXXXIII, 5)</note>
            </hi>? Multum autem fatendum
est propinquare justitiae, et quamvis re ipsa nondum,
jam tamen spe atque indole animum esse laudandum,
qui nunquam nisi hac intentione mentitur,
qua vult prodesse alicui, nocere autem nemini. Sed
nos cum quaerimus sitne boni hominis aliquando mentiri,
non de homine quaerimus adhuc ad Aegyptum,
vel ad Jericho, vel ad Babyloniam pertinente, vel
adhuc ad ipsam Jerusalem terrenam, quae servit cum
filiis suis; sed de cive illius civitatis quae sursum est
libera mater nostra aeterna in coelis <note>(Galat. IV, 25,
26)</note>. Et respondetur quaerentibus nobis: <hi>Omne mendacium
non est ex veritate.</hi> Filii autem illius civitatis,
filii sunt utique veritatis. Ejus civitatis filii sunt de
quibus scriptum est, <hi>In ore eorum non est inventum
mendacium <note>(Apoc. XIV, 5)</note>
            </hi>: ejus civitatis filius est de
quo item scriptum est, <hi>Verbum suscipiens filius a perditione
longe aberit: excipiens autem excepit illud sibi,
et nihil falsi ex ejus ore procedit <note>(Prov. XXIX, 27)</note>
            </hi>. His
filiis supernae Jerusalem et sanctae civitatis aeternae
si quando ut hominibus obrepit qualecumque mendacium,
poscunt humiliter veniam, non inde quaerunt
insuper gloriam.</p>
</div2>

<div2>
          <head>CAPUT XVII.</head>
<div3>
            <head>34.</head>
            <p>
 <hi>Obstetrices Hebraeae et Raab
num fecissent melius, nolendo mentiri. Regula ad quam
redigenda quae ex Scripturis proferuntur velut exempla
mentiendi.</hi> Sed dicet aliquis: Ergone obstetrices illae
atque Raab melius fecissent, si nullam misericordiam
praestitissent, nolendo mentiri? Imo vero illae mulieres
Hebraeae, si essent tales de qualibus quaerimus
utrum sit eis aliquando mentiendum, nec aliquid falsi
dicerent, et foeda ministeria de parvulis occidendis liberrime
recusarent. Sed, inquies, ipsae morerentur.
<pb n="0542"/>
At vide quid sequatur. Morerentur enim coelestis habitationis
incomparabiliter ampliore mercede, quam
domus illae quas sibi fecerunt in terra esse potuerunt:
morerentur futurae in aeterna felicitate, mortem perpessae
pro innocentissima veritate. Quid illa in Jericho?
numquid hoc posset? Nonne si quaerentes cives
mentiendo non falleret, verum dicendo latentes hospites
proderet? An posset interrogantibus dicere:
Scio ubi sunt; sed Deum timeo, non eos prodo? Posset
hoc quidem dicere, si jam esset vera Israelitis in
qua dolus non esset <note>(Joan. I, 47)</note>: quod futura erat
per misericordiam Dei transiens ad civitatem Dei.
Verum illi hoc audito, inquies, illam perimerent, domum
scrutarentur. Sed numquid consequens erat ut
illos etiam quos diligenter occultaverat invenirent?
Prospexerat enim cautissima mulier, et ibi eos posuerat
ubi latere potuissent, etiamsi ei mentienti creditum
non fuisset. Ita et illa, si tamen a suis civibus
esset occisa pro misericordiae opere, vitam istam finiendam
 pretiosa in conspectu Domini morte finisset <note>(Psal. CXV, 15)</note>,
et erga illos ejus beneficium inane
non fuisset. Sed, inquies, quid, si et ad illum locum
ubi eos occultaverat, ii a quibus quaerebantur, perscrutando
omnia pervenissent? Isto modo dici potest:
Quid, si mulieri vilissimae atque turpissimae, non solum
mentienti, verum etiam pejeranti credere noluissent?
Nempe etiam sic consecutura fuerant quae timendo
mentita est. Et ubi ponimus voluntatem ac
potestatem Dei? An forte non poterat, et illam nec
civibus suis mentientem nec homines Dei prodentem,
et illos suos ab omni pernicie custodire? A quo enim
et post mulieris mendacium custoditi sunt, ab eo potuerunt,
etsi illa mentita non esset, utique custodiri.
Nisi forte obliti sumus hoc fuisse in Sodomis factum,
ubi masculi in masculos nefanda libidine accensi, nec
ostium domus in qua erant quos quaerebant, invenire
potuerunt; quando vir justus in causa omnino simillima
pro suis hospitibus mentiri noluit, quos esse angelos
nesciebat, et vim morte pejorem ne paterentur
timebat. Et certe poterat talia respondere quaerentibus,
qualia in Jericho mulier illa respondit. Nam
prorsus similiter et illi interrogando quaesierunt. Sed
homo justus noluit pro corporibus hospitum animam
suam suo mendacio maculari, pro quibus voluit corpora
filiarum alienae libidinis iniquitate vim perpeti <note>(Gen. XIX, 5-11)</note>.
Faciat ergo homo etiam pro temporali
hominum salute quod potest: cum autem ad
hunc articulum ventum fuerit, ut tali saluti consulere
nisi peccando non possit, jam se existimet non habere
quid faciat, quando id reliquum esse perspexerit
quod non recte faciat. Proinde Raab in Jericho, quia
peregrinos homines Dei suscepit hospitio, quia in
eorum susceptione periclitata est, quia in eorum Deum
credidit, quia diligenter eos ubi potuit occultavit, quia
per aliam viam remeandi consilium fidelissimum dedit,
etiam supernae Jerusalem civibus imitanda laudetur.
<pb n="0543"/>
Quod autem mentita est, etiamsi aliquid ibi propheticum
intelligenter exponitur, non tamen imitandum
sapienter proponitur: quamvis Deus illa bona memorabiliter
honoraverit, hoc malum clementer ignoverit.</p>
          </div3>
<div3>
            <head>35.</head>
            <p>
 Quae cum ita sint, quoniam nimis longum est
omnia pertractare, quae in illa Libra Dictinii sunt posita
velut imitanda exempla mentiendi: ad hanc regulam
mihi videntur non solum ista, verum etiam si
qua sunt talia redigenda, ut aut quod esse creditur,
ostendatur non esse mendacium; sive ubi tacetur verum,
nec dicitur falsum; sive ubi significatio verax
aliud ex alio vult intelligi, quod genus figuratorum vel
dictorum vel factorum abundat in propheticis Litteris:
aut quae convincuntur esse mendacia, non esse
imitanda monstrentur, et si qua nobis ut alia peccata
subrepserint, non eis tribuendam justitiam, sed veniam
postulandam. Hoc quidem mihi videtur; et ad
istam sententiam me superius disputata compellunt.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>36.</head>
            <p>
 <hi>An mentiendum ut aegro celetur,
quod ei mortem afferret. Non timendum ne homicida
dicatur veritas. Permisso mendacio in proposito
casu, quam difficile mendaciis fines figuntur ne succrescant
usque ad perjuria et blasphemias. Acute contra
mendacii doctores.</hi> Verum quia homines sumus, et
inter homines vivimus, fateorque me nondum esse
in eorum numero quos compensativa peccata non turbant;
saepe me in rebus humanis vincit sensus humanus,
nec resistere valeo cum mihi dicitur: Ecce gravi
morbo periclitatur aegrotus, cujus jam vires ferre
non possint, si ei mortuus unicus et charissimus filius
nuntietur; a te quaerit an vivat, quem vitam finisse
tu nosti; quid respondebis, quando quidquid aliud
dixeris praeter unum de tribus; aut, Mortuus est;
aut, vivit; aut, nescio; nihil aliud credit ille quam
mortuum; quod te intelligit timere dicere, et nolle
mentiri? Tantumdem valet, etiamsi omni modo tacueris.
Ex illis autem tribus duo falsa sunt, Vivit; et,
nescio; nec abs te dici possunt nisi mentiendo. Illud
autem unum verum, id est, mortuum esse, si dixeris,
et perturbati hominis mors fuerit subsecuta, abs te
occisus esse clamabitur. Et quis ferat homines exaggerantes
quantum sit mali salubre mendacium devitari,
et homicidam diligi veritatem? Moveor his oppositis
vehementer, sed mirum si etiam sapienter. Cum
enim proposuero ante qualescumque oculos cordis
mei intelligibilem illius pulchritudinem, de cujus ore
falsi nihil procedit; quamvis ubi radians magis magisque
clarescit veritas, ibi palpitans mea reverberatur
infirmitas: tamen sic amore tanti decoris
accendor, ut cuncta quae inde me revocant humana contemnam.
Sed multum est ut iste in tantum perseveret
affectus, ne in tentatione desit effectus. Nec me
movet contemplantem luminosum bonum, in quo
mendacii tenebrae nullae sunt, quod nobis mentiri
nolentibus et hominibus vero audito morientibus homicida
dicitur veritas. Numquid enim si stuprum
expetat impudica, et te non consentiente, saevo amore
perturbata moriatur, homicida erit et castitas?
<pb n="0544"/>
An vero quia legimus, <hi>Christi bonus odor sumus in
omni loco, et in iis qui salvi fiunt, et in iis qui pereunt;
aliis quidem odor vitae in vitam, aliis autem odor mortis
in mortem;</hi> etiam odorem Christi pronuntiabimus homicidam?
Sed quia homines sumus, et nos in hujusmodi
quaestionibus et contradictionibus plerumque
superat aut fatigat sensus humanus, ideo mox et ille
subjecit, <hi>Et ad haec quis idoneus <note>(II Cor. II, 15 et 16)</note>
            </hi>?</p>
          </div3>
<div3>
            <head>37.</head>
            <p>
 Huc accedit, ubi miserabilius ejulandum est,
quod si concesserimus pro salute illius aegri de vita
filii ejus fuisse mentiendum, ita paulatim minutatimque
succrescit hoc malum, et brevibus accessibus ad tantum
acervum mendaciorum sceleratorum sensim subintrando
perducitur, ut nunquam possit penitus inveniri,
ubi tantae pesti per minima additamenta in immensum
convalescenti possit obsisti. Unde providentissime
scriptum est: <hi>Qui modica spernit, paulatim
decidit <note>(Eccli. XIX, 1)</note>
            </hi>. Quid, quod vitae hujus
tales amatores, ut eam non dubitent praeponere veritati,
ne homo moriatur, imo ut homo quandoque moriturus
aliquanto serius moriatur, non tantum mentiri,
sed etiam pejerare nos volunt; ut videlicet ne
aliquanto citius transeat vana salus hominis, nomen
Domini Dei nostri accipiamus in vanum? Et sunt in
eis docti, qui etiam regulas figant finesque constituant,
quando debeat, quando non debeat pejerari. O
ubi estis, fontes lacrymarum? Et quid faciemus? quo
ibimus? ubi nos occultabimus ab ira veritatis, si non
solum negligimus cavere mendacia, sed audemus insuper
docere perjuria? Viderint enim assertores defensoresque
mendacii quale genus vel qualia genera
mentiendi eos justificare delectet: saltem in Dei cultu
concedant non esse mentiendum; saltem sese a
perjuriis blasphemiisque contineant; saltem ubi Dei
nomen, ubi Deus testis, ubi Dei sacramentum interponitur,
ubi de divina religione sermo promitur sive
conseritur, nemo mentiatur, nemo laudet, nemo doceat
et praecipiat, nemo justum dicat esse mendacium:
de caeteris mendaciorum generibus eligat sibi
quod putat esse mitissimum atque innocentissimum
mentiendi genus, cui placet esse mentiendum. Hoc
scio, quod etiam qui docet oportere mentiri, verum
docere se vult videri. Nam si falsum est quod docet,
quis falsae velit studere doctrinae, ubi et fallit docens,
et fallitur discens? Si autem ut aliquem possit invenire
discipulum, docere se asserit verum, cum doceat
esse mentiendum; quomodo erit illud ex veritate
mendacium, Joanne Apostolo reclamante, <hi>Omne
mendacium non est ex veritate <note>(I Joan. II, 21)</note>
            </hi>? Non est
ergo verum, aliquando esse mentiendum: et quod
non est verum, nemini est omnino suadendum.
</p>
          </div3>
        </div2>

<div2>
          <head>CAPUT XIX.</head>
<div3>
            <head>38.</head>
            <p>
 <hi>Ut periclitanti subveniatur si
non committendum stuprum, ita nec loquendum mendacium.
Si aliquo modo permittuntur mendacia, metuendum
ne usque ad perjuria et blasphemias progrediantur.
Pejerare et blasphemare qua ratione differant.</hi> Sed agit
partes suas infirmitas et causam invincibilem faventibus
turbis se habere proclamat. Ubi contradicit, et
dicit: Quomoda apud homines, qui procul dubio si
<pb n="0545"/>
falluntur, avertuntur a pernicie vel aliena vel sua,
periclitantibus subvenitur hominibus, si nos humanus
ad mentiendum non inclinet affectus? Si patienter
me audiat turba mortalitatis, turba infirmitatis,
respondebo aliquid pro negotio veritatis. Certe pia,
vera, sancta castitas non nisi ex veritate est: et
quisquis adversus eam facit, profecto adversus veritatem
facit. Cur ergo et si non possit aliter periclitantibus
subveniri, non committo stuprum, quod ideo
est contrarium veritati, quia contrarium est castitati;
et ut periclitantibus subveniatur, loquor mendacium,
quod ipsi apertissime est contrarium veritati? Quid
nos tantum promeruit castitas, et offendit veritas?
cum omnis ex veritate sit castitas, et sit non corporis,
sed mentis castitas veritas, atque in mente habitet
etiam corporis castitas. Postremo, quod et paulo
ante dixi et iterum dico, quisquis mihi pro persuadendo
et defendendo ullo mendacio contradicit, quid
dicit, si verum non dicit? Si autem propterea est audiendus
quoniam verum dicit, quomodo me vult facere
verum dicendo mendacem? Quomodo mendacium
patronam sibi adhibet veritatem? An adversario
suo vincit, ut a se ipsa vincatur? Quis hanc
absurditatem ferat? Nullo ergo modo dixerimus, eos
qui asserunt aliquando esse mentiendum, id asserendo
esse veraces; ne, quod est absurdissimum et
stultissimum credere, veritas nos doceat esse mendaces.
Quale est enim, ut esse adulterandum nemo
discat a castitate, Deum offendendum nemo discat
a pietate, cuiquam nocendum nemo discat a benignitate,
et esse mentiendum discamus a veritate? Porro
si hoc non docet veritas, non est verum: si non est
verum, non est discendum: si non est discendum,
nunquam est igitur mentiendum.</p>
          </div3>
<div3>
            <head>39.</head>
            <p>
 <hi>Sed perfectorum est,</hi> ait aliquis, <hi>solidus cibus <note>(Hebr. V, 14)</note>
            </hi>.
Multa enim secundum veniam relaxantur
infirmitati, quamvis sincerissimae nequaquam
placeant veritati. Dicat hoc quisquis non metuit quae
consequentia metuenda sunt, si fuerint aliquo modo
aliqua permissa mendacia. Nullo modo tamen in
tantum sunt permittenda conscendere, ut ad perjuria
blasphemiasque perveniant: nec aliquam causam
prorsus oportet obtendi, cur debeat pejerari, vel quod
est exsecrabilius, cur Deus debeat blasphemari. Non
enim quia per mendacium blasphematur, ideo non
blasphematur. Potest quippe hoc modo dici, non
pejerari, quia per mendacium pejeratur. Quis enim
per veritatem possit esse perjurus? Sic etiam per
veritatem nullus potest esse blasphemus. Sane mitius
falsum jurat, qui falsum nescit esse, et verum
putat esse quod jurat: sicut et Saulus excusabilius
blasphemavit, quia ignorans fecit <note>(I Tim. I, 13)</note>. Ideo
autem pejus est blasphemare quam pejerare, quoniam
<pb n="0546"/>
pejerando falsae rei adhibetur testis Deus, blasphemando
autem de ipso falsa dicuntur Deo. Tanto
est autem quisque inexcusabilior sive perjurus sive
blasphemus, quanto magis ea quae pejerando vel blasphemando
asserunt, falsa noverunt esse vel credunt.
Quisquis itaque dicit pro periclitantis hominis salute
temporali vel vita esse mentiendum, nimis ipse ab
itinere exorbitat aeternae salutis et vitae, si dicit in ea
causa etiam jurandum per Deum, vel etiam blasphemandum
Deum.
</p>
          </div3>
        </div2>

<div2>
          <head>CAPUT XX.</head>
<div3>
            <head>40.</head>
            <p>
 <hi>An saltem pro aeterna hominis
salute mentiendum. In salutis aeternae periculo, sicut
non debet homini subveniri per stuprum, ita nec per
mendacium, quod vere peccatum est.</hi> Sed aliquando
nobis ipsius quoque salutis aeternae periculum opponitur,
quod nostro mendacio, si aliter non potest,
depellendum esse clamatur: velut si quisquam baptizandus
in potestate sit impiorum atque infidelium
constitutus, ad quem perveniri non possit ut lavacro
regenerationis abluatur, nisi deceptis mentiendo custodibus.
Ab hoc invidiosissimo clamore, quo cogimur
non pro cujusquam opibus vel honoribus in hoc
saeculo transcurrentibus, non pro ipsa hujus temporis
vita, sed pro aeterna hominis salute mentiri, quo
confugiam, nisi ad te, Veritas? Et mihi abs te proponitur
castitas. Cur enim si custodes isti, ut nos ad
baptizandum hominem admittant, stupro illici possunt,
non facimus contraria castitati, et si mendacio decipi
possunt, facimus contraria veritati? cum procul dubio
nulli esset fideliter amabilis castitas, si non eam praeciperet
veritas. Proinde ut perveniatur ad hominem
baptizandum, fallantur mentiendo custodes, si hoc
jubet veritas. Sed quomodo jubeat veritas, ut homo
baptizetur, esse mentiendum, si non jubet castitas,
ut homo baptizetur, esse moechandum? Cur autem
hoc non jubet castitas, nisi quia hoc non docet veritas?
Si ergo, nisi quod veritas docet, facere non debemus;
cum veritas doceat nec propter hominem
baptizandum facere quod contrarium est castitati,
quomodo nos docebit facere propter baptizandum hominem
quod ipsi est contrarium veritati? Sed sicut
oculi ad intuendum solem parum firmi, ea tamen quae
a sole illustrantur, libenter intuentur; sic animae
jam valentes delectari pulchritudine castitatis, non
tamen continuo per se ipsam considerare veritatem
unde lucet castitas possunt, ut cum ventum fuerit ad
aliquid faciendum quod adversum est veritati, ita refugiant
et exhorreant, quemadmodum refugiunt et
exhorrent, si faciendum aliquid proponatur quod
adversum est castitati. Ille autem filius qui verbum
suscipiens a perditione longe aberit, et nihil falsi ex
ejus ore procedit <note>(Prov. XXIX, 27)</note>, tam sibi clausum
deputat, si ad subveniendum homini per mendacium,
quam si per stuprum transire cogatur. Et Pater exaudit
orantem, ut valeat sine mendacio subvenire, cui
vult Pater ipse, cujus inscrutabilia sunt judicia, subveniri.
<pb n="0547"/>
Talis ergo filius ita observat a mendacio, sicut
a peccato. Nam et aliquando mendacii nomen pro
peccati nomine ponitur: unde illud est, <hi>Omnis homo
mendax <note>(Psal. CXV, 11)</note>
            </hi>. Sic enim dictum est, tanquam
diceretur. Omnis homo peccans. Et illud: <hi>Si
autem veritas Dei in meo mendacio abundavit <note>(Rom. III,
7)</note>
            </hi>. Ac per hoc cum mentitur ut homo, peccat ut homo,
et ea sententia tenebitur qua dictum est, <hi>Omnis
homo mendax;</hi> et, <hi>Si dixerimus quia peccatum non habemus,
nos ipsos seducimus, et veritas in nobis non est <note>(I Joan. I, 8)</note>
            </hi>.
Cum vero nihil falsi ex ejus ore procedit,
secundum eam gratiam sic erit de qua dictum
est: <hi>Qui natus est ex Deo, non peccat <note>(Id. III, 9)</note>
            </hi>.
Haec enim nativitas si sola esset in nobis, nemo peccaret:
et quando sola erit, nemo peccabit. Nunc autem
adhuc trahimus quod corruptibiles nati sumus:
quamvis secundum id quod renati sumus, si bene ambulamus,
de die in diem renovamur interius <note>(II Cor.
IV, 16)</note>. Cum vero et corruptibile hoc induerit incorruptionem,
vita totum absorbebit, et nullus mortis
aculeus remanebit. Aculeus autem mortis est peccatum <note>(I Cor. XV, 53-56)</note>.
</p>
          </div3>
        </div2>

<div2>
          <head>CAPUT XXI.</head>
<div3>
            <head>41.</head>
            <p>
 <hi>Epilogus.</hi> Aut ergo cavenda
mendacia recte agendo, aut confitenda sunt poenitendo:
non autem cum abundent infeliciter vivendo,
augenda sunt et docendo. Sed eligat, qui hoc putat,
unde subveniat periclitanti homini ad quamlibet salutem
qualiacumque mendacia; dum tamen et apud tales
obtineamus, nulla causa nos ad pejerandum et
blasphemandum oportere perduci. Ista saltem scelera
vel ampliora stupris vel certe non minora judicemus.
Namque cogitandum est, saepissime homines,
<pb n="0548"/>
de quarum adulterio suspicantur, ad jusjurandum
provocare conjuges suas: quod utique non facerent,
nisi crederent etiam illas quae non timuerunt perpetrare
adulterium, timere posse perjurium. Quia et
revera nonnullae impudicae quae non timuerunt illicito
concubitu viros fallere, eisdem viris quos fefellerant
timuerunt Deum testem fallaciter adhibere. Quid
igitur causae est ut homo castus et religiosus homini
baptizando nolit adulterio subvenire, et perjurio velit,
quod solent et adulteri formidare? Porro si nefas
est hoc agere pejerando, quanto potius blasphemando?
Absit ergo ut christianus neget atque blasphemet
Christum, quo possit alium facere christianum;
et pereundo quaerat inveniendum, quem si talia doceat,
perdat inventum. Sic ergo librum, cui nomen
est Libra, te oportet refellere atque destruere, ut caput
illud quo dogmatizant occultandae religionis causa
esse mentiendum, prius esse noveris amputandum;
ita ut illa testimonia quibus sanctos Libros mendaciis
suis patronos adhibere moliuntur, partim non esse
mendacia, partim etiam quae sunt, non esse imitanda
demonstres: et si tantum sibi usurpat infirmitas, ut
ei aliquid venialiter permittatur quod improbat veritas;
tamen ut inconcusse teneas et defendas in divina
religione nunquam omnino esse mentiendum:
latentes vero sicut nec adulteros per adulteria, nec
homicidas per homicidia, nec maleficos per maleficia;
ita nec mendaces per mendacia, nec blasphemos
per blasphemias esse quaerendos; secundum ea
quae tam multa in hoc volumine disputavimus, ut
vix ad ejus terminum, quem loco isto fiximus, veniremus.

</p>
          </div3>
        </div2>
      </div1>
</body>
  </text>
</TEI>