<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>In Epistolam Joannis ad Parthos tractatus X</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 35</title>
           <idno>AugHip.InEpJoA</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>Prologus.</head>
<p>
          <pb n="1977"/>Meminit Sanctitas vestra Evangelium secundum
Joannem ex ordine lectionum nos solere tractare:
sed quia nunc interposita est solemnitas sanctorum
dierum, quibus certas ex Evangelio lectiones oportet
in Ecclesia recitari, quae ita sunt annuae, ut aliae esse
non possint; ordo ille quem susceperamus, necessitate
paululum intermissus est, non amissus. Cum
autem cogitarem quid secundum hilaritatem praesentium
dierum per hanc hebdomadam vobiscum de
Scripturis agerem, quantum Dominus donare dignatur,
quod posset in istis septem vel octo diebus
finiri, occurrit mihi Epistola beati Joannis: ut cujus
Evangelium paululum intermisimus, ejus Epistolam
tractando ab eo non recedamus; praesertim quia in
ipsa Epistola satis dulci omnibus quibus sanum est
palatum cordis, ubi sapiat panis Dei, et satis memorabili
in sancta Ecclesia Dei, maxime Charitas
commendatur. Locutus est multa, et prope omnia de
Charitate. Qui habet in se unde audiat, necesse est
gaudeat ad quod audit. Sic enim illi erit lectio ista,
tanquam oleum in flamma; si est ibi quod nutriatur,
nutritur, et crescit, et permanet. Item quibusdam sic
esse debet, tanquam flamma ad fomitem; ut si non
ardebat, accedente sermone accendatur. In quibusdam
enim nutritur quod est, in quibusdam accenditur
si deest; ut omnes in una charitate gaudeamus.
Ubi autem charitas, ibi pax; et ubi humilitas,
<pb n="1978"/>
ibi charitas. Jam ipsum audiamus; et ad ejus verba,
quae Dominus suggerit, etiam vobis ut bene intelligatis,
loquamur.</p>
</div1>

<div1>
        <head>TRACTATUS I. <hi>De eo quod Joannes scribit,</hi> Quod erat ab initio, quod audivimus, et quod vidimus, <hi>etc., usque ad id,</hi> Quoniam tenebrae excaecaverunt oculos ejus. <hi>Cap.</hi> I, <hi>et cap.</hi> II, V\. 1-11.</head>
<div3>
          <head>1.</head>
          <p>
 <hi>Quod erat ab initio, quod audivimus, et quod vidimus
oculis nostris, et manus nostrae tractaverunt de
Verbo vitae.</hi> Quis est qui manibus tractat Verbum, nisi
quia <hi>Verbum caro factum est, et habitavit in nobis?</hi> 
Hoc autem Verbum quod caro factum est, ut manibus
tractaretur, coepit esse caro ex virgine Maria: sed
non tunc coepit Verbum, quia <hi>quod erat ab initio</hi> 
dixit. Videte si non attestatur Epistola sua Evangelio
suo, ubi modo audistis, <hi>In principio erat Verbum, et
Verbum erat apud Deum <note>(Joan. I, 14, 1)</note>
          </hi>. Forte de
Verbo vitae sic quisque accipiat quasi locutionem
quamdam de Christo, non ipsum corpus Christi quod
manibus tractatum est. Videte quid sequatur: <hi>Et ipsa
vita manifestata est.</hi> Christus ergo Verbum vitae. Et
unde manifestata est? Erat enim ab initio; sed non
erat manifestata hominibus: manifestata autem erat
Angelis videntibus, et tanquam pane suo cibantibus.
Sed quid ait Scriptura? <hi>Panem Angelorum manducavit
<pb n="1979"/>
homo <note>(Psal. LXXVII, 25)</note>
          </hi>. Ergo manifestata est ipsa
vita in carne; quia in manifestatione posita est, ut
res quae solo corde videri potest, videretur et oculis,
ut corda sanaret. Solo enim corde videtur Verbum:
caro autem et oculis corporalibus videtur. Erat unde
videremus carnem, sed non erat unde videremus
Verbum: factum est Verbum caro, quam videre
possemus, ut sanaretur in nobis unde Verbum videremus.</p>
        </div3>
<div3>
          <head>2.</head>
          <p>
 <hi>Et vidimus, et testes sumus.</hi> Forte aliqui fratrum
nesciunt, qui graece non norunt, quid sint <hi>testes</hi> graece:
et usitatum nomen est omnibus et religiosum;
quos enim testes latine dicimus, graece martyres sunt.
Quis autem non audivit martyres, aut in cujus christiani
ore non quotidie habitat nomen martyrum?
Atque utinam sic habitet et in corde, ut passiones
martyrum imitemur, non eos calcibus persequamur.
Ergo hoc dixit, <hi>Vidimus, et testes sumus:</hi> 
Vidimus, et martyres sumus. Testimonium enim dicendo
ex eo quod viderunt, et testimonium dicendo
ex eo quod audierunt ab his qui viderunt, cum displiceret
ipsum testimonium hominibus adversus quos
dicebatur, passi sunt omnia quae passi sunt martyres.
Testes Dei sunt martyres. Deus testes habere voluit
homines, ut et homines habeant testem Deum. <hi>Vidimus,</hi> 
inquit, <hi>et testes sumus.</hi> Ubi viderunt? In manifestatione.
Quid est, in manifestatione? In sole, id est
in hac luce. Unde autem potuit videri in sole qui fecit
solem, nisi quia <hi>in sole posuit tabernaculum suum, et
ipse tanquam sponsus procedens de thalamo suo, exsultavit
ut gigas ad currendam viam <note>(Psal. XVIII, 6)</note>
          </hi>?
Ille ante solem qui fecit solem, ille ante luciferum,
ante omnia sidera, ante omnes Angelos, verus creator
(quia omnia per ipsum facta sunt, et sine ipso factum
est nihil <hi>[Joan. I, 3]</hi>, ut videretur oculis carneis qui
solem vident; ipsum tabernaculum suum in sole posuit,
id est carnem suam in manifestatione hujus lucis
ostendit: et illius sponsi thalamus fuit uterus Virginis,
quia in illo utero virginali conjuncti sunt duo, sponsus
et sponsa, sponsus Verbum et sponsa caro; quia
scriptum est, <hi>Et erunt duo in carne una <note>(Gen. II, 24)</note>
          </hi>;
et Dominus dicit in Evangelio, <hi>Igitur jam non duo,
sed una caro <note>(Matth. XIX, 6)</note>
          </hi>. Et Isaias optime meminit
unum esse ipsos duos: loquitur enim ex persona
Christi, et dicit, <hi>Sicut sponso imposuit mihi mitram,
et sicut sponsam ornavit me ornamento <note>(Isai. LXI, 10)</note>
          </hi>.
Unus videtur loqui, et sponsum se fecit et sponsam
se fecit; quia <hi>non duo, sed una caro:</hi> quia <hi>Verbum
caro factum est, et habitavit in nobis.</hi> Illi carni adjungitur
Ecclesia, et fit Christus totus, caput et corpus.</p>
        </div3>
<div3>
          <head>3.</head>
          <p>
 <hi>Et testes,</hi> inquit, <hi>sumus; et annuntiamus vobis
vitam aeternam, quae erat apud Patrem, et manifestata
est in nobis:</hi> hoc est, manifestata est inter nos; quod
apertius diceretur, manifestata est nobis. <hi>Quae</hi> ergo <hi>vidimus et audivimus, nuntiamus vobis.</hi> 
 Intendat Charitas
vestra: <hi>Quae</hi> ergo <hi>vidimus et audivimus, nuntiamus
vobis.</hi> Illi viderunt ipsum Dominum praesentem in
<pb n="1980"/>
carne, et audierunt verba ex ore Domini, et annuntiaverunt
nobis. Et nos ergo audivimus, sed non vidimus.
Minus ergo sumus felices quam illi qui viderunt
et audierunt? Et quomodo adjungit, <hi>Ut et vos societatem
habeatis nobiscum?</hi> Illi viderunt, nos non vidimus,
et tamen socii sumus; quia fidem communem tenemus.
Nam et quidam videndo non credidit, et palpare
voluit, et sic credere, et ait: <hi>Non credam nisi digitos
meos misero in locum clavorum, et cicatrices ejus tetigero.</hi> 
Et praebuit se ex tempore palpandum manibus hominum,
qui semper se praebet videndum aspectibus
Angelorum: et palpavit ille discipulus et exclamavit, <hi>Dominus meus et Deus meus.</hi> 
 Quia tetigit hominem,
confessus est Deum. Et Dominus consolans nos qui
ipsum jam in coelo sedentem manu contrectare non
possumus, sed fide contingere, ait illi: <hi>Quia vidisti,
credidisti; beati qui non vident et credunt <note>(Joan. XX,
25-29)</note>
          </hi>. Nos descripti sumus, nos designati sumus. Fiat
ergo in nobis beatitudo quam Dominus praedixit futuram:
firme teneamus quod non videmus; quia illi
nuntiant qui viderunt. <hi>Ut et vos,</hi> inquit, <hi>societatem habeatis
nobiscum.</hi> Et quid magnum societatem habere
cum hominibus? Noli contemnere; vide quid addat: <hi>Et societas nostra sit cum Deo Patre, et Jesu Christo
Filio ejus. Et haec,</hi> 
 inquit, <hi>scribimus vobis, ut gaudium
vestrum sit plenum.</hi> Plenum gaudium dicit in ipsa societate,
in ipsa charitate, in ipsa unitate.</p>
        </div3>
<div3>
          <head>4.</head>
          <p>
 <hi>Et haec est annuntiatio quam audivimus ab eo, et
annuntiamus vobis.</hi> Quid est hoc? Ipsi viderunt, contrectaverunt
manibus Verbum vitae: ab initio erat,
ad tempus visibilis et palpabilis factus est unicus
Filius Dei. Ad quam rem venit, vel quid nobis novum
nuntiavit? Quid docere voluit? Quare fecit hoc quod
fecit, ut Verbum caro fieret, ut Deus super omnia
indigna ab hominibus pateretur, ut alapas eorum
sustineret de manibus quas ipse formavit? Quid voluit
doceret? quid voluit ostendere? quid voluit annuntiare?
Audiamus: nam sine fructu praecepti, auditio
rei gestae, quia natus est Christus, et quia passus
est Christus, avocamentum mentis est, non firmamentum.
Quid magnum audis? quo fructu audis,
vide. Quid voluit docere? quid annuntiare? Audi: <hi>Quia Deus lux est,</hi> 
 inquit, <hi>et tenebrae in eo non sunt
ullae.</hi> Adhuc lucem quidem nominavit, sed obscura
sunt verba: bonum est nobis ut ipsa lux quam nominavit,
illustret corda nostra, et videamus quid dixit.
Hoc est quod annuntiamus, <hi>quia Deus lux est, et tenebrae
in eo non sunt ullae.</hi> Quis enim auderet dicere
quia in Deo sunt tenebrae? Aut quid est ipsa lux? aut
quid sunt tenebrae? ne forte talia dicat, quae ad oculos
istos nostros pertineant. <hi>Deus lux est:</hi> ait nescio
quis, Et sol lux est, et luna lux est, et lucerna lux
est. Aliquid debet esse longe his majus, longe praestantius,
longeque supereminentius. Quantum Deus a
creatura, quantum conditor a conditione, quantum
sapientia ab eo quod factum est per sapientiam, longe
<pb n="1981"/>
ultra omnia debet esse lux ista. Et forte vicini ei erimus,
si quae sit lux ista cognoverimus, et ad eam nos
applicaverimus, ut ex ipsa illuminemur; quia in nobis
tenebrae sumus, et ab illa illuminati possumus esse
lux, et non confundi de illa, quia de nobis confundimur.
Quis est qui de se confunditur? Qui se cognoscit
peccatorem. Quis de illa non confunditur? Qui ab
illa illuminatur. Quid est ab illa illuminari? Qui jam
videt se peccatis tenebrari, et cupit ab illa illuminari,
accedit ad illam: unde dicit Psalmus, <hi>Accedite ad
eum, et illuminamini; et vultus vestri non erubescent <note>(Psal. XXXIII, 6)</note>
          </hi>.
Sed non erubesces de illa, si,
quando tibi te foedum ostenderit, displiceat tibi
foeditas tua, ut percipias pulchritudinem illius. Hoc
est quod vult docere.</p>
        </div3>
<div3>
          <head>5.</head>
          <p>
 Et fortasse praepropere illud nos dicimus? Ipse
hoc manifestet in consequentibus. Mementote in principio
sermonis nostri, quia Epistola ista charitatem
commendat: <hi>Deus lux est,</hi> inquit, <hi>et tenebrae in eo
non sunt ullae.</hi> Et quid superius dixerat? <hi>Ut societatem
habeatis nobiscum, et societas nostra sit cum Deo
Patre et Filio ejus Jesu Christo.</hi> Porro si Deus lux est,
et tenebrae in eo non sunt ullae, et societatem cum
illo habere debemus; et a nobis pellendae sunt tenebrae,
ut fiat in nobis lux; nam tenebrae cum luce societatem
habere non possunt: ideo vide quid sequatur: <hi>Quod si dixerimus quia societatem habemus cum
eo, et in tenebris ambulamus, mentimur.</hi> 
 Habes et apostolum
Paulum dicentem, <hi>Aut quae societas luci ad
tenebras <note>(II Cor. VI, 14)</note>
          </hi>? Dicis te societatem habere
cum Deo, et in tenebris ambulas; et <hi>Deus lux est, et
tenebrae ae in eo non sunt ullae:</hi> quomodo ergo est societas
luci et tenebris? Jam ergo dicat sibi homo, Quid
faciam? unde ero lux? In peccatis et in iniquitatibus
vivo. Quasi subrepit quaedam desperatio et tristitia.
Salus nulla est, nisi in societate Dei. <hi>Deus lux est, et
tenebrae in eo non sunt ullae.</hi> Peccata autem tenebrae
sunt, sicut dicit Apostolus diabolum et angelos ejus
rectores tenebrarum harum esse <note>(Ephes. VI, 12)</note>. Non
diceret rectores tenebrarum, nisi rectores peccatorum,
dominatores iniquorum. Quid ergo facimus,
fratres mei? Societas cum Deo habenda est, alia spes
vitae aeternae nulla est; <hi>Deus</hi> autem <hi>lux est, et tenebrae
in eo sunt nullae:</hi> iniquitates autem tenebrae sunt;
iniquitatibus premimur, ne societatem cum Deo habere
possimus: quae ergo spes? Nonne promiseram
me aliquid locuturum istis diebus quod gaudium faciat?
Quod si non exhibeo, tristitia est ista. <hi>Deus lux
est, et tenebrae in eo non sunt ullae;</hi> peccata tenebrae
sunt: quid erit nobis? Audiamus ne forte consoletur,
erigat, det spem, ne deficiamus in via. Currimus
enim, et ad patriam currimus; et si nos perventuros
desperamus, ipsa desperatione deficimus. Ille autem
qui nos vult pervenire, ut conservet in patria, pascit
in via. Audiamus ergo: <hi>Quod si dixerimus quia societatem
habemus cum eo, et in tenebris ambulamus;
mentimur, et non facimus veritatem.</hi> Non dicamus quia
<pb n="1982"/>
societatem cum illo habemus, si in tenebris ambulamus. <hi>Quod si in lumine ambulamus, sicut et ipse est in
lumine; societatem habemus cum invicem.</hi> 
 In lumine
ambulemus, sicut et ipse est in lumine, ut possimus
societatem habere cum illo. Et quid facimus de peccatis?
Audi quid sequitur: <hi>Et sanguis Jesu Christi
Filii ejus purgabit nos ab omni delicto.</hi> Magnam securitatem
dedit Deus. Merito Pascha celebramus, ubi
fusus est sanguis Domini, quo purgamur ab omni delicto.
Simus securi: cautionem contra nos servitutis
diabolus tenebat, sed sanguine Christi deleta est. <hi>Sanguis,</hi> 
 inquit, <hi>Filii ejus purgabit nos ab omni delicto.</hi> 
Quid est, <hi>ab omni delicto?</hi> Attendite: ecce jam
in nomine Christi per sanguinem ejus, quem nunc
confessi sunt isti qui appellantur infantes, mundata
sunt omnia peccata ipsorum. Veteres intraverunt,
novi exierunt. Quid est, veteres intraverunt, novi
exierunt? Senes intraverunt, infantes exierunt. Senectus
enim veternosa, vetusta vita: infantia autem
regenerationis, nova vita. Sed quid facimus? Praeterita
peccata donata sunt, non tantum ipsis, sed et nobis;
et post donationem et abolitionem omnium peccatorum
vivendo in hoc saeculo inter tentationes, quaedam
forte contracta sunt. Ideo quod potest homo faciat;
ipse confiteatur quod est, ut ab illo curetur qui semper
est quod est: ipse enim semper erat et est; nos
non eramus et sumus.</p>
        </div3>
<div3>
          <head>6.</head>
          <p>
 Vide enim quid dicat: <hi>Quod si dixerimus quia
peccatum non habemus, nosmetipsos seducimus, et veritas
in nobis non est.</hi> Ergo si te confessus fueris peccatorem,
est in te veritas: nam ipsa veritas lux est.
Nondum perfecte splenduit vita tua, quia insunt peccata;
sed tamen jam illuminari coepisti, quia inest
confessio peccatorum. Vide enim quid sequatur: <hi>Quod si confessi fuerimus delicta nostra, fidelis est et
justus, ut dimittat nobis delicta nostra, et purget nos ex
omni iniquitate.</hi> 
 Non tantum praeterita, sed et si qua
forte contraximus ex hac vita; quia non potest homo
quamdiu carnem portat, nisi habere vel levia peccata.
Sed ista levia quae dicimus, noli contemnere.
Si contemnis, quando appendis; expavesce, quando
numeras. Levia multa faciunt unum grande: multae
guttae implent flumen; multa grana faciunt massam.
Et quae spes est? Ante omnia confessio: ne quisquam
se justum putet, et ante oculos Dei qui videt quod
est, erigat cervicem homo qui non erat et est. Ante
omnia ergo confessio, deinde dilectio: quia de charitate
quid dictum est? <hi>Charitas cooperit multitudinem
peccatorum <note>(I Petr. IV, 8)</note>
          </hi>. Jam videamus si ipsam
charitatem commendat, propter subrepentia delicta:
quia sola charitas exstinguit delicta. Superbia exstinguit
charitatem: humilitas ergo roborat charitatem;
charitas exstinguit delicta. Humilitas pertinet ad confessionem,
qua confitemur nos peccatores esse: ipsa
est humilitas, non ut dicamus illud lingua; quasi
<pb n="1983"/>
propter arrogantiam ne displiceamus hominibus, si
nos justos esse dixerimus. Faciunt hoc impii et insani:
Scio quidem quia justus sum, sed quid dicturus
sum ante homines? si me justum dixero, quis ferat,
quis toleret? apud Deum nota sit justitia mea: ego
tamen dicam me peccatorem; non quia sum, sed ne
arrogantia odiosus inveniar. Dic hominibus quod es,
dic Deo quod es. Quia si non dixeris Deo quod es,
damnat Deus quod in te inveniet. Non vis ut ille
damnet? tu damna. Vis ut ille ignoscat? tu agnosce,
ut possis Deo dicere, <hi>Averte faciem tuam a peccatis
meis.</hi> Dic illi etiam illa verba in ipso Psalmo, <hi>Quoniam
iniquitatem meam ego agnosco <note>(Psal. L, 11, 5)</note>
          </hi>. <hi>Quod
si confessi fuerimus delicta nostra, fidelis est et justus,
qui dimittat nobis delicta nostra, et purget nos ex omni
iniquitate. Quod si dixerimus quia non peccavimus,
mendacem facimus eum, et verbum ejus non est in nobis.</hi> 
Si dixeris, Non peccavi; illum facis mendacem, cum
te vis facere veracem. Unde fieri potest ut Deus mendax
sit, et homo verax; cum contradicat Scriptura: <hi>Omnis homo mendax, Deus solus verax 
 <note>(Rom. III, 4)</note>
          </hi>?
Ergo Deus per seipsum verax, tu per Deum verax;
nam per te mendax.</p>
        </div3>
<div3>
          <head>7.</head>
          <p>
 Et ne forte impunitatem videretur dedisse peccatis,
quia dixit, <hi>Fidelis est et justus, qui mundet nos
ab omni iniquitate;</hi> et dicerent jam sibi homines, Peccemus,
securi faciamus quod volumus, purgat nos
Christus, fidelis est et justus, purgat nos ab omni iniquitate:
tollit tibi malam securitatem, et inserit utilem
timorem. Male vis esse securus, sollicitus esto.
Fidelis enim est et justus, ut dimittat nobis delicta
nostra, si semper tibi displiceas, et muteris donec
perficiaris. Ideo quid sequitur? <hi>Filioli mei, haec scribo
vobis, ut non peccetis.</hi> Sed forte subrepit de vita humana
peccatum: quid ergo fiet? Quid? jam desperatio
erit? Audi: <hi>Et si quis,</hi> inquit, <hi>peccaverit, advocatum
habemus ad Patrem, Jesum Christum justum;
et ipse propitiator est peccatorum nostrorum.</hi> Ille est
ergo advocatus; da operam tu ne pecces: si de infirmitate
vitae subrepserit peccatum, continuo vide,
continuo displiceat, continuo damna; et cum damnaveris,
securus ad judicem venies. Ibi habes advocatum;
noli timere ne perdas causam confessionis tuae.
Si enim aliquando in hac vita committit se homo disertae
linquae, et non perit; committis te Verbo, et
periturus es? <hi>Clama, Advocatum habemus ad Patrem.</hi> </p>
        </div3>
<div3>
          <head>8.</head>
          <p>
 Videte ipsum Joannem servantem humilitatem.
Certe vir justus erat et magnus, qui de pectore Domini
mysteriorum secreta bibebat; ille, ille qui bibendo
de pectore Domini divinitatem ructavit, <hi>In
principio erat Verbum, et Verbum erat apud Deum <note>(Joan. I, 1)</note>
          </hi>:
ille talis vir non dixit, Advocatum habetis
apud Patrem; sed, <hi>Si quis peccaverit, advocatum,</hi> 
inquit, <hi>habemus.</hi> Non dixit, habetis; nec, me habetis,
dixit; nec, ipsum Christum habetis, dixit: sed et
Christum posuit, non se; et <hi>habemus</hi> dixit, non, habetis.
Maluit se ponere in numero peccatorum, ut
haberet advocatum Christum, quam ponere se pro
<pb n="1984"/>
Christo advocatum, et inveniri inter damnandos superbos.
Fratres, Jesum Christum justum, ipsum habemus
advocatum ad Patrem; ipse propitiatio est peccatorum
nostrorum. Hoc qui tenuit, haeresim non fecit; hoc
qui tenuit, schisma non fecit. Unde enim facta sunt
schismata? Cum dicunt homines, Nos justi sumus;
cum dicunt homines, Nos sanctificamus immundos,
nos justificamus impios, nos petimus, nos impetramus.
Joannes autem quid dixit? <hi>Et si quis peccaverit,
advocatum habemus ad Patrem, Jesum Christum justum.</hi> 
Sed dicet aliquis: Ergo sancti non petunt pro
nobis? ergo episcopi et praepositi non petunt pro populo?
Sed attendite Scripturas, et videte quia et praepositi
commendant se populo. Nam Apostolus dicit
plebi, <hi>Orantes simul et pro nobis <note>(Coloss. IV, 3)</note>
          </hi>. Orat
Apostolus pro plebe, orat plebs pro Apostolo. Oramus
pro vobis, fratres: sed et vos orate pro nobis.
In vicem pro se omnia membra orent, caput pro omnibus
interpellet. Propterea non mirum quia sequitur
hic, et claudit ora dividentibus Ecclesiam Dei. Qui
enim dixit, <hi>Jesum Christum habemus justum, et ipse
propitiatio est peccatorum nostrorum:</hi> propter illos qui
se divisuri erant, et dicturi, <hi>Ecce hic est Christus, ecce
illic <note>(Matth. XXIV, 23)</note>
          </hi>; et vellent ostendere eum in
parte qui emit totum, et possidet totum; continuo
secutus est, <hi>Non tantum nostrorum, sed et totius
mundi.</hi> Quid est hoc, fratres? Certe <hi>invenimus eam in
campis saltuum <note>(Psal. CXXXI, 6)</note>
          </hi>, invenimus Ecclesiam
in omnibus gentibus. Ecce Christus <hi>propitiatio
est peccatorum nostrorum; non tantum nostrorum, sed
et totius mundi.</hi> Ecce habes Ecclesiam per totum
mundum; noli sequi falsos justificatores, et veros
praecisores. In illo monte esto qui implevit orbem
terrarum <note>(Dan. II, 35)</note>: quia Christus <hi>propitiatio est
peccatorum nostrorum; non tantum nostrorum, sed et
totius mundi,</hi> quem suo sanguine comparavit.</p>
        </div3>
<div3>
          <head>9.</head>
          <p>
 <hi>Et in hoc,</hi> inquit, <hi>cognoscimus eum, si mandata
ejus servaverimus.</hi> Quae mandata? <hi>Qui dicit quia cognovit
eum, et mandata ejus non servat; mendax est, et
in hoc veritas non est.</hi> Sed adhuc quaeris, Quae mandata? <hi>Qui autem,</hi> 
 inquit, <hi>servaverit verbum ejus, vere
in hoc perfecta est dilectio Dei.</hi> Videamus ne ipsum
mandatum dilectio vocetur. Quaerebamus enim, quae
mandata, et ait, <hi>Qui autem servaverit verbum ejus, vere
in hoc perfecta est dilectio Dei.</hi> Attende Evangelium,
si non est hoc mandatum: <hi>Mandatum,</hi> inquit, <hi>novum
do vobis, ut vos invicem diligatis <note>(Joan. XIII, 34)</note>
          </hi>. <hi>In
hoc cognoscimus quia in ipso sumus, si in ipso perfecti
fuerimus</hi>. Perfectos in dilectione vocat: quae est
perfectio dilectionis? Et inimicos diligere, et ad hoc
diligere, ut sint fratres. Non enim dilectio nostra carnalis
esse debet. Optare alicui salutem temporalem,
bonum est; sed et si desit, anima tuta sit. Optas alicui
amico tuo vitam? bene facis. Gaudes de morte
<pb n="1985"/>
inimici tui? male facis. Sed forte et amico tuo vita
illa quam optas inutilis est, et inimico tuo mors de
qua gaudes utilis fuit. Incertum est utrum alicui sit
utilis vita ista, an inutilis; vita vero quae est apud
Deum, sine dubio utilis est. Sic dilige inimicos tuos,
ut fratres optes; sic dilige inimicos tuos, ut in societatem
tuam vocentur. Sic enim dilexit ille qui in
cruce pendens ait: <hi>Pater, ignosce illis, quia nesciunt
quid faciunt <note>(Luc. XXIII, 34)</note>
          </hi>. Neque enim dixit, Pater,
vivant isti multo tempore; me quidem occidunt, sed
ipsi vivant. Sed quid ait? <hi>Ignosce illis, quia nesciunt
quid faciunt.</hi> Mortem sempiternam ab eis expellebat,
prece misericordissima, et potentia praestantissima.
Multi ex eis crediderunt, et dimissus est eis fusus sanguis
Christi. Primo fuderunt cum saevirent, nunc biberunt
cum crederent. <hi>In hoc cognoscimus quia in
ipso sumus, si in ipso perfecti fuerimus.</hi> De ipsa perfectione
diligendorum inimicorum Dominus admonens
ait: <hi>Estote ergo vos perfecti, sicut et Pater vester
coelestis perfectus est <note>(Matth. V, 48)</note>
          </hi>. <hi>Qui</hi> ergo <hi>dicit se
in ipso manere, debet sicut ipse ambulavit et ipse ambulare.</hi> 
Quomodo, fratres? Quid nos monet? <hi>Qui
dicit se in ipso manere,</hi> id est in Christo, <hi>debet
sicut ille ambulavit et ipse ambulare.</hi> Forte hoc nos
monet, ut ambulemus in mari? Absit. Hoc ergo,
ut ambulemus in via justitiae. In qua via? Jam commemoravi.
Fixus in cruce erat, et in ipsa via ambulabat:
ipsa est via charitatis, <hi>Pater, ignosce illis,
quia nesciunt quid faciunt.</hi> Sic ergo, si didiceris orare
pro inimico tuo, ambulas viam Domini.</p>
        </div3>
<div3>
          <head>10.</head>
          <p>
 <hi>Dilectissimi, non mandatum novum scribo vobis,
sed mandatum vetus quod habebatis ab initio.</hi> Quod
mandatum vetus dixit? <hi>Quod habebatis,</hi> inquit, <hi>ab
initio.</hi> Ideo ergo vetus, quia jam illud audistis: alioquin
contrarius erit Domino, ubi ait, <hi>Mandatum novum
do vobis, ut vos invicem diligatis.</hi> Sed mandatum
vetus quare? Non quia ad veterem hominem pertinet.
Sed quare? <hi>Quod habebatis ab initio. Mandatum vetus,
est verbum quod audistis.</hi> Ideo ergo vetus, quia jam
audistis. Et idipsum novum ostendit dicens, <hi>Iterum
mandatum novum scribo vobis.</hi> Non alterum, sed idem
ipsum quod dixit vetus, idem est et novum. Quare? <hi>Quod est verum in ipso et in vobis.</hi> 
 Jam quare vetus,
audistis; quia jam illud noveratis. Quare autem novum? <hi>Quia tenebrae transierunt, et lux vera jam lucet.</hi> 
Ecce unde novum: quia tenebrae ad veterem hominem,
lux vero ad novum pertinet. Quid dicit apostolus
Paulus? <hi>Exuite vos veterem hominem, et induite
novum <note>(Coloss. III, 9, 10)</note>
          </hi>. Et iterum quid dicit? <hi>Fuistis
aliquando tenebrae; nunc autem lux in Domino <note>(Ephes. V, 8)</note>
          </hi>.</p>
        </div3>
<div3>
          <head>11.</head>
          <p>
 <hi>Qui dicit se esse in lumine;</hi> modo manifestat totum
quod dixit: <hi>Qui dicit se esse in lumine, et fratrem
suum odit, in tenebris est usque adhuc.</hi> Eia, fratres
mei, quamdiu dicemus vobis, <hi>Diligite inimicos <note>(Matth. V, 44)</note>
          </hi>?
Videte, quod pejus est, ne adhuc fratres
oderitis. Si fratres solum amaretis, nondum essetis
<pb n="1986"/>
perfecti: si autem fratres oditis, quid estis? ubi
estis? Respiciat unusquisque cor suum: non teneat
odium contra fratrem pro aliquo verbo duro; pro contentione
terrae, ne fiat terra. Quisquis enim odit fratrem
suum, non dicat quia in lumine ambulat. Quid
dixi? non dicat quia in Christo ambulat. <hi>Qui dicit se esse
in luce, et odit fratrem suum, in tenebris est usque adhuc.</hi> 
Nescio quis enim ex pagano factus est christianus; intendite:
ecce in tenebris erat, quando paganus erat;
modo jam christianus factus est; Deo gratias, omnes
gratulantur: recitatur Apostolus gratulans. <hi>Fuistis
enim aliquando tenebrae; nunc autem lux in Domino.</hi> 
Adorabat idola, adorat Deum; adorabat quae fecit, adorat
qui eum fecit. Mutatus est; Deo gratias, omnes
gratulantur Christiani. Quare? Quia jam adorator Patris
et Filii et Spiritus sancti, et detestator daemoniorum
et idolorum est. Adhuc de isto Joannes sollicitus
est, multis gratulantibus adhuc suspectus
est. Fratres, maternam sollicitudinem libenter amplectamur.
Non sine causa mater sollicita est de
nobis, cum alii gaudent: matrem dico charitatem;
ipsa enim habitabat in corde Joannis, cum ista diceret.
Quare, nisi quia aliquid timet in nobis, et cum
jam nobis homines gratulantur? Quid est quod timet? <hi>Qui dicit se esse in lumine.</hi> 
 Quid est hoc? Qui
jam dicit se esse christianum: <hi>et fratrem suum odit,
in tenebris est usque adhuc.</hi> Quod exponere non
est; sed quod gaudere si non fiat, aut quod plangere
si fiat.</p>
        </div3>
<div3>
          <head>12.</head>
          <p>
 <hi>Qui diligit fratrem suum, in lumine manet, et scandalum
in eo non est.</hi> Obsecro per Christum; pascit nos
Deus, refecturi sumus corpora in nomine Christi, et
aliquantum refecta sunt, et reficienda sunt; mens nostra
pascatur. Non quia diu dicturus sum, dico; nam
ecce jam finitur lectio: sed ne forte ex taedio minus
attente audiamus quod maxime necessarium est. <hi>Qui
diligit fratrem suum, in lumine manet, et scandalum
in eo non est.</hi> Qui sunt qui patiuntur scandalum, aut
faciunt? Qui scandalizantur in Christo et in Ecclesia.
Qui in Christo scandalizantur, tanquam a sole uruntur;
qui in Ecclesia, tanquam a luna. Dicit autem Psalmus <hi>Per diem sol non uret te, neque luna per noctem 
 <note>(Psal.
CXX, 6)</note>
          </hi>: id est, Si tenueris charitatem, nec in Christo
scandalum patieris, nec in Ecclesia; nec Christum relinques,
nec Ecclesiam. Qui enim Ecclesiam relinquit,
quomodo est in Christo, qui in membris Christi non
est? quomodo est in Christo, qui in corpore Christi
non est? Illi ergo patiuntur scandalum, qui relinquunt
aut Christum aut Ecclesiam. Unde intelligimus quia
inde dixit Psalmus, <hi>Per diem sol non uret te, neque luna
per noctem,</hi> quia ipsam ustionem scandalum vult
intelligi? Primo ipsam similitudinem attende. Quomodo
qui uritur dicit, Non tolero, non fero, et subducit
se: sic qui quaedam non ferunt in Ecclesia, et subtrahunt
se vel nomini Christi vel Ecclesiae, scandalum
<pb n="1987"/>
patiuntur. Videte enim quomodo passi sunt scandalum
tanquam a sole illi carnales, quibus praedicabat
carnem suam Christus, et dicebat: <hi>Qui non manducaverit
carnem Filii hominis, et biberit ejus sanguinem,
non habebit in se vitam.</hi> Septuaginta ferme homines dixerunt, <hi>Durus est hic sermo;</hi> 
 et recesserunt ab eo:
et remanserunt duodecim. Omnes illos ussit sol, et recesserunt,
non valentes ferre vim verbi. Remanserunt
ergo duodecim. Et ne forte putarent homines quia
ipsi praestant Christo credendo in Christum, et non
ab ipso illis praestatur beneficium; cum duodecim
remansissent, ait illis Dominus: <hi>Numquid et vos vultis
ire?</hi> Ut noveritis quia vobis necessarius ego sum,
non vos mihi. Illi autem quos non usserat sol, responderunt
ex voce Petri: <hi>Domine, verbum vitae aeternae
habes; quo ibimus <note>(Joan. VI, 54-69)</note>
          </hi>? Quos autem
urit Ecclesia tanquam luna per noctem? Qui schismata
fecerunt. Audi ipsum verbum positum in Apostolo: <hi>Quis infirmatur, et ego non infirmor? quis scandalizatur,
et ego non uror 
 <note>(II Cor. XI, 29)</note>
          </hi>? Quomodo
ergo non est scandalum in eo qui diligit
fratrem? Quia qui diligit fratrem, tolerat omnia
propter unitatem; quia in unitate charitatis est fraterna
dilectio. Offendit te nescio quis, sive malus, sive
ut tu putas malus, sive ut tu fingis malus, et deseris
tot bonos? Qualis dilectio fraterna est, qualis apparuit
in istis? Cum accusant Afros, deseruerunt orbem
terrarum. Numquid in orbe terrarum sancti non
erant? Aut inauditi a vobis damnari potuerunt? Sed
o si diligeretis fratres, scandalum in vobis non esset.
Audi Psalmum, quid dicat: <hi>Pax multa diligentibus legem
tuam, et non est eis scandalum <note>(Psal. CXVIII, 165)</note>
          </hi>.
Pacem multam dixit eis qui diligunt legem Dei, et
ideo non eis esse scandalum. Illi ergo qui scandalum
patiuntur, pacem perdunt. Et quos dixit non pati scandalum,
aut non facere? Diligentes legem Dei. Ergo in
charitate positi sunt. Sed dicit aliquis, <hi>Legem</hi> Dei dixit <hi>diligentibus,</hi> 
 non fratres. Audi quid Dominus dicat: <hi>Mandatum novum do vobis, ut vos invicem diligatis.</hi> 
Quid est lex, nisi mandatum? Quomodo autem non
patiuntur scandalum, nisi dum sufferunt invicem? Sicut
Paulus dicit, <hi>Sufferentes invicem in dilectione, studentes
servare unitatem spiritus in vinculo pacis <note>(Ephes.
IV, 2, 3)</note>
          </hi>. Et quia ipsa est lex Christi, eumdem audi
apostolum commendantem ipsam legem: <hi>Invicem,</hi> inquit, <hi>onera vestra portate, et sic adimplebitis legem Christi <note>(Galat. VI, 2)</note>
          </hi>.</p>
        </div3>
<div3>
          <head>13.</head>
          <p>
 <hi>Nam qui odit fratrem suum, in tenebris est, et in
tenebris ambulat, et nescit quo eat.</hi> Magna res, fratres;
attendite, rogamus vos. <hi>Qui odit fratrem suum, in tenebris
ambulat, et nescit quo eat; quoniam tenebrae excaecaverunt
oculos ejus.</hi> Quid tam caecum, quam isti qui
oderunt fratres? Nam ut noveritis quia caeci sunt, in
montem offenderunt. Eadem dico, ne vobis excidant.
Nonne lapis iste qui praecisus est de monte sine manibus,
Christus est de regno Judaeorum sine opere
maritali? Nonne ille lapis confregit omnia regna terrarum,
id est, omnes dominationes idolorum et daemoniorum?
<pb n="1988"/>
Nonne ille lapis crevit, et factus est mons
magnus, et implevit universum orbem terrarum <note>(Dan.
II, 34, 35)</note>? Numquid digito ostendimus istum montem,
quomodo ostenditur hominibus tertia luna?
Verbi gratia, quando volunt homines videre lunam novam,
dicunt, Ecce luna, ecce ubi est: et si sunt ibi
qui non valeant intendere aciem, et dicant, Ubi? intenditur
illis digitus ut videant. Aliquando dum erubescunt
ne caeci putentur, dicunt se vidisse quod non
viderunt. Numquid sic ostendimus Ecclesiam, fratres
mei? Nonne aperta est? nonne manifesta? nonne tenuit
omnes gentes? nonne impletur quod ante tot
annos promissum est Abrahae, in semine ejus benedici
omnes gentes <note>(Gen. XXII, 18)</note>? Uni fideli promissum
est, et millibus fidelium mundus impletus est. Ecce
mons implens universam faciem terrae: ecce civitas
de qua dictum est, <hi>Non potest civitas abscondi super
montem constituta <note>(Matth. V, 14)</note>
          </hi>. Illi autem offendunt
in montem. Et cum eis dicitur, Ascendite; Non est
mons, dicunt; et facilius illuc faciem impingunt, quam
illic habitaculum quaerunt. Isaias hesterna die lectus
est; quisquis vestrum vigilabat, non oculis tantum,
sed aure, nec aure corporis, sed aure cordis, advertit, <hi>Erit in novissimis diebus manifestus mons domus Domini,
paratus in cacumine montium.</hi> 
 Quid tam manifestum
quam mons? Sed sunt et montes ignoti, quia in una
parte terrarum positi sunt. Quis vestrum novit Olympum
montem? quomodo ibi qui habitant, Giddabam
nostrum non norunt. In partibus sunt isti montes.
Ille autem mons non sic, quia implevit universam faciem
terrae; et de illo dicitur, <hi>Paratus in cacumine
montium.</hi> Mons est super cacumina omnium montium. <hi>Et congregabuntur,</hi> 
 inquit, <hi>ad eum omnes gentes <note>(Isai.
II, 2)</note>
          </hi>. Quis errat in hoc monte? Quis frangit faciem
offendendo in illum? Quis ignorat civitatem super montem
constitutam? Sed nolite mirari quia ignoratur ab
istis qui oderunt fratres: quia in tenebris ambulant, et
nesciunt quo eant; quia tenebrae excaecaverunt oculos
eorum. Montem non vident: nolo mireris, oculos non
habent. Unde oculos non habent? Quia tenebrae excaecaverunt
eos. Unde probamus? Quia fratres oderunt,
quia cum offenduntur in Afris, separant se ab orbe terrarum
quia non tolerant pro pace Christi quos infamant,
et tolerant pro parte Donatiquos damnant.
</p>
        </div3>
      </div1>

<div1>
        <head>TRACTATUS II. <hi>Ab eo versiculo,</hi> Scribo vobis, filioli, quia remittuntur vobis peccata per nomen ejus; <hi>usque ad istum,</hi> Qui autem fecerit voluntatem Dei, manet in aeternum, sicut et ipse manet in aeternum. <hi>Cap.</hi> II, V\. 12-17.</head>
<div3>
          <head>1.</head>
          <p>
 Omnia quae leguntur de Scripturis sanctis, ad
instructionem et salutem nostram, intente oportet
audire. Maxime tamen memoriae commendanda sunt,
quae adversus haereticos valent plurimum; quorum
<pb n="1989"/>
insidiae infirmiores quosque et negligentiores circumvenire
non cessant. Mementote Dominum nostrum et
salvatorem Jesum Christum, et mortuum esse pro nobis
et resurrexisse; mortuum scilicet propter delicta
nostra, resurrexisse propter justificationem nostram <note>(Rom. IV, 25)</note>.
Sicut modo audistis quia discipulorum
duorum quos invenit in via, tenebantur oculi ne
eum agnoscerent: et invenit eos desperantes de redemptione
quae erat in Christo, et existimantes jam
illum passum et mortuum fuisse, sicut hominem, nec
tanquam Filium Dei putantes semper vivere; et in
carne ita mortuum ut non revivisceret, sed tanquam
unum ex Prophetis: sicut verba eorum paulo ante qui
intenti eratis, audistis. Tunc aperuit illis Scripturas,
incipiens a Moyse per omnes Prophetas, ostendens
eis omnia quae passus erat praedicta fuisse; ne illi
magis moverentur, si resurrexisset Dominus, et magis
ei non crederent, si de illo ista ante dicta non essent.
Firmitas enim fidei in eo est, quia omnia quae
evenerunt in Christo, praedicta sunt. Discipuli ergo
eum non agnoverunt, nisi in fractione panis. Et vere
qui non sibi judicium manducat et bibit <note>(I Cor. XI, 29)</note>,
in fractione panis Christum agnoscit. Postea et illi undecim
putabant se spiritum videre. Praebuit se palpandum,
qui se praebuit crucifigendum; crucifigendum inimicis,
palpandum amicis: medicus tamen omnium, et
illorum impietatis, et istorum incredulitatis. Namque
audistis cum Actus Apostolorum legerentur, quot millia
crediderunt ex interfectoribus Christi <note>(Act. II, 41)</note>.
Si crediderunt postea qui occiderant, non erant credituri
qui paululum dubitabant? Et ipsis tamen (quod
maxime debetis animadvertere, et memoriae vestrae
mandare, quia contra insidiosos errorores Deus voluit
ponere firmamentum in Scripturis, contra quas nullus
audet loqui, qui quoquo modo se vult videri christianum)
cum se palpandum praebuisset, non illi suffecit,
nisi de Scripturis confirmaret cor credentium:
prospiciebat enim nos futuros; in quo quod palpemus
nos non habemus, sed quod legamus habemus.
Si enim propterea illi crediderunt, quia tenuerunt et
palpaverunt; nos quid faciemus? Jam Christus ascendit
in coelum, non est venturus nisi in fine, ut judicet
de vivis et mortuis: unde credituri sumus, nisi unde
et ipsos palpantes voluit confirmari? Aperuit enim
illis Scripturas, et ostendit eis quia oportebat pati Christum,
et impleri omnia quae de illo scripta sunt in lege
Moysi, et Prophetis, et Psalmis. Omnem veterem
textum Scripturarum circumplexus est. Quidquid illarum
Scripturarum est, Christum sonat; sed si aures
inveniat. Et aperuit eis sensum, ut intelligerent Scripturas.
Unde et nobis hoc orandum est, ut ipse sensum
nostrum aperiat.</p>
        </div3>
<div3>
          <head>2.</head>
          <p>
 Quid autem ostendit Dominus scriptum de se in
lege Moysi, et Prophetis, et Psalmis? quid ostendit?
Ipse dicat. Breviter hoc Evangelista posuit, ut nos
nossemus quid in tanta latitudine Scripturarum credere
et intelligere debeamus. Certe multae sunt paginae,
<pb n="1990"/>
et multi libri, hoc habent omnes quod dixit Dominus
breviter discipulis suis. Quid est hoc? Quia <hi>oportebat
pati Christum, et resurgere tertia die.</hi> Habes jam
de sponso, quia <hi>oportebat Christum pati et resurgere.</hi> 
Commendatus est nobis sponsus. De sponsa videamus
quid dicat; ut tu cum cognoveris sponsum et sponsam,
non sine causa ad nuptias venias. Celebratio
enim nuptiarum omnis celebratio: Ecclesiae nuptiae
celebrantur. Ducturus est uxorem filius regis, et ipse
filius regis rex: et qui frequentant, ipsi sunt sponsa.
Non quomodo in nuptiis carnalibus alii frequentant
nuptias, et alia nubit, in Ecclesia qui frequentant, si
bene frequentant, sponsa fiunt. Omnis enim Ecclesia
sponsa Christi est, cujus principium et primitiae caro
Christi est: ibi juncta est sponsa sponso in carne.
Merito carnem ipsam cum commendaret, panem
fregit; et merito in fractione panis aperti sunt oculi
discipulorum, et agnoverunt eum. Quid ergo dixit
Dominus scriptum esse de se in Lege, et Prophetis, et
Psalmis? Quia <hi>oportebat pati Christum.</hi> Si non adderet, <hi>et resurgere,</hi> 
 recte illi plangerent, quorum oculi tenebantur;
sed et <hi>resurgere</hi> praedictum est. Et utquid
hoc? quare oportebat pati Christum et resurgere?
Propter illum psalmum quem vobis maxime commendavimus,
quarta sabbati, statione prima novissimae
hebdomadis. Quare oportebat Christum pati et resurgere?
Propterea: <hi>Commemorabuntur et convertentur
ad Dominum universi fines terrae, et adorabunt in conspectu
ejus universae patriae gentium <note>(Psal. XXI, 28)</note>
          </hi>.
Nam ut noveritis quia <hi>oportebat pati Christum et resurgere;</hi> 
et hic quid addidit, ut post commendationem
sponsi commendaret et sponsam? <hi>Et praedicari,</hi> inquit, <hi>in nomine ejus poenitentiam et remissionem peccatorum
per omnes gentes, incipiens ab Jerusalem</hi>.
Audistis,
fratres, tenete. Nemo dubitet de Ecclesia, quia
per omnes gentes est; nemo dubitet, quia ab Jerusalem
coepit, et omnes gentes implevit. Agnoscimus
agrum ubi vitis plantata est: cum autem creverit,
non agnoscimus, quia totum occupavit. Unde coepit? <hi>Ab Jerusalem.</hi> 
 Quo pervenit? Ad <hi>omnes gentes.</hi> Paucae
remanserunt, omnes tenebit. Interea dum omnes tenet,
aliqua sarmenta inutilia visa sunt agricolae praecidenda;
et fecerunt haereses et schismata. Non vos
inducant praecisa, ut praecidamini; hortamini magis
quae praecisa sunt, ut iterum inserantur. Manifestum
est Christum passum, resurrexisse, et ascendisse in
coelum: manifestata est et Ecclesia, quia praedicatur in
nomine ejus poenitentia et remissio peccatorum per
omnes gentes. Unde coepit? <hi>Incipiens ab Jerusalem.</hi> 
Audit stultus, vanus, et quid amplius dicturus sum
quam caecus, qui tam magnum montem non videt; qui
contra lucernam in candelabro positam oculos claudit?</p>
        </div3>
<div3>
          <head>3.</head>
          <p>
 Cum eis dicimus, Si christiani catholici estis,
communicate illi Ecclesiae unde Evangelium toto orbe
diffunditur; illi Jerusalem communicate, quando eis
dicimus, respondent nobis, Non communicamus illi
<pb n="1991"/>
civitati ubi occisus est rex noster, ubi occisus est Dominus
noster: quasi oderint civitatem ubi occisus est
Dominus noster. Occiderunt Judaei quem invenerunt
in terra, exsufflant isti eum qui sedet in coelo. Qui
sunt pejores, qui contempserunt quia hominem putabant,
an qui Sacramenta ejus exsufflant, quem jam
Deum confitentur? Sed oderunt videlicet civitatem in
qua occisus est Dominus ipsorum. Pii homines et misericordes,
multum dolent occisum esse Christum, et
occidunt in hominibus Christum! At ille dilexit illam
civitatem, et misertus est ejus: inde dixit incipere
praedicationem suam, <hi>Incipiens ab Jerusalem.</hi> Ille ibi
principium fecit praedicationis nominis sui: et tu
exhorrescis communionem illius civitatis? Non est
mirum si praecisus odisti radicem. Quid ait ille discipulis
suis? <hi>Estote sedentes in civitate, quia ego mitto
promissionem meam in vos <note>(Luc. XXIV, 13-49)</note>
          </hi>. Ecce
quam civitatem oderunt. Forte amarent, si Judaei interfectores
Christi in illa habitarent. Manifestum est
enim omnes interfectores Christi, id est Judaeos, expulsos
esse de illa civitate. Quae habebat saevientes in
Christum, habet adorantes Christum. Propterea illam
isti oderunt, quia Christiani in illa sunt. Ibi voluit sedere
discipulos suos, et ibi illis mittere Spiritum sanctum.
Ubi inchoata est Ecclesia, nisi ubi venit de
coelo Spiritus sanctus, et implevit uno loco sedentes
centum viginti? Duodenarius ille numerus decuplatus
erat. Sedebant centum viginti homines, et venit Spiritus
sanctus, et implevit totum locum, et factus est
sonus, quasi ferretur flatus vehemens, et linguae divisae
sunt velut ignis. Audistis Actus Apostolorum, hodie
lecta est ipsa lectio: <hi>Coeperunt linguis loqui quomodo
Spiritus dabat eis pronuntiare.</hi> Et omnes qui aderant
illic, de diversis gentibus venientes Judaei, agnoscebant
unusquisque linguam suam; et mirabantur
illos idiotas et imperitos subito didicisse non unam
aut duas linguas, sed omnium omnino gentium <note>(Act.
I, 15, et II, 1, 12)</note>. Ubi ergo jam omnes linguae sonabant,
omnes linguae crediturae ostendebantur. Isti autem
qui multum amant Christum, et ideo nolunt communicare
civitati quae interfecit Christum, sic honorant
Christum, ut dicant illum remansisse ad duas
linguas, latinam, et punicam, id est, afram. Solas
duas linguas tenet Christus? Istae enim duae linguae
solae sunt in parte Donati, plus non habent. Evigilemus,
fratres, videamus potius donum Spiritus Dei, et
credamus ante dictis de illo, et videamus impleta quae
ante dicta sunt in Psalmo: <hi>Non sunt loquelae neque
sermones, quorum non audiantur voces eorum.</hi> Et ne
forte ipsae linguae venerunt ad unum locum, et non
potius donum Christi venit ad omnes linguas, audi
quid sequitur: <hi>In omnem terram exiit sonus eorum, et
in fines orbis terrae verba eorum.</hi> Quare hoc? <hi>Quia in
sole posuit tabernaculum suum <note>(Psal. XVIII, 4 6)</note>
          </hi>, id
est, in manifesto. Tabernaculum ejus, caro ejus; tabernaculum
<pb n="1992"/>
ejus, Ecclesia ejus: in sole posita est, non
est in nocte, sed in die. Sed quare illi non agnoscunt?
Redite ad lectionem, ad quam heri finis factus est, et videte
quare non agnoscunt: <hi>Qui odit fratrem suum, in tenebris
ambulat, et nescit quo eat; quoniam tenebrae excaecaverunt
oculos ejus.</hi> Nos ergo sequentia videamus, et non
simus in tenebris. Unde non erimus in tenebris? Si amemus
fratres. Unde probatur quia amamus fraternitatem?
Quia non scindimus unitatem, quia tenemus charitatem.</p>
        </div3>
<div3>
          <head>4.</head>
          <p>
 <hi>Scribo vobis, filioli, quia remittuntur vobis peccata
per nomen ejus.</hi> Ideo filioli, quia dimissis peccatis
nascimini. Sed per cujus nomen remittuntur peccata?
Numquid per Augustini? Ergo nec per nomen Donati.
Videris quis Augustinus, aut quis Donatus: nec per
nomen Pauli, nec per nomen Petri. Nam dividentibus,
sibi Ecclesiam, et partes facere de unitate conantibus
parturiens parvulos mater charitas in Apostolo, exponit
viscera sua, conscindit quodammodo verbis
ubera sua, plorat filios quos videt efferri, revocat ad
unum nomen eos qui multa nomina sibi facere volebant,
repellit ab amore suo ut Christus ametur, et dicit: <hi>Numquid Paulus pro vobis crucifixus est? aut in
nomine Pauli baptizati estis 
 <note>(I Cor. I, 13)</note>
          </hi>? Quid dicit?
Nolo mei sitis, ut mecum sitis: mecum estote; omnes
illius sumus qui pro nobis mortuus est, qui pro nobis
crucifixus est: unde et hic, <hi>Dimittuntur vobis peccata
per nomen ejus,</hi> non per hominis alicujus.</p>
        </div3>
<div3>
          <head>5.</head>
          <p>
 <hi>Scribo vobis, patres.</hi> Quare primo filii? <hi>Quia remittuntur
vobis peccata per nomen ejus,</hi> et regeneramini
in novam vitam, ideo filii. Patres quare? <hi>Quia cognovistis
eum qui a principio est:</hi> principium enim ad paternitatem
pertinet. Novus Christus in carne, sed antiquus
in divinitate. Quam antiquus putamus? quot annorum?
Putamusne major quam mater sua? Major
plane quam mater: omnia enim per ipsum facta sunt <note>(Joan. I, 3)</note>.
Si omnia, et ipsam matrem antiquus fecit,
de qua nasceretur novus. Putamusne ante matrem
solam? Et ante avos matris antiquus. Avus matris
ipsius Abraham; et Dominus dicit, <hi>Ante Abraham ego
sum <note>(Id. VIII, 58)</note>
          </hi>. Ante Abraham dicimus? Coelum et
terra, antequam esset homo, facta sunt. Ante ista fuit
Dominus, imo et est. Optime enim non ait, Ante Abraham
ego fui; sed, <hi>Ante Abraham ego sum.</hi> Quod enim
dicitur quia fuit, non est; et quod dicitur quia erit,
nondum est: ille non novit nisi esse. Secundum quod
Deus est, esse novit; fuisse et futurum esse non
novit. Dies est ibi unus, sed sempiternus. Non ponunt
illum diem in medio hesternus et crastinus:
hesterno enim die finito, incipiens hodiernus venturo
crastino finietur. Ille unus dies ibi est sine tenebris,
sine nocte, sine spatiis, sine mensura, sine horis.
Quod vis illum dic: si vis, dies est; si vis, annus
est; si vis, anni sunt. Dictum est enim de ipso, <hi>Et
anni tui non deficient <note>(Psal. CI, 28)</note>
          </hi>. Quando autem dictus
est dies? Quando dictum est Domino, <hi>Ego hodie
genui te <note>(Psal. II, 7)</note>
          </hi>. Ab aeterno Patre genitus, ex
<pb n="1993"/>
aeternitate genitus, in aeternitate genitus: nullo initio,
nullo termino, nullo spatio latitudinis; quia est quod
est, quia ipse est qui est. Hoc nomen suum dixit Moysi: <hi>Dices eis, Qui est, misit me ad vos 
 <note>(Exod. III, 14)</note>
          </hi>. Quid
ergo ante Abraham? quid ante Noe? quid ante Adam?
Audi Scripturam: <hi>Ante luciferum genui te <note>(Psal. CIX, 3)</note>
          </hi>.
Postremo ante coelum et terram. Quare? Quia <hi>omnia
per ipsum facta sunt, et sine ipso factum est nihil <note>(Joan.
I, 3)</note>
          </hi>. Ideo patres agnoscite: patres enim fiunt agnoscendo
quod est ab initio.</p>
        </div3>
<div3>
          <head>6.</head>
          <p>
 <hi>Scribo vobis, juvenes.</hi> Filii sunt, patres sunt, juvenes
sunt; filii, quia nascuntur; patres, quia principium
agnoscunt: juvenes quare? <hi>Quia vicistis malignum.</hi> 
In filiis nativitas, in patribus antiquitas, in
juvenibus fortitudo. Si malignus a juvenibus vincitur,
pugnat nobiscum. Pugnat, sed non expugnat. Quare?
Quia nos sumus fortes, an quia ille est fortis in nobis,
qui inter manus persequentium infirmus inventus est?
Ille nos fortes fecit, qui persequentibus non restitit.
Crucifixus est enim ex infirmitate, sed vivit ex virtu e
Dei <note>(II Cor. XIII, 4)</note>.</p>
        </div3>
<div3>
          <head>7.</head>
          <p>
 <hi>Scribo vobis, pueri.</hi> Unde pueri? <hi>Quia cognovistis
Patrem. Scribo vobis, patres:</hi> commendat hoc, et repetit,
 <hi>Quia cognovistis eum qui a principio est.</hi> Mementote
vos patres esse: si obliviscimini eum qui a
principio est, perdidistis paternitatem. <hi>Scribo vobis,
juvenes.</hi> Etiam atque etiam considerate, quia juvenes
estis: pugnate, ut vincatis; vincite, ut coronemini;
humiles estote, ne cadatis in pugna. <hi>Scribo vobis, juvenes,
quia fortes estis, et verbum Dei in vobis manet, et
vicistis malignum.</hi> </p>
        </div3>
<div3>
          <head>8.</head>
          <p>
 Haec omnia, fratres, quia cognovimus id quod a
principio est quia fortes sumus, quia cognovimus Patrem:
omnia ista quasi cognitionem commendant, charitatem
non commendant? Si cognovimus, amemus:
nam cognitio sine charitate non salvos fecit. Scientia
inflat, charitas aedificat <note>(I Cor. VIII, I)</note>. Si confiteri
vultis et non amare, incipitis daemonibus similes esse.
Confitebantur daemones Filium Dei, et dicebant, <hi>Quid
nobis et tibi <note>(Matth. VIII, 29)</note>
          </hi>? et repellebantur. Confitemini,
et amplectimini. Illi enim timebant de iniquitatibus
suis; vos amate dimissorem iniquitatum vestrarum.
Sed quomodo poterimus amare Deum, si
amamus mundum? Parat nos ergo inhabitari charitate.
Duo sunt amores, mundi et Dei: si mundi amor
habitet, non est qua intret amor Dei: recedat amor
mundi et habitet Dei; melior accipiat locum. Amabas
mundum, noli amare mundum: cum exhauseris
cor tuum amore terreno, hauries amorem divinum; et
incipit habitare jam charitas, de qua nihil mali potest
procedere. Audite ergo verba purgantis modo. Quasi
agrum invenit corda hominum: sed quomodo invenit?
Si silvam invenit, exstirpat; si agrum purgatum invenit,
plantat. Plantare ibi vult arborem, charitatem.
Et quam silvam vult exstirpare? Amorem mundi. Audi
<pb n="1994"/>
exstirpatorem silvae. <hi>Nolite diligere mundum,</hi> hoc enim
sequitur, <hi>neque ea quae sunt in mundo. Si quis dilexerit
mundum, dilectio Patris non est in ipso.</hi> </p>
        </div3>
<div3>
          <head>9.</head>
          <p>
 Audistis quia <hi>si quis dilexerit mundum, dilectio
Patris non est in ipso.</hi> Ne quis dicat in corde suo falsum
esse hoc, fratres: Deus dicit, per Apostolum Spiritus
sanctus locutus est, nihil verius, <hi>Si quis dilexerit
mundum, dilectio Patris non est in ipso.</hi> Vis habere dilectionem
Patris, ut sis cohaeres Filii? Noli diligere
mundum. Exclude malum amorem mundi, ut implearis
amore Dei. Vas es, sed adhuc plenus es; funde
quod habes, ut accipias quod non habes. Certe jam
renati sunt ex aqua et Spiritu fratres nostri; et nos ante
aliquot annos renati sumus ex aqua et Spiritu. Bonum
est nobis ut non diligamus mundum, ne remaneant in
nobis Sacramenta ad damnationem, non firmamenta ad
salutem Firmamentum salutis est, habere radicem charitatis,
habere virtutem pietatis, non formam solam.
Bona forma, sancta forma: sed quid valet forma, si non
teneat radicem? Sarmentum praecisum nonne in ignem
mittitur? Habe formam, sed in radice. Quomodo autem
radicamini, ut non eradicemini? Tenendo charitatem,
sicut dicit apostolus Paulus, <hi>In charitate radicati et fundati <note>(Ephes. III, 17)</note>
          </hi>.
Quomodo ibi radicabitur charitas,
inter tanta silvosa amoris mundi? Exstirpate silvas.
Magnum semen posituri estis; non sit in agro quod
effocet semen. Haec sunt verba exstirpantia quae dixit: <hi>Nolite diligere mundum, neque ea quae sunt in mundo.
Si quis dilexerit mundum, non est charitas Patris in eo.</hi> </p>
        </div3>
<div3>
          <head>10.</head>
          <p>
 <hi>Quia omne quod in mundo est, desiderium est
carnis, et desiderium oculorum, et ambitio saeculi,</hi> tria
dixit, <hi>quae non sunt ex Patre, sed ex mundo sunt. Et
mundus transit et desideria ejus: qui autem fecerit voluntatem
Dei, manet in aeternum, sicut et ipse manet in
aeternum.</hi> Quare non amem quod fecit Deus? Quid
vis? utrum amare temporalia, et transire cum tempore;
an mundum non amare, et in aeternum vivere
cum Deo? Rerum temporalium fluvius trahit: sed tanquam
circa fluvium arbor nata est Dominus noster
Jesus Christus. Assumpsit carnem, mortuus est, resurrexit,
ascendit in coelum. Voluit se quodammodo
circa fluvium temporalium plantare. Raperis in praeceps?
tene lignum. Volvit te amor mundi? tene Christum.
Propter te factus est temporalis, ut tu fias aeternus;
quia et ille sic factus est temporalis, ut maneret
aeternus. Accessit illi aliquid ex tempore, non decessit
ex aeternitate. Tu autem temporalis natus es,
et per peccatum temporalis factus es: tu factus
es temporalis per peccatum, ille factus est temporalis
per misericordiam dimittendi peccata. Quantum interest,
cum duo sunt in carcere, inter reum et visitatorem
ipsius? Homo enim aliquando venit ad amicum
suum, et intrat visitare eum, et ambo in carcere videntur;
sed multum distant et distincti sunt. Illum
causa premit, illum humanitas adduxit. Sic in ista
mortalitate, nos reatu tenebamur; ille misericordia
descendit: intravit ad captivum redemptor, non oppressor.
<pb n="1995"/>
Dominus pro nobis sanguinem suum fudit,
redemit nos, mutavit spem nostram. Adhuc portamus
mortalitatem carnis, et de futura immortalitate praesumimus:
et in mari fluctuamus, sed anchoram spei
in terra jam fiximus.</p>
        </div3>
<div3>
          <head>11.</head>
          <p>
 Sed non diligamus mundum, neque ea quae in
mundo sunt. Quae enim in mundo sunt, <hi>desiderium carnis
est, et desiderium oculorum, et ambitio saeculi.</hi> Tria
sunt ista: ne quis forte dicat, Quae in mundo sunt,
Deus fecit, id est, coelum et terram, mare, solem, lunam,
stellas, omnia ornamenta coelorum. Quae sunt
ornamenta maris? Omnia repentia. Quae terrae? Animalia,
arbores, volatilia. Ista sunt in mundo, Deus illa
fecit. Quare ergo non amem quod Deus fecit? Spiritus
Dei sit in te, ut videas quia haec omnia bona sunt: sed
vae tibi si amaveris condita, et deserueris conditorem.
Pulchra sunt tibi; sed quanto est ille pulchrior qui
ista formavit? Intendat Charitas vestra. Similitudinibus
enim potestis instrui: ne subrepat vobis satanas,
dicens quod solet dicere. Bene vobis sit in creatura
Dei; quare illa Tecit, nisi ut bene vobis sit? Et inebriantur,
et pereunt, et obliviscuntur Creatorem suum:
dum non temperanter, sed cupide utuntur creatis,
Creator contemnitur. De talibus dicit Apostolus: <hi>Coluerunt
et servierunt creaturae potius quam Creatori, qui
est benedictus in saecula <note>(Rom. I, 25)</note>
          </hi>. Non te prohibet
Deus amare ista, sed non diligere ad beatitudinem;
sed approbare et laudare ut ames Creatorem. Quemadmodum,
fratres, si sponsus faceret sponsae suae annulum,
et illa acceptum annulum plus diligeret quam
sponsum qui illi fecit annulum; nonne in ipso dono
sponsi adultera anima deprehenderetur, quamvis hoc
amaret quod dedit sponsus? Certe hoc amaret quod
dedit sponsus: tamen si diceret, Sufficit mihi annulus
iste, jam illius faciem nolo videre; qualis esset? Quis
non detestaretur hanc amentiam? quis non adulterinum
animum convinceret? Amas aurum pro viro, amas
annulum pro sponso: si hoc est in te, ut ames annulum
pro sponso tuo, et nolis videre sponsum tuum;
ad hoc tibi arrham dedit, ut non te oppigneraret, sed
averteret. Ad hoc utique arrham dat sponsus, ut in
arrha sua ipse ametur. Ergo dedit tibi Deus omnia
ista, ama illum qui fecit. Plus est quod tibi vult dare,
id est, seipsum, qui ista fecit. Si autem amaveris haec,
quamvis illa Deus fecerit, et neglexeris Creatorem, et
amaveris mundum; nonne tuus amor adulterinus deputabitur
?</p>
        </div3>
<div3>
          <head>12.</head>
          <p>
 Mundus enim appellatur non solum ista fabrica
quam fecit Deus, coelum et terra, mare, visibilia et
invisibilia: sed habitatores mundi mundus vocantur,
quomodo domus vocatur et parietes et inhabitantes.
Et aliquando laudamus domum, et vituperamus inhabitantes.
Dicimus enim, Bona domus; quia marmorata
est et pulchre laqueata: et aliter dicimus, Bona
domus; nemo ibi patitur injuriam, nullae rapinae,
nullae oppressiones ibi fiunt. Modo non parietes laudamus,
sed inhabitatores parietum: domus tamen
<pb n="1996"/>
vocatur, sive illa, sive illa, Omnes enim dilectores
mundi, quia dilectione inhabitant mundum; sicut
coelum inhabitant quorum sursum est cor, et ambulant
carne in terra: omnes ergo dilectores mundi
mundus vocantur. Ipsi non habent nisi ista tria, desiderium
carnis, desiderium oculorum, et ambitionem
saeculi. Desiderant enim manducare, bibere, concumbere,
uti voluptatibus istis. Numquid non est in his
modus? Aut quando dicitur, Nolite ista diligere, huc
dicitur, ut non manducetis, aut non bibatis, aut filios
non procreetis? Non hoc dicitur. Sed sit modus propter
Creatorem, ut non vos illigent ista dilectione; ne
ad fruendum hoc ametis, quod ad utendum habere debetis.
Non autem probamini, nisi quando vobis proponuntur
duo, hoc aut illud: Justitiam vis, an lucra? Non habeo
unde vivam, non habeo unde manducem, non habeo unde
bibam. Sed quid, si non potes habere ista nisi per
iniquitatem? Nonne melius amas quod non amittis,
quam iniquitatem committis? Lucrum auri vides,
damnum fidei non vides. Hoc ergo, ait nobis, <hi>desiderium
carnis est,</hi> id est, desiderium earum rerum quae
pertinent ad carnem, sicut cibus et concubitus, et
caetera hujusmodi.</p>
        </div3>
<div3>
          <head>13.</head>
          <p>
 <hi>Et desiderium oculorum:</hi> desiderium oculorum
dicit omnem curiositatem. Jam quam late patet curiositas?
Ipsa in spectaculis, in theatris, in sacramentis
diaboli, in magicis artibus, in maleficiis ipsa est
curiositas. Aliquando tentat etiam servos Dei, ut velint
quasi miraculum facere, tentare utrum exaudiat
illos Deus in miraculis; curiositas est, hoc est desiderium
oculorum; non est a Patre. Si dedit Deus,
fac; obtulit enim ut facias: non enim qui non fecerunt,
ad regnum Dei non pertinebunt. Cum gauderent
Apostoli quia daemonia eis subjecta erant, quid
eis dixit Dominus? <hi>Nolite in hoc gaudere; sed gaudete
quoniam nomina vestra scripta sunt in coelo <note>(Luc. X,
20)</note>
          </hi>. Inde voluit gaudere Apostolos, unde gaudes et
tu. Vae tibi enim, si nomen tuum non est scriptum in
coelo. Numquid vae tibi, si non suscitaveris mortuus?
numquid vae tibi, si non ambulaveris in mari? numquid
vae tibi, si non excluseris daemonia? Si accepisti
unde facias, utere humiliter, non superbe. Nam et
de quibusdam pseudoprophetis dixit Dominus, quia
facturi sunt signa et prodigia <note>(Matth. XXIV, 24)</note>. Ergo
non sit ambitio saeculi. Ambitio saeculi superbia est.
Jactare se vult in honoribus; magnus sibi videtur
homo, sive de divitiis, sive de aliqua potentia.</p>
        </div3>
<div3>
          <head>14.</head>
          <p>
 Tria sunt ista, et nihil invenis unde tentetur cupiditas
humana, nisi aut desiderio carnis, aut desiderio
oculorum, aut ambitione saeculi. Per ista tria tentatus
est Dominus a diabolo. Desiderio carnis tentatus
est, quando dictum est ei, <hi>Si Filius Dei es, dic lapidibus
istis ut panes fiant;</hi> quando esurivit post jejunium.
Sed quomodo repulit tentatorem, et docuit pugnare
militem? Attende quid illi ait: <hi>Non in solo pane vivit
homo, sed in omni verbo Dei.</hi> Tentatus est et desiderio
oculorum de miraculo, quando ei dixit: <hi>Mitte te deorsum,
quia scriptum est, Angelis suis mandavit de te, ut
suscipiant te, ne quando offendas ad lapidem pedem
<pb n="1997"/>
tuum.</hi> Ille restitit tentatori: si enim faceret miraculum,
non videretur nisi aut cessisse, aut curiositate
fecisse: fecit enim quando voluit tanquam Deus, sed
tanquam infirmos curans. Nam si tunc faceret, quasi
tantummodo miraculum voluisse facere putaretur.
Sed ne hoc homines sentirent, attende quid respondit;
et quando tibi talis tentatio evenerit, dic illud
et tu, <hi>Redi post me, satanas; scriptum est enim, Non
tentabis Dominum Deum tuum:</hi> id est, Si hoc fecero.
tentabo Deum. Hoc dixit, quod te voluit dicere.
Quando tibi suggerit inimicus, Qualis homo, qualis
christianus? modo vel unum miraculum fecisti, aut
orationibus tuis mortui surrexerunt, aut febrientes
sanasti? si vere esses alicujus momenti, faceres aliquod
miraculum: responde et dic, <hi>Scriptum est, Non
tentabis Dominum Deum tuum:</hi> non ergo tentabo
Deum, quasi tunc pertineam ad Deum si fecero miraculum,
et non pertineam si non fecero. Et ubi sunt
verba ejus, <hi>Gaudete quia nomina vestra scripta sunt in
coelo?</hi> De ambitione saeculi quomodo tentatus est Dominus?
Quando elevavit eum in excelsum, et dixit ei: <hi>Haec omnia tibi dabo, si prostratus adoraveris me.</hi> 
 De
elatione regni terreni voluit tentare regem saeculorum: 
sed Dominus qui fecit coelum et terram, diabolum
calcabat. Quid magnum, a Domino diabolum
vinci? Quid ergo respondit diabolo, nisi quod te docuit
ut respondeas? <hi>Scriptum est, Dominum Deum
tuum adorabis, et illi soli servies <note>(Matth. IV, 1-10)</note>
          </hi>. Tenentes
ista, non habebitis concupiscentiam mundi:
non habendo concupiscentiam mundi, non vos subjugabit
nec desiderium carnis, nec desiderium oculorum,
nec ambitio saeculi; et facietis locum charitati
venienti, ut diligatis Deum. Quia si fuerit ibi dilectio
mundi, non ibi erit dilectio Dei. Tenete potius dilectionem
Dei, ut quomodo Deus est aeternus, sic et
vos maneatis in aeternum: quia talis est quisque,
qualis ejus dilectio est. Terram diligis? terra eris.
Deum diligis? quid dicam? deus eris? Non audeo dicere
ex me, Scripturas audiamus: <hi>Ego dixi, Dii estis,
et filii Altissimi omnes <note>(Psal. LXXXI, 6)</note>
          </hi>. Si ergo vultis
esse dii et filii Altissimi, <hi>nolite ailigere mundum, nec
ea quae sunt in mundo. Si quis dilexerit mundum, non
est charitas Patris in illo. Quia omnia quae sunt in
mundo, desiderium carnis est, et desiderium oculorum,
et ambitio saeculi, quae non est ex Patre, sed ex mundo:</hi> 
id est, ab hominibus dilectoribus mundi. <hi>Et mundus
transit, et desideria ejus: qui autem facit voluntatem
Dei, manet in aeternum, sicut et Deus manet in aeternum.</hi> 
</p>
        </div3>
      </div1>

<div1>
        <head>TRACTATUS III. <hi>De eo quod sequitur,</hi> Pueri, novissima hora est; <hi>usque ad id,</hi> Unctio ipsius docet vos de omnibus. <hi>Cap.</hi> II, V\. 18-27.</head>
<div3>
          <head>1.</head>
          <p>
 <hi>Pueri, novissima hora est.</hi> In hac lectione pueros
alloquitur; ut festinent crescere, quia novissima hora
est. Aetas corporis non est in voluntate. Ita nullus
secundum carnem crescit quando vult; sicut nullus
quando vult nascitur: ubi autem nativitas in voluntate
est, et crementum in voluntate est. Nemo ex
<pb n="1998"/>
aqua et Spiritu nascitur nisi volens. Ergo si vult,
crescit: si vult, decrescit. Quid est crescere? Proficere.
Quid est decrescere? Deficere. Quisquis novit
natum se esse, audiat quia puer est et infans; avide
inhiet uberibus matris, et cito crescit. Est autem mater
Ecclesia; et ubera ejus duo Testamenta Scripturarum
divinarum. Hinc sugatur lac omnium sacramentorum
temporaliter pro aeterna salute nostra gestorum,
ut nutritus atque roboratus perveniat ad
manducandum cibum, quod est, <hi>In principio erat
Verbum, et Verbum erat apud Deum, et Deus erat Verbum <note>(Joan. I, 1)</note>
          </hi>.
Lac nostrum Christus humilis est;
cibus noster, idem ipse Christus aequalis Patri. Lacte
te nutrit, ut pane pascat: nam corde contingere Jesum
spiritualiter, hoc est cognoscere quia aequalis est Patri.</p>
        </div3>
<div3>
          <head>2.</head>
          <p>
 Propterea et Mariam prohibebat se tangere, et
dicebat ei: <hi>Noli me tangere; nondum enim ascendi ad
Patrem.</hi> Quid est hoc? Discipulis se palpandum praebuit,
et Mariae contactum vitavit? Nonne ipse est
qui dubitanti discipulo dixit, <hi>Mitte digitos, et palpacicatrices <note>(Id. XX, 17, 27)</note>
          </hi>?
Numquid jam ad Patrem
ascenderat? Quare ergo Mariam prohibet, et dicit, <hi>Noli me tangere; nondum enim ascendi ad Patrem?</hi> 
An hoc dicturi sumus, quod a viris se tangi non timuit,
et a mulieribus tangi timuit? Contactus illius
omnem carnem mundat Quibus primo voluit manifestari,
ab his se timuit contrectari? Nonne viris resurrectio
ejus per feminas nuntiata est, ut contraria
arte serpens vinceretur? Quia enim ille mortem primo
homini per feminam nuntiavit; et viris vita per feminam
nuntiata est. Quare ergo se tangi noluit, nisi quia
contactum illum spiritualem intelligi voluit? Contactus
spiritualis est de corde mundo. Ille attingit de corde
mundo Christum, qui eum intelligit Patri coaequalem.
Qui autem nondum intelligit divinitatem Christi,
usque ad carnem venit, usque ad divinitatem non venit.
Quid autem magnum est, usque illuc attingere,
usque quo persecutores qui crucifixerunt? Illud est
magnum, intelligere Verbum Deum apud Deum in
principio, per quod facta sunt omnia: qualem se cognosci
volebat, quando ait Philippo, <hi>Tanto tempore
vobiscum sum, et non cognovistis me, Philippe? Qui videt
me, videt et Patrem <note>(Joan. XIV, 9)</note>
          </hi>.</p>
        </div3>
<div3>
          <head>3.</head>
          <p>
 Sed ne quis piger sit ad proficiendum, audiat: <hi>Pueri, novissima hora est.</hi> 
 Proficite, currite, crescite,
novissima hora est. Ipsa novissima hora diuturna est;
tamen novissima est. Horam enim pro tempore posuit
novissimo; quia in novissimis temporibus veniet
Dominus noster Jesus Christus. Sed dicturi sunt aliqui:
Quomodo novissimum tempus? quomodo novissima
hora? certe prius veniet Antichristus, et tunc
veniet dies judicii. Vidit Joannes cogitationes istas:
ne quasi securi fierent, et ideo non esse horam novissimam
putarent, quod venturus esset Antichristus,
ait illis, <hi>Et sicut audistis quod Antichristus sit venturus,
nunc antichristi multi facti sunt.</hi> Numquid posset habere
multos antichristos, nisi hora novissima?</p>
        </div3>
<div3>
          <head>4.</head>
          <p>
 Quos dixit antichristos? Sequitur, et exponit <hi>Unde cognoscimus quod novissima sit hora.</hi> 
 Unde? Quia
<pb n="1999"/> <hi>antichristi multi facti sunt. Ex nobis exierunt:</hi> 
 videte
antichristos. <hi>Ex nobis exierunt:</hi> ergo plangimus damnum.
Audi consolationem: <hi>Sed non erant ex nobis.</hi> 
Omnes haeretici, omnes schismatici ex nobis exierunt,
id est, ex Ecclesia exeunt; sed non exirent, si ex nobis
essent. Antequam exirent ergo, non erant ex nobis.
Si antequam exireat, non erant ex nobis; multi intus
sunt, non exierunt, sed tamen antichristi sunt. Audemus
hoc dicere: utquid, nisi ut unusquisque cum intus
est, non sit antichristus? Descripturus enim et designaturus
est antichristos; et videbimus eos nunc. Et interrogare
debet unusquisque conscientiam suam, an sit
antichristus. Latine enim Antichristus, contrarius est
Christo. Non quomodo nonnulli intelligunt Antichristum
ideo dictum, quod ante Christum venturus sit, id
est, post eum venturus sit Christus: non sic dicitur,
nec sic scribitur; sed Antichristus, id est, contrarius
Christo. Jam quis sit contrarius Christo, nunc advertitis
ipso exponente, et intelligitis non posse exire foras
nisi antichristos; eos autem qui non sunt Christo contrarii,
foras exire nullo modo posse. Qui enim non
est Christo contrarius, in corpore ipsius haeret, et membrum
computatur. Nunquam sibi sunt membra contraria.
Corporis integritas universis membris constat.
Et quid de concordia membrorum dicit Apostolus? <hi>Si patitur unum membrum, compatiuntur omnia membra;
et si glorificatur unum membrum, congaudent
omnia membra 
 <note>(I Cor. XII, 26)</note>
          </hi>. Si ergo in glorificatione
membri caetera membra congaudent. et in passione
omnia membra patiuntur; concordia membrorum non
habet antichristum. Et sunt qui intus sic sunt in corpore
Domini nostri Jesu Christi; quandoquidem adhuc
curatur corpus ipsius, et sanitas perfecta non erit nisi
in resurrectione mortuorum: sic sunt in corpore
Christi, quomodo humores mali. Quando evomuntur,
tunc relevatur corpus: sic et mali quando exeunt,
tunc Ecclesia relevatur. Et dicit quando eos evomit
atque projicit corpus: Ex me exierunt humores isti,
sed non erant ex me. Quid est, non erant ex me? Non
de carne mea praecisi sunt, sed pectus mihi premebant
cum inessent.</p>
        </div3>
<div3>
          <head>5.</head>
          <p>
 <hi>Ex nobis exierunt; sed,</hi> nolite tristes esse, <hi>non
erant ex nobis.</hi> Unde probas? <hi>Quod si fuissent ex nobis,
permansissent utique nobiscum.</hi> Hinc ergo videat
Charitas vestra, quia multi qui non sunt ex nobis, accipiunt
nobiscum Sacramenta, accipiunt nobiscum Baptismum,
accipiunt nobiscum quod norunt fideles se
accipere, Benedictionem, Eucharistiam, et quidquid
in Sacramentis sanctis est; ipsius altaris communicationem
accipiunt nobiscum, et non sunt ex nobis.
Tentatio probat quia non sunt ex nobis. Quando illis
tentatio venerit, velut occasione venti, volant foras;
quia grana non erant. Omnes autem tunc volabunt,
quod saepe dicendum est, cum area dominica coeperit
ventilari in die judicii. <hi>Ex nobis exierunt, sed non erant
ex nobis: quod si fuissent ex nobis, permansissent utique
nobiscum:</hi> Nam vultis nosse, charissimi, quam certissime
dicatur hoc, ut qui forte exierunt et redeunt,
non sint antichristi, non sint contrarii Christo? Qui
<pb n="2000"/>
non sunt antichristi, non potest fieri ut remaneant
foris. Sed de voluntate sua quisque aut antichristus,
aut in Christo est. Aut in membris sumus, aut in humoribus
malis. Qui se in melius commutat, in corpore
membrum est: qui autem in malitia permanet,
humor malus est; et quando exierit, relevabuntur qui
premebantur. <hi>Ex nobis exierunt, sed non erant ex nobis:
quod si fuissent ex nobis, permansissent utique
nobiscum: sed ut manifestarentur, quod non omnes
erant ex nobis.</hi> Ideo addidit, <hi>ut manifestarentur,</hi> quia et
intus cum sunt, non ex nobis sunt; non tamen manifesti
sunt, sed exeundo manifestantur. <hi>Et vos unctionem
habetis a sancto, ut ipsi vobis manifesti sitis.</hi> Unctio
spiritualis ipse Spiritus sanctus est, cujus sacramentum
est in unctione visibili. Hanc unctionem
Christi dicit omnes qui habent, cognoscere malas et
bonos; nec opus esse ut doceantur, quia ipsa unctio
docet eos.</p>
        </div3>
<div3>
          <head>6.</head>
          <p>
 <hi>Scribo vobis, non quod nescieritis veritatem; sed
quia nostis eam, et quia omne mendacium non est ex veritate.</hi> 
Ecce admoniti sumus quomodo cognoscamus
Antichristum. Quid est Christus? Veritas. Ipse dixit, <hi>Ego sum veritas 
 <note>(Joan. XIV, 6)</note>
          </hi>. <hi>Omne</hi> autem <hi>mendacium
non est ex veritate:</hi> omnes igitur qui mentiuntur,
nondum sunt ex Christo. Non dixit quoddam mendacium
ex veritate, et quoddam mendacium non ex veritate.
Sententiam attendite; ne vos palpetis, ne vos aduletis,
ne vos decipiatis, ne vos illudatis: <hi>Omne mendacium
non est ex veritate.</hi> Videamus ergo quomodo antichristi
mentiuntur quia non est unum genus mendacii. <hi>Quis est mendax, nisi is qui negat quod Jesus non est
Christus?</hi> 
 Aliam significationem habet Jesus, aliam habet
Christus: cum sit unus Jesus Christus salvator noster,
Jesus tamen proprium nomen est illi. Quomodo
Moyses proprio nomine appellatus est, quomodo Elias,
quomodo Abraham; sic tanquam proprium nomen
habet Dominus noster Jesus: Christus autem sacramenti
nomen est. Quomodo si dicatur propheta, quomodo
si dicatur sacerdos; sic Christus commendatur
unctus, in quo esset redemptio totius populi Israel.
Iste Christus sperabatur venturus a populo Judaeorum;
et quia humilis venit, non est agnitus; quia lapis
parvus erat, offenderunt in illum, et fracti sunt.
Sed crevit lapis, et factus est mons magnus <note>(Dan. II,
35)</note>; et quid ait Scriptura? <hi>Quicumque offenderit in
lapidem istum, conquassabitur; et super quem venerit
lapis iste, conteret eum <note>(Luc. XX, 18)</note>
          </hi>. Discernenda sunt
verba: offendentem dixit conquassari; super quem
autem venerit, conteri. Primo quia humilis venit, offenderunt
in illum homines: quia excelsus venturus
est ad judicium, super quem venerit, conteret eum.
Sed illum non conteret venturus, quem non quassavit
cum venit. Qui in humilem non offendit, non formidabit
excelsum. Breviter audistis, fratres: qui in
humilem non offendit, non formidabit excelsum. Omnibus
enim malis lapis offensionis est Christus; quidquid
dicit Christus, amarum est illis.</p>
        </div3>
<div3>
          <head>7.</head>
          <p>
 Etenim audite, et videte. Omnes certe qui exeunt
<pb n="2001"/>
de Ecclesia, et ab unitate Ecclesiae praeciduntur, antichristi
sunt nemo dubitet; ipse enim designavit, <hi>Ex nobis exierunt, sed non erant ex nobis: nam si
fuissent ex nobis, permansissent utique nobiscum.</hi> 
 Quicumque
ergo non manent nobiscum, sed exeunt ex
nobis, manifestum est quod antichristi sunt. Et quomodo
probantur antichristi? Ex mendacio. Et <hi>quis est
mendax, nisi qui negat quod Jesus non est Christus?</hi> 
Interrogemus haereticos: quem invenis haereticum,
qui negat quia Jesus non est Christus? Videat Charitas
vestra magnum sacramentum. Attendite quid inspiraverit
nobis Dominus Deus, et quid insinuare vobis
velim. Ecce exierunt a nobis, et facti sunt Donatistae:
interrogamus eos utrum Jesus sit Christus: statim confitentur
quia Jesus Christus est. Si ergo ille est antichristus
qui negat Jesum esse Christum, nec nos possunt
illi dicere antichristos, nec nos illos; quia et nos
confitemur, et illi. Si ergo nec illi nos dicunt, nec nos
illos; ergo nec illi a nobis exierunt, nec nos ab ipsis.
Si ergo non a nobis exivimus, in unitate sumus: si
in unitate sumus, quid faciunt in hac civitate duo altaria?
quid faciunt divisae domus, divisa conjugia?
quid facit communis lectus, et divisus Christus?
Admonet nos, vult nos fateri quod verum est. Aut ipsi
a nobis exierunt, aut nos ab ipsis. Sed absit ut nos ab
ipsis: habemus enim testamentum dominicae haereditatis,
recitamus, et ibi nos invenimus, <hi>Dabo tibi gentes
haereditatem tuam, et possessionem tuam terminos
terrae <note>(Psal. II, 8)</note>
          </hi>. Tenemus haereditatem Christi:
illi eam non tenent; non communicant orbi terrarum,
non communicant universitati redemptae sanguine
Domini. Habemus ipsum Dominum resurgentem a
mortuis, qui se dubitantium manibus discipulorum
praebuit palpandum. Et cum adhuc illi dubitarent,
ait illis: <hi>Oportebat Christum pati, et resurgere tertia
die, et praedicari in nomine ejus poenitentiam et remissionem
peccatorum.</hi> Ubi? qua? quibus? <hi>Per omnes
gentes, incipiens ab Jerusalem <note>(Luc. XXIV, 46 et 47)</note>
          </hi>. Securi
sumus de unitate haereditatis. Quisquis huic haereditati
non communicat, foras exiit.</p>
        </div3>
<div3>
          <head>8.</head>
          <p>
 Sed non contristemur: <hi>Ex nobis exierunt, sed non
erant ex nobis: nam si fuissent ex nobis, permansissent
utique nobiscum.</hi> Si ergo ex nobis exierunt, antichristi
sunt; si antichristi sunt, mendaces sunt; si mendaces
sunt, negant Jesum esse Christum. Iterum redimus
ad difficultatem quaestionis. Singulos interroga,
confitentur Jesum esse Christum. Coarctat nos
angustus intellectus in hac Epistola. Videtis certe
quaestionem; haec quaestio et nos et ipsos turbat, si
non intelligatur. Aut nos sumus antichristi, aut illi
sunt antichristi: illi nos antichristos vocant, et dicunt
quod exivimus ab eis; nos illos similiter: sed
designavit haec Epistola antichristos. Quicumque negat
quod Jesus non sit Christus, ipse est antichristus.
Jam ergo quaeramus quis neget; et non attendamus
ad linguam, sed ad facta. Si enim omnes interrogentur,
omnes uno ore confitentur Jesum esse Christum.
Quiescat paululum lingua, vitam interroga. Si invenerimus
hoc, si ipsa Scriptura nobis dixerit quia negatio
<pb n="2002"/>
non tantum lingua fit, sed et factis; certe invenimus
multos antichristos qui ore profitentur Christum,
et moribus dissentiunt a Christo. Ubi invenimus
hoc in Scriptura? Paulum audi apostolum: de talibus
cum loqueretur, ait, <hi>Confitentur enim se nosse Deum,
factis autem negant <note>(Tit. I, 16)</note>
          </hi>. Invenimus et ipsos
antichristos: quisquis factis negat Christum, antichristus
est. Non audio quid sonet, sed video quid vivat.
Opera loquuntur, et verba requirimus? Quis enim
malus non bene vult loqui? Sed quid dicit talibus Dominus? <hi>Hypocritae, quomodo potestis bona loqui, cum
sitis mali 
 <note>(Matth. XII, 34)</note>
          </hi>? Voces vestras ad aures
meas profertis; ego cogitationes vestras inspicio: voluntatem
malam ibi video, et falsos fructus ostenditis.
Novi quid unde colligam; non colligo de tribulis ficus,
non colligo de spinis uvas. Unaquaeque enim arbor a
fructu cognoscitur <note>(Id. VII, 16)</note>. Magis mendax est antichristus
qui ore profitetur Jesum esse Christum, et factis
negat. Ideo mendax, quia aliud loquitur, aliud agit.</p>
        </div3>
<div3>
          <head>9.</head>
          <p>
 Jam ergo, fratres, si facta interroganda sunt,
non solum multos invenimus antichristos foras exiisse;
sed multos nondum manifestos, qui minime foras
exierunt. Quotquot enim habet Ecclesia perjuros,
fraudatores, maleficos, sortilegorum inquisitores,
adulteros, ebriosos, foeneratores, mangones, et omnia
quae numerare non possumus; contraria sunt doctrinae
Christi, contraria sunt verbo Dei: Verbum autem
Dei Christus est: quidquid contrarium est Verbo Dei,
in Antichristo est. Antichristus enim contrarius est
Christo. Et vultis nosse quam aperte resistant isti
Christo? Aliquando evenit ut aliquid mali faciant, et
incipiant corripi; quia Christum non audent blasphemare,
ministros ejus blasphemant, a quibus corripiuntur:
si autem ostenderis illis quia Christi verba
dicis, non verba tua; conantur quantum possunt ut
te convincant verba tua te dicere, non verba Christi:
si autem manifestum fuerit quia verba Christi dicis,
eunt et in Christum, incipiunt reprehendere Christum:
Quomodo, inquiunt, et quare tales nos fecit?
Nonne dicunt hoc quotidie homines convicti de factis
suis? Prava voluntate perversi, artificem accusant.
Clamat illis artifex de coelo (quia ipse nos fecit, qui
nos refecit): Quid te feci? Ego hominem feci, non
avaritiam; ego hominem feci, non latrocinium; ego
hominem feci; non adulterium. Audisti quia laudant
me opera mea. Ex ore trium puerorum ipse hymnus
erat qui ab ignibus defendebat <note>(Dan. III, 24-90)</note>. Laudant
opera Domini Dominum; laudat coelum, terra,
mare; laudant omnia quae sunt in coelo; laudant Angeli,
laudant stellae, laudant luminaria; laudat quidquid
natat, quidquid volat, quidquid ambulat, quidquid
repit, laudam ista omnia Dominum. Numquid audisti
quia laudat Dominum avaritia? numquid audisti quia
laudat Dominum ebriositas; quia laudat luxuria, laudat
nugacitas? Quidquid ibi non audis laudem dare Domino,
non fecit Dominus. Corrige quod tu fecisti, ut
salvetur quod in te Deus fecit. Si autem non vis, et
amas et amplecteris peccata tua; contrarius es Christo.
Intus sis, foris sis, antichristus es: intus sis, foris
<pb n="2003"/>
sis, palea es. Sed quare foris non es? Quia occasionem
venti non invenisti.</p>
        </div3>
<div3>
          <head>10.</head>
          <p>
 Jam ista manifesta sunt, fratres. Ne quis dicat:
Christum non colo, sed Deum colo Patrem ipsius. <hi>Omnis qui negat Filium, nec Filium nec Patrem habet:
et qui confitetur Filium, et Filium et Patrem habet.</hi> 
 Vos
grana alloquitur; et qui palea erant, audiant, et grana
fiant. Unusquisque considerans conscientiam suam,
si mundi amator est, mutetur; fiat amator Christi,
ne sit antichristus. Si quis ei dixerit quod antichristus
sit, irascitur, injuriam sibi factam putat; fortassis inscriptionem
minatur, si audiat a litigante quod antichristus
sit. Dicit ei Christus: Patiens esto; si falsum
audisti, gaude mecum, quia et ego falsa ab antichristis
audio: si autem verum audisti, conveni conscientiam
tuam; et si audire times, esse plus time.</p>
        </div3>
<div3>
          <head>11.</head>
          <p>
 <hi>Ergo vos quod ab initio audistis, in vobis maneat.
Quod si in vobis manserit quod ab initio audistis; et vos
in Filio et Patre manebitis. Haec est pollicitatio quam
ipse pollicitus est nobis.</hi> Forte enim mercedem quaereres,
et diceres: Ecce in me quod ab initio audivi custodio,
obtempero; pericula, labores, tentationes pro
ista permansione sustineo: quo fructu? qua mercede?
Quid mihi postea dabit, quia in hoc saeculo me video
laborare inter tentationes? Non video hic requiem
esse aliquam; mortalitas ipsa aggravat animam, et
corpus quod corrumpitur premit ad inferiora: sed tolero
omnia, ut illud quod ab initio audivi, maneat in
me; et dicam Deo meo, <hi>Propter verba labiorum tuorum
ego custodivi vias duras <note>(Psal. XVI, 4)</note>
          </hi>. Ad quam
ergo mercedem? Audi, et noli deficere. Si deficiebas
in laboribus, promissa mercede fortis esto. Quis est
qui operetur in vinea, et recedat illi de corde quod
accepturus est? Fac illum oblitum mercedem suam,
deficiunt manus. Memoria promissae mercedis perseverantem
facit in opere: et homo promisit qui te potest
fallere. Quanto fortior esse debes in agro Dei,
quando promisit veritas, cui nec succedi potest, nec
mori, nec fallere potest eum cui promissum est? Et
quid est promissum? Videamus quid promisit. Aurum
est, quod hic multum amant homines, an argentum?
An possessiones, ad quas fundunt homines aurum,
quamvis multum ament aurum? An amoena praedia,
amplae domus, multa mancipia, animalia numerosa?
Non haec est quaedam merces ad quam nos hortatur,
ut in labore duremus. Quid dicitur merces ista? Vita
aeterna. Audistis, et gavisi exclamastis: amate quod
audistis, et liberamini a laboribus vestris in requiem
vitae aeternae. Ecce quid promittit Deus, vitam aeternam.
Ecce quid minatur Deus, ignem aeternum. Quid
illis ad dexteram constitutis? <hi>Venite, benedicti Patris
mei, percipite regnum quod vobis paratum est ab origine
mundi.</hi> Ad sinistram quid? <hi>Ite in ignem aeternum, qui
praeparatus est diabolo, et angelis ejus <note>(Matth. XXV,
34, 41)</note>
          </hi>. Illud nondum amas, vel hoc time.</p>
        </div3>
<div3>
          <head>12.</head>
          <p>
 Mementote ergo, fratres mei, quia vitam aeternam
nobis promisit Christus: <hi>Haec est,</hi> inquit, <hi>pollicitatio
quam ipse pollicitus est nobis, vitam aeternam.
Haec scripsi vobis de his qui vos seducunt.</hi> Nemo vos seducat
<pb n="2004"/>
ad mortem; promissionem vitae aeternae desiderate.
Quid potest mundus promittere? Quidquid
libet promittat, fortassis crastina morituro promittit.
Et qua fronte ad illum qui manet in aeternum, exiturus
es? Sed minatur mihi potens homo, ut aliquid
mali faciam. Quid minatur? Carceres, catenas, ignes,
tormenta, bestias: numquid ignem aeternum? Exhorresce
quod minatur Omnipotens, ama quod pollicetur
Omnipotens; et vilescit omnis mundus, sive promittens,
sive terrens. <hi>Haec scripsi vobis de his qui vos seducunt;
ut sciatis quia unctionem habetis, et unctio
quam accepimus ab eo</hi>, <hi>permaneat in nobis.</hi> Unctionis
sacramentum est, virtus ipsa invisibilis, unctio invisibilis,
Spiritus sanctus; unctio invisibilis, charitas
illa est quae in quocumque fuerit, tanquam radix illi
erit, quamvis ardente sole arescere non potest. Omne
quod radicatum est, nutritur calore solis, non arescit.</p>
        </div3>
<div3>
          <head>13.</head>
          <p>
 <hi>Et non habetis necessitatem ut aliquis vos doceat,
quia unctio ipsius docet vos de omnibus.</hi> Quid ergo nos
facimus, fratres, quia docemus vos? Si unctio ejus
docet vos de omnibus, quasi nos sine causa laboramus.
Et utquid tantum clamamus? Dimittamus vos
unctioni illius, et doceat vos unctio ipsius. Sed modo
mihi facio quaestionem, et illi ipsi apostolo facio: dignetur
audire parvulum quaerentem a se; ipsi Joanni
dico, Unctionem habebant quibus loquebaris? Tu
dixisti, <hi>Quia unctio ipsius docet vos de omnibus.</hi> Utquid
talem Epistolam fecisti? Quid illos tu docebas? quid
instruebas? quid aedificabas? Jam hic videte magnum
sacramentum, fratres: sonus verborum nostrorum
aures percutit, magister intus est. Nolite putare
quemquam aliquid discere ab homine. Admonere possumus
per strepitum vocis nostrae; si non sit intus
qui doceat, inanis fit strepitus noster. Adeo, fratres,
vultis nosse? Numquid non sermonem istum omnes
audistis? Quam multi hinc indocti exituri sunt? Quantum
ad me pertinet, omnibus locutus sum; sed quibus
unctio illa intus non loquitur, quos Spiritus sanctus
intus non docet, indocti redeunt. Magisteria forinsecus,
adjutoria quaedam sunt, et admonitiones.
Cathedram in coelo habet qui corda docet. Propterea
ait et ipse in Evangelio: <hi>Nolite vobis dicere magistrum
in terra: unus est magister vester Christus <note>(Matth. XXIII,
8, 9)</note>
          </hi>. Ipse vobis ergo intus loquatur, quando nemo
hominum illic est; quia etsi aliquis est a latere tuo, nullus
est in corde tuo. Et non sit nullus in corde tuo:
Christus sit in corde tuo; unctio ipsius sit in corde,
ne sit in solitudine cor sitiens, et non habens fontes
quibus irrigetur. Interior ergo magister est qui docet,
Christus docet, inspiratio ipsius docet. Ubi illius inspiratio
et unctio illius non est, forinsecus inaniter
perstrepunt verba. Sic sunt ista verba, fratres, quae
forinsecus dicimus, quomodo est agricola ad arborem:
forinsecus operatur, adhibet aquam et diligentiam
culturae: quaelibet forinsecus adhibeat, numquid poma
format? numquid nuditatem lignorum vestit umbra
<pb n="2005"/>
foliorum? numquid tale aliquid intrinsecus agit? Sed
quis agit hoc? audite agricolam Apostolum, et videte
quid sumus, et audite magistrum interiorem: <hi>Ego
plantavi, Apollo rigavit; sed Deus incrementum dedit:
neque qui plantat est aliquid, neque qui rigat; sed qui
incrementum dat Deus <note>(I Cor. III, 6, 7)</note>
          </hi>. Hoc ergo vobis
dicimus: sive plantemus, sive rigemus loquendo,
non sumus aliquid; sed ille qui incrementum dat
Deus, id est, unctio illius quae docet vos de omnibus.
</p>
        </div3>
      </div1>

<div1>
        <head>TRACTATUS IV. <hi>De eo quod sequitur,</hi> Et verax est, et non est mendax; <hi>usque ad id,</hi> in hoc manifestatus est Filius Dei, ut solvat opera diaboli. <hi>Cap.</hi> II, V\. 27-29, <hi>et cap.</hi> III, V\. 1-8.</head>
<div3>
          <head>1.</head>
          <p>
 Meministis, fratres, hesternam lectionem ad hoc
terminatam, quia non habetis necessitatem ut quis
doceat vos, sed ipsa unctio docet vos de omnibus.
Hoc autem, sicut vos recordari certus sum, sic exposuimus
vobis, quia nos qui forinsecus loquimur ad
aures vestras, ita sumus quasi operarii, adhibentes
culturam forinsecus ad arborem, sed incrementum
dare non possumus, nec fructus formare: ille autem
qui vos creavit, et redemit, et vocavit, per fidem et
Spiritum suum habitans in vobis, nisi loquatur vobis
intus, sine causa nos perstrepimus. Unde hoc apparet?
Quia cum multi audiant, non omnibus persuadetur
quod dicitur; sed illis solis quibus intus loquitur
Deus. Illis autem intus loquitur, qui ei locum praebent:
illi autem Deo locum praebent, qui diabolo locum
non praebent. Habitare enim vult diabolus corda
hominum, et loqui ibi omnia quae valent ad seductionem.
Sed quid ait Dominus Jesus? <hi>Princeps hujus
mundi missus est foras <note>(Joan. XII, 31)</note>
          </hi>. Unde missus
est? numquid extra coelum et terram? numquid extra
fabricam mundi? Sed extra corda credentium. Foras
misso invasore, habitet redemptor; quia ipse redemit
qui creavit. Et diabolus jam forinsecus oppugnat,
non vincit illum qui intus possidet. Forinsecus autem
oppugnat, immittendo varias tentationes: sed ille non
consentit cui Deus intus loquitur, et unctio quam audistis.</p>
        </div3>
<div3>
          <head>2.</head>
          <p>
 <hi>Et verax est,</hi> inquit, eadem unctio; id est, ipse
Spiritus Domini qui docet homines, mentiri non potest.
  Et non est mendax. Sicut docuit vos, permanete
in ipsa. Et nunc, filioli, manete in eo, ut cum
manifestatus fuerit, habeamus fiduciam in conspectu
ejus, ut non confundamur ab eo in adventu ejus.  
Videtis, fratres; credimus in Jesum quem non vidimus:
annuntiaverunt eum qui viderunt. qui contrectaverunt,
qui verbum ex ore ipsius audierunt; et
ut haec persuaderent generi humano, ab illo missi
sunt, non a seipsis ire ausi sunt. Et quo missi sunt?
Audistis cum Evangelium legeretur, <hi>Ite, praedicate
Evangelium universae creaturae quae sub coelo est <note>(Marc. XVI, 15)</note>
          </hi>.
Ubique ergo discipuli missi sunt,
<pb n="2006"/>
attestantibus signis et prodigiis ut crederetur illis, quia
ea dicebant quae viderant. Et credimus in eum quem
non vidimus, et venturum eum exspectamus. Quicumque
illum fide exspectant, cum venerit gaudebunt: qui
sine fide sunt, cum venerit quod nunc non vident, erubescent.
Et confusio illa non erit unius diei et transiet,
quomodo solent confundi qui inveniuntur in aliqua
culpa, et eis insultatur ab hominibus. Confusio illa
traducet confusos ad sinistram, ut audiant, <hi>Ite in ignem
aeternum, qui paratus est diabolo et angelis ejus <note>(Matth.
XXV, 31)</note>
          </hi>. Maneamus ergo in verbis ejus, ne confundamur
cum venerit. Ipse enim dicit in Evangelio eis
qui in eum crediderant: <hi>Si permanseritis in verbo meo,
vere discipuli mei estis.</hi> Et quasi dicerent, Quo fructu? <hi>Et cognoscetis,</hi> 
 inquit, <hi>veritatem, et veritas liberavit vos <note>(Joan. VIII, 31 et 32)</note>
          </hi>.
Modo enim salus nostra in spe,
nondum in re: non enim tenemus jam quod promissum
est, sed venturum speramus. Fidelis autem est
qui promisit; non te fallit: tantum tu noli deficere,
sed exspecta promissionem. Non enim novit fallere
veritas. Tu noli esse mendax, ut aliud profitearis,
aliud agas: tu serva fidem, et servat ille pollicitationem.
Si autem non tu servaveris fidem, tu te fraudasti,
non ille qui promisit.</p>
        </div3>
<div3>
          <head>3.</head>
          <p>
 <hi>Si scitis quia justus est, scitote quia omnis qui facit
justitiam, ex ipso est natus.</hi> Justitia modo nostra
ex fide. Justitia perfecta non est nisi in Angelis; et
vix in Angelis, si Deo comparentur: tamen si qua
perfecta justitia animarum et spirituum est quos Deus
creavit, in Angelis est sanctis, justis, bonis, nullo
lapsu aversis, nulla superbia cadentibus, sed manentibus
semper in contemplatione Verbi Dei, et nihil
aliud dulce habentibus, nisi a quo creati sunt; in ipsis
perfecta justitia est: in nobis autem ex fide coepit esse
secundum Spiritum. Audistis cum Psalmus legeretur, <hi>Incipite Domino in confessione 
 <note>(Psal. CXLVI, 7)</note>
          </hi>. <hi>Incipite,</hi> 
inquit: initium justitiae nostrae, confessio est peccatorum.
Coepisti non defendere peccatum tuum, jam
inchoasti justitiam: perficietur autem in te, quando
nihil aliud facere delectabit, quando absorbebitur
mors in victoriam <note>(I Cor. XV, 54)</note>, quando nulla concupiscentia
titillabit, quando non erit lucta cum carne
et sanguine, quando erit corona victoriae, triumphus
de inimico; tunc erit perfecta justitia. Modo adhuc
pugnamus: si pugnamus, in stadio sumus; ferimus,
et ferimur: sed qui vincat, exspectatur. Ille autem
vincit, qui et quod ferit, non de viribus suis praesumit,
sed de hortatore Deo. Solus diabolus adversum
nos pugnat. Nos si cum Deo sumus, diabolum vincimus:
nam et si tu solus cum diabolo pugnaveris, vinceris.
Exercitatus hostis est: quot palmarum? Considerate
quo dejecerit: ut mortales nasceremur, primo
ipsam originem nostram de paradiso dejecit. Quid
ergo faciendum est, quia ipse exercitatus est? Invocetur
Omnipotens adversus exercitatum diabolum.
Habitet in te qui non potest vinci, et securus vinces
eum qui vincere solet. Sed quos? In quibus non habitat
Deus. Nam, ut noveritis, fratres, contempsit
<pb n="2007"/>
Adam in paradiso positus praeceptum Dei, et erexit
cervicem veluti in potestate sua esse cupiens, et nolens
subdi voluntati Dei, et lapsus est ab illa immortalitate,
ab illa beatitudine <note>(Gen. III, 6)</note>. Homo autem
quidam jam exercitatus, natus mortalis, cum sederet
in stercore putris vermibus, diabolum vicit: vicit et
ipse Adam, et in Job ipse; quia de genere ipsius, Job.
Ergo Adam victus in paradiso, vicit in stercore. In
paradiso cum esset, audivit persuasionem mulieris,
quam illi immiserat diabolus: in stercore autem cum
esset, ait Evae, <hi>Tanquam una ex insipientibus mulieribus
locuta es <note>(Job. II, 10)</note>
          </hi>. Ibi aurem apposuit; hic responsum
dedit: cum esset laetus, audivit; cum esset
flagellatus, vicit. Ideo videte quid sequitur, fratres, in
Epistola ista; quia hoc nobis commendat, ut diabolum
quidem vincamus, sed non ex nobis. <hi>Si scitis
quia justus est,</hi> ait, <hi>scitote quia omnis qui facit justitiam,
ex ipso est natus:</hi> ex Deo, ex Christo. Et quia
dixit, <hi>Ex ipso est natus,</hi> hortatur nos. Jam ergo quia
nati ex illo sumus, perfecti sumus.</p>
        </div3>
<div3>
          <head>4.</head>
          <p>
 Audite: <hi>Ecce qualem dilectionem dedit nobis Pater,
ut filii Dei vocemur et simus.</hi> Nam qui vocantur
et non sunt, quid illis prodest nomen ubi res non
est? Quam multi vocantur medici, qui curare non
norunt? quam multi vocantur vigiles, qui tota nocte
dormiunt? Sic multi vocantur christiani, et in rebus
non inveniuntur; quia hoc quod vocantur non sunt, id
est in vita, in moribus, in fide, in spe, in charitate.
Hic autem quid audistis, fratres?   Ecce qualem dilectionem
dedit nobis Pater, ut filii Dei vocemur et
simus. Propter hoc mundus non cognoscit nos, quia
non cognovit eum, et nos non cognoscit mundus.  
Totus mundus christianus, et totus mundus impius;
per totum enim mundum impii, et per totum mundum
pii: illi illos non cognoscunt. Quomodo putamus
quia non cognoscunt? Insultant bene viventibus. Attendite
et videte, quia forte sunt et inter vos. Unusquisque
vestrum qui jam pie vivit, qui contemnit
saecularia, qui non vult ire ad spectacula, qui non
vult se inebriare quasi solemniter, et, quod est gravius,
accedente patrocinio, sanctorum dierum fieri
immundus; qui ista facere noluerit, quomodo ei insultatur
ab his qui faciunt? Numquid insultaretur ei
si agnosceretur? Quare autem non agnoscitur? Mundus
eum non agnoscit. Quis est mundus? Illi habitatores
mundi, quomodo dicitur domus, habitatores
ejus. Jam ista saepe dicta sunt, et non ea vobis cum
odio repetimus. Jam cum auditis mundum in mala
significatione, non intelligatis nisi dilectores mundi;
quia per dilectionem inhabitant, et per quod inhabitant,
nomen habere meruerunt. Propter hoc mundus
non cognovit nos, quia non cognovit eum. Ambulabat
et ipse Dominus Jesus Christus, in carne erat Deus,
latebat in infirmitate. Et unde non est cognitus? Quia
omnia peccata arguebat in hominibus. Illi amando delectationes
peccatorum, non agnoscebant Deum: amando
<pb n="2008"/>
quod febris suadebat, injuriam medico faciebant.</p>
        </div3>
<div3>
          <head>5.</head>
          <p>
 Quid ergo nos? Jam nati sumus ex ipso; sed
quia in spe sumus, <hi>Dilectissimi,</hi> inquit, <hi>nunc filii Dei
sumus.</hi> Jam nunc? Quid est ergo quod exspectamus,
si jam filii Dei sumus? <hi>Et nondum,</hi> inquit, <hi>manifestatum
est quid erimus.</hi> Quid autem erimus aliud, quam
filii Dei? Audite quid sequitur:   Scimus quia cum
apparuerit, similes ei erimus; quoniam videbimus
cum sicut est.   Intelligat Charitas vestra. Magna res:
  Scimus quia cum apparuerit, similes ei erimus;
quoniam videbimus eum sicuti est.   Jam illud attendite
quid vocatur <hi>est.</hi> Nostis quid vocatur. <hi>Est</hi> quod vocatur,
et non solum vocatur, sed vere est, incommutabile
est; semper manet, mutari nescit, nulla ex parte corrumpitur:
nec proficit, quia perfectum est; nec deficit,
quia aeternum est. Et quid est hoc? <hi>In principio erat
Verbum, et Verbum erat apud Deum, et Deus erat Verbum <note>(Joan. I, 1)</note>
          </hi>.
Et quid est hoc? <hi>Qui cum in forma Dei
esset, non rapinam arbitratus est esse aequalis Deo <note>(Philip.
II, 6)</note>
          </hi>. Hoc modo Christum in forma Dei, Verbum
Dei, Unicum Patri, aequalem Patri, non possunt videre
mali. Secundum id vero quod Verbum caro factum
est, poterunt et mali: quia in die judicii videbunt
et mali; quia sic veniet judicaturus quomodo
venerat judicandus. In ipsa forma homo, sed Deus:
nam maledictus omnis qui spem suam ponit in homine <note>(Jerem. XVII, 5)</note>.
Homo venit ut judicaretur,
homo veniet ut judicet. Et si non videbitur, quid
est quod scriptum est, <hi>Videbunt in quem confixerunt <note>(Joan. XIX, 37)</note>
          </hi>?
De impiis enim dictum est quia
videbunt, et confundentur. Quomodo non videbunt
impii, quando alios ponet ad dexteram, alios ad
sinistram? Ad dexteram positis dicet, <hi>Venite, benedicti
Patris mei, percipite regnum:</hi> ad sinistram positis
dicet, <hi>Ite in ignem aeternum <note>(Matth. XXV, 34,
41)</note>
          </hi>. Videbunt, sed formam servi: formam Dei non
videbunt. Quare? Quia impii sunt; et ipse Dominus
dicit, <hi>Beati mundo corde, quoniam ipsi Deum videbunt <note>(Id. V, 8)</note>
          </hi>.
Ergo visuri sumus quamdam visionem,
fratres, quam nec oculus vidit, nec auris audivit, nec
in cor hominis ascendit <note>(I Cor. II, 9)</note>: visionem quamdam,
visionem praecellentem omnes pulchritudines
terrenas, auri, argenti, nemorum atque camporum,
pulchritudinem maris et aeris, pulchritudinem solis et
lunae, pulchritudinem stellarum, pulchritudinem Angelorum,
omnia superantem; quia ex ipsa pulchra
sunt omnia.</p>
        </div3>
<div3>
          <head>6.</head>
          <p>
 Quid ergo nos erimus, quando hoc videbimus?
Quid nobis promissum est? <hi>Similes ei erimus; quoniam
videbimus eum sicuti est.</hi> Quomodo potuit, lingua sonuit;
caetera corde cogitentur. Quid enim vel ipse
Joannes dixit ad comparationem ejus qui est, vel quid
a nobis potest dici hominibus longe imparibus meritis
ipsius? Redeamus ergo ad illam unctionem ipsius,
redeamus ad illam unctionem quae intus docet quod
loqui non possumus, et quia modo videre non potestis,
officium vestrum in desiderio sit. Tota vita christiani
boni, sanctum desiderium est. Quod autem desideras,
nondum vides; sed desiderando capax efficeris,
<pb n="2009"/>
ut cum venerit quod videas, implearis. Sicuti enim
si velis implere aliquem sinum, et nosti quam magnum
est quod dabitur, extendis sinum vel sacci vel utris
vel alicujus rei: nosti quantum missurus es, et vides
quia angustus est sinus; extendendo facis capaciorem:
sic Deus differendo extendit desiderium, desiderando
extendit animum, extendendo facit capacem. Desideremus
ergo, fratres, quia implendi sumus. Videte Paulum
extendentem sinum, ut possit capere quod venturum
est. Ait enim: <hi>Non quia jam acceperim, aut jam perfectus
sim: fratres, ego me non arbitror apprehendisse.</hi> 
Quid ergo agis in hac vita, si nondum apprehendisti? <hi>Unum autem, quae retro oblitus, in ea quae ante sunt
extentus, secundum intentionem sequor ad palmam supernae
vocationis 
 <note>(Philipp. III, 13, 14)</note>
          </hi>. Extentum se
dixit, et secundum intentionem sequi se dixit. Minorem
se sentiebat ad capiendum quod oculus non vidit, nec
auris audivit, nec in cor hominis ascendit. Haec est vita
nostra, ut desiderando exerceamur. Tantum autem nos
exercet sanctum desiderium, quantum desideria nostra
amputaverimus ab amore saeculi. Jam diximus aliquando,
Exinani quod implendum est. Bono implendus
es, funde malum. Puta quia melle te vult implere
Deus: si aceto plenus es, ubi mel pones? Fundendum
est quod portabat vas: mundandum est ipsum vas;
mundandum est, etsi cum labore, cum tritura, ut fiat
aptum cuidam rei. Maledicamus, aurum dicamus, vinum
dicamus; quidquid dicimus quod dici non potest,
quidquid volumus dicere, Deus vocatur. Et quod dicimus
Deus, quid diximus? Duae istae syllabae sunt totum
quod exspectamus? Quidquid ergo dicere valuimus,
infra est: extendamus nos in eum, ut cum venerit,
impleat. <hi>Similes</hi> enim <hi>ei erimus; quoniam videbimus
eum sicuti est.</hi> </p>
        </div3>
<div3>
          <head>7.</head>
          <p>
 <hi>Et omnis qui habet spem hanc in ipso.</hi> Videtis
quia in spe nos posuit. Videtis quemadmodum congruit
apostolus Paulus coapostolo suo, <hi>Spe salvi facti
sumus. Spes autem quae videtur, non est spes: quod
enim videt quis, quid sperat? Si enim quod non videmus
speramus, per patientiam exspectamus <note>(Rom. VIII,
24, 25)</note>
          </hi>. Ipsa patientia exercet desiderium. Mane tu,
nam manet ille: et persevera in ambulando, ut pervenias;
quia quo tendis, non migrabit. Videte: <hi>Et
omnis qui habet spem hanc in ipso, castificat semetipsum,
sicut et ipse castus est.</hi> Videte quemadmodum non
abstulit liberum arbitrium, ut diceret, <hi>castificat semetipsum.</hi> 
Quis nos castificat nisi Deus? Sed Deus te
nolentem non castificat. Ergo quod adjungis voluntatem
tuam Deo, castificas teipsum. Castificas te,
non de te, sed de illo qui venit ut inhabitet te.
Tamen quia agis ibi aliquid voluntate, ideo et tibi
aliquid tributum est. Ideo autem tibi tributum est, ut
dicas sicut in Psalmo, <hi>Adjutor meus esto, ne derelinquas
me <note>(Psal. XXVI, 9)</note>
          </hi>. Si dicis, <hi>Adjutor meus esto,</hi> 
aliquid agis: nam si nihil agis, quomodo ille adjuvat?</p>
        </div3>
<div3>
          <head>8.</head>
          <p>
 <hi>Omnis qui facit peccatum, et iniquitatem facit.</hi> 
<pb n="2010"/>
Nemo dicat, Aliud est peccatum, aliud iniquitas:
nemo dicat, Ego peccator homo sum, sed iniquus
non sum. <hi>Omnis</hi> enim <hi>qui facit peccatum, et iniquitatem
facit. Peccatum est iniquitas.</hi> Quid ergo facimus de
peccatis nostris et iniquitatibus? Audi quid dicat: <hi>Et
scitis quia ille manifestatus est, ut peccatum auferat;
et peccatum in ipso non est.</hi> In quo non est peccatum,
ipse venit auferre peccatum. Nam si esset et
in illo peccatum, auferendum esset illi, non ipse auferret. <hi>Omnis qui in ipso manet, non peccat.</hi> 
 In quantum
in ipso manet, in tantum non peccat. <hi>Omnis qui
peccat, non vidit eum, neque cognovit eum.</hi> Magna
ista quaestio: <hi>Omnis qui peccat, non vidit eum, neque
cognovit eum.</hi> Non est mirum. Non eum vidimus,
sed visuri sumus; non eum cognovimus, sed cognituri
sumus: credimus in eum quem non cognovimus.
An forte ex fide cognovimus, et specie nondum
cognovimus? Sed in fide et vidimus et cognovimus.
Si enim nondum videt fides, quare dicimur illuminati?
Est illuminatio per fidem, est illuminatio
per speciem. Modo cum peregrinamur, per fidem ambulamus,
non per speciem <note>(II Cor. V, 7)</note>. Ergo et justitia
nostra per fidem est, non per speciem. Erit
perfecta nostra justitia, cum videbimus per speciem
Modo non relinquamus eam justitiam quae est ex fide,
quoniam <hi>justus ex fide vivit <note>(Rom. I, 17)</note>
          </hi>, sicut ait
Apostolus. <hi>Omnis qui manet in ipso, non peccat.</hi> Nam <hi>omnis qui peccat, non vidit eum, neque cognovit eum.</hi> 
Non credit iste qui peccat: si autem credit, quantum
ad fidem ejus pertinet, non peccat.</p>
        </div3>
<div3>
          <head>9.</head>
          <p>
 <hi>Filioli, nemo vos seducat. Qui facit justitiam,
justus est, sicut et ille justus est.</hi> Numquid quando audivimus
quia justi sumus, <hi>sicut et ille,</hi> aequales nos
debemus putare Deo? Debetis nosse quid est, <hi>sicut:</hi> 
jamdudum enim dixit, <hi>Castificat semetipsum, sicut
ipse castus est.</hi> Jam ergo par et aequalis est castitas
nostra castitati Dei, et justitia nostra justitiae Dei?
Quis hoc dicat? Sed, <hi>sicut,</hi> non semper ad aequalitatem
dici solet. Quomodo, verbi gratia, visa basilica
ista ampla, si velit facere aliquis minorem, sed tamen
proportione ad mensuras ejus, ut verbi gratia, si lata
est ista simplum, et longa duplum; faciat et ille latam
simplum, et longam duplum: videtur sic fecisse
sicut est ista. Sed ista habet, verbi gratia, centum
cubitos, illa triginta: et sic est, et impar est. Videtis
quia non semper, <hi>sicut,</hi> ad parilitatem et aequalitatem
refertur. Verbi gratia, videte quantum sit inter
faciem hominis, et imaginem de speculo: facies in
imagine, facies in corpore; imago in imitatione, corpus
in veritate. Et quid dicimus? Nam sicut hic oculi,
ita et ibi: sicut hic aures, ita et ibi aures sunt. Dispar
est res; sed, <hi>sicut,</hi> ad similitudinem dicitur. Habemus
ergo et nos imaginem Dei; sed non illam quam
habet Filius aequalis Patri; tamen et nos pro modulo
nostro si non sicut ille essemus, ex nulla parte similes
diceremur. Ergo castificat nos sicut et ipse castus
est; sed ille castus aeternitate, nos casti fide: justi
sumus sicut et ipse justus est; sed ipse in ipsa incommutabili
perpetuitate, nos justi credendo in quem
<pb n="2011"/>
non videmus, ut aliquando videamus. Et cum perfecta
fuerit justitia nostra, cum facti aequales Angelis
fuerimus; nec tunc illi aequabitur. Quanto ergo modo
ab illo longe est, quando nec tunc par erit?</p>
        </div3>
<div3>
          <head>10.</head>
          <p>
 <hi>Qui facit peccatum, de diabolo est; quia ab initio
diabolus peccat. De diabolo est,</hi> nostis quid dicat:
imitando diabolum. Nam neminem fecit diabolus,
neminem genuit, neminem creavit: sed quicumque
fuerit imitatus diabolum, quasi de illo natus, fit filius
diaboli imitando, non proprie nascendo. Quomodo
es filius Abrahae? numquid Abraham te genuit? Quomodo
Judae, filii Abrahae non imitantes fidem Abrahae,
facti sunt filii diaboli: de carne Abraham nati sunt,
et fidem Abrahae non sunt imitati. Si ergo qui inde
nati sunt, exhaeredati sunt, quia non sunt imitati;
tu qui non de illo natus es, efficeris filius, et sic eris
filius imitando. Et si diabolum fueris imitatus, quia
ille superbus exstitit et impius adversus Deum, eris
filius diaboli, imitando; non quia creavit te, aut
genuit te.</p>
        </div3>
<div3>
          <head>11.</head>
          <p>
 <hi>In hoc manifestatus est Filius Dei.</hi> Eia, fratres,
omnes peccatores ex diabolo nati sunt, in quantum
peccatores. Adam a Deo factus est: sed quando consensit
diabolo, ex diabolo natus est; et tales omnes
genuit qualis erat. Cum ipsa concupiscentia nati sumus;
et antequam nos debita nostra addamus, de
illa damnatione nascimur. Nam si cum nullo peccato
nascimur, quid est quod cum infantibus ad Baptismum
curritur, ut solvantur? Ego duas nativitatos
attendite, fratres, Adam et Christum: duo sunt
homines; sed unus ipsorum homo homo, alter ipsorum
homo Deus. Per hominem hominem, peccatores
sumus: per hominem Deum, justificamur. Nativitas
illa dejecit ad mortem; ista nativitas erexit ad vitam:
nativitas illa trahit secum peccatum; nativitas ista
liberat a peccato. Ideo enim venit Christus homo, ut
solveret peccata hominum. <hi>In hoc manifestatus est Filius
Dei, ut solvat opera diaboli.</hi> </p>
        </div3>
<div3>
          <head>12.</head>
          <p>
 Caetera commendo Charitati vestrae, ne vos gravem.
Ipsa enim quaestio est, in qua solvenda laboramus,
quia peccatores nos dicimus: si enim quis dixerit
se esse sine peccato, mendax est. Et in ipsius
Epistola Joannis invenimus, <hi>Si dixerimus quia peccatum
non habemus, nos ipsos seducimus.</hi> Meminisse enim
debetis priorum: <hi>Si dixerimus quia peccatum non
habemus, nos ipsos seducimus, et veritas in nobis non est <note>(I Joan. I, 8)</note>
          </hi>.
Et rursus in consequentibus audis, <hi>Qui
natus est ex Deo, non peccat: Qui facit peccatum, non
vidit eum, neque cognovit eum: Omnis qui facit peccatum,
de diabolo est.</hi> Ex Deo non est peccatum. Iterum
terret nos. Quomodo nati sumus ex Deo, et
quomodo nos fatemur peccatores? An dicturi sumus,
quia de Deo nati non sumus? Et quid faciunt ista
Sacramenta in infantibus? Quid dixit Joannes? <hi>Qui
natus est ex Deo, non peccat.</hi> Ipse Joannes iterum
dixit, <hi>Si dixerimus quia peccatum non habemus, nosmetipsos
seducimus, et veritas in nobis non est.</hi> Magna
<pb n="2012"/>
quaestio est et angusta; et ad hanc solvendam intentam
fecerim Charitatem vestram. In nomine Domini
eras quod inde dederit, disseremus.
</p>
        </div3>
      </div1>

<div1>
        <head>TRACTATUS V. <hi>In id quod sequitur,</hi> Omnis qui natus est ex Deo, non facit peccatum; <hi>usque ad id,</hi> Non diligamus verbo tantum et lingua, sed opere et veritate. <hi>Cap.</hi> III, V\. 9-18.</head>
<div3>
          <head>1.</head>
          <p>
 Intente audite, obsecro vos, quia res non minima
versatur in medio: et non dubito quia hesterno
die adfuistis intente, quod et hodie intentius convenistis.
Est enim non parva quaestio, quomodo dicat
in ista Epistola, <hi>Qui natus est ex Deo, non peccat:</hi> 
et quomodo in eadem Epistola superius dixit, <hi>Si
dixerimus quia peccatum non habemus, nos ipsos seducimus,
et veritas in nobis non est <note>(I Joan. I, 8)</note>
          </hi>. Quid
facturus est quem uterque sermo ex eadem Epistola
in medio coarctavit? Si se confessus fuerit peccatorem,
timet ne dicatur illi, Non ergo ex Deo natus
es; quia scriptum est, <hi>Qui natus est ex Deo, non peccat.</hi> 
Si autem dixerit se justum, et non habere peccatum,
accipit ex alia parte plagam ex ipsa Epistola, <hi>Si dixerimus quia peccatum non habemus, nos ipsos
seducimus, et veritas in nobis non est.</hi> 
 Positus ergo
homo in medio, quid dicat, et quid confiteatur, aut
quid profiteatur, non invenit. Profiteri se esse sine
peccato, periculosum est; et non solum periculosum,
sed etiam mendosum: <hi>Nos ipsos,</hi> inquit, <hi>seducimus,
et veritas in nobis non est, si dixerimus quia peccatum
non habemus.</hi> Sed utinam non haberes, et diceres!
verum enim diceres, nec in veritate promenda ullum
iniquitatis vel vestigium formidares. Sed ideo male
facis si dicis quia mendacium dicis: <hi>Veritas,</hi> inquit, <hi>in nobis non est, si dixerimus quia peccatum non habemus.</hi> 
Non ait, Non habuimus; ne forte de praeterita
vita dictum videretur. Habuit enim peccata homo iste;
sed ex quo natus est ex Deo, coepit non habere. Si
ita esset, nulla nos angustaret quaestio. Diceremus
enim: Fuimus peccatores, sed modo justificati sumus
habuimus peccatum, sed modo non habemus. Non
hoc ait: sed quid ait? <hi>Si dixerimus quia peccatum non
habemus, nos ipsos seducimus, et veritas in nobis non
est.</hi> Post aliquantum rursus, <hi>Qui natus est ex Deo,</hi> 
inquit, <hi>non peccat.</hi> Numquid Joannes ipse non erat
natus ex Deo? Si Joannes non erat natus ex Deo, de
quo audistis quia supra pectus Domini recumbebat;
aliquis sibi audet promittere regenerationem factam
in se, quam ille habere non meruit, qui super pectus
Domini recumbere meruit? Quem Dominus plus quam
caeteros diligebat <note>(Joan. XIII, 23)</note>, ipsum solum de
Spiritu non genuerat?</p>
        </div3>
<div3>
          <head>2.</head>
          <p>
 Attendite nunc verba ista: adhuc angustias nostras
commendo, ut per intentionem vestram, quae
oratio est et pro nobis et pro vobis, dilatet Deus, et
det exitum; ne aliquis in verbo ejus inveniat occasionem
perditionis suae, quod verbum non est praedicatum
et conscriptum, nisi ad medicinam et salutem. <hi>Omnis,</hi> 
 inquit, <hi>qui facit peccatum, et iniquitatem
facit.</hi> Ne forte discernas: <hi>Peccatum iniquitas est.</hi> Ne
<pb n="2013"/>
dicas, Peccator sum, sed iniquus non sum: <hi>Peccatum
iniquitas est. Et scitis quia in hoc ille manifestatus est,
ut peccata auferat; et peccatum in illo non est.</hi> Et quid
prodest nobis quia venit sine peccato? <hi>Omnis qui
non peccat, in ipso manet: et omnis qui peccat, non
vidit eum, neque cognovit eum. Filioli, nemo vos seducat.
Qui facit justitiam, justus est, sicut et ille justus
est.</hi> Jam ista diximus, quia <hi>sicut</hi> secundum quamdam
similitudinem, non secundum aequalitatem, dici solet. <hi>Qui facit peccatum, de diabolo est; quia ab initio diabolus
peccat.</hi> 
 Et hoc diximus, quia neminem creavit
diabolus, neque genuit; sed imitatores ejus tanquam
ex illo nascuntur. <hi>In hoc manifestatus est Filius Dei,
ut solvat opera diaboli <note>(Joan. III, 4-8)</note>
          </hi>. Ergo ut solvat
peccata ille qui non habet peccatum. Deinde sequitur: <hi>Omnis qui natus est ex Deo, non facit peccatum,
quia semen ejus in ipso manet; et non potest peccare,
quia ex Deo natus est.</hi> 
 Fortiter instrinxit. Fortassis secundum
quoddam peccatum dixit, <hi>non peccat,</hi> non
secundum omne peccatum: ut quod ait, <hi>Qui natus
est ex Deo, non peccat,</hi> certum quoddam peccatum
intelligas, quod non potest admittere homo qui ex
Deo natus est: et tale peccatum est illud, ut si quisquam
illud admiserit, confirmet caetera; si quis autem
hoc non admiserit, solvat caetera. Quod est hoc
peccatum? Facere contra mandatum. Quod est mandatum? <hi>Mandatum novum do vobis, ut vos invicem diligatis <note>(Id. XIII, 34)</note>
          </hi>.
Intendite. Hoc mandatum
Christi dilectio vocatur: per hanc dilectionem peccata
solvuntur. Haec si non teneatur, et grave peccatum
est, et radix omnium peccatorum.</p>
        </div3>
<div3>
          <head>3.</head>
          <p>
 Intendite, fratres; protulimus aliquid in quo
bene intelligentibus soluta est quaestio. Sed numquid
cum celerioribus tantum ambulamus viam? Et qui
tardius ambulant, non sunt relinquendi. Versemus
hoc quibus possumus verbis, ut ad omnes perveniat.
Puto enim, fratres, quia omnis homo sollicitus est
pro anima sua, qui non sine causa intrat Ecclesiam,
qui non temporalia quaerit in Ecclesia, qui non propterea
intrat ut transigat negotia saecularia; sed ideo
intrat, ut aliquid sibi aeternum promissum teneat, quo
perveniat: necesse est cogitet quemadmodum ambulet
in via, ne remaneat, ne retro eat, ne aberret,
ne claudicando non perveniat. Qui ergo sollicitus est,
tardus sit, velox sit, non recedat de via Hoc ergo
dixi, quia <hi>qui natus est ex Deo, non peccat,</hi> fortassis
secundum quoddam peccatum voluit intelligi: nam
erit contrarium illi loco, <hi>Si dixerimus quia peccatum
non habemus, nos ipsos seducimus, et veritas in nobis
non est.</hi> Sic ergo potest solvi quaestio. Est quoddam
peccatum quod non potest admittere ille qui natus est
ex Deo; et quo non admisso solvuntur caetera, quo
admisso confirmantur caetera. Quod est hoc peccatum?
Facere contra mandatum Christi, contra testamentum
novum. Quod est mandatum novum? <hi>Mandatum novum
do vobis, ut vos invicem diligatis.</hi> Qui facit contra charitatem
<pb n="2014"/>
et contra dilectionem fraternam, non audeat
gloriari, et dicere natum se esse ex Deo: qui autem
in dilectione fraterna constitutus est, certa sunt peccata
quae non potest admittere, et hoc maxime ne
oderit fratrem. Et quid de caeteris peccatis facit, unde
dictum est, <hi>Si dixerimus quia peccatum non habemus,
nos ipsos seducimus, et veritas in nobis non est?</hi> Audiat
securitatem de alio loco Scripturae: <hi>Charitas cooperit
multitudinem peccatorum <note>(I Petr. IV, 8)</note>
          </hi>.</p>
        </div3>
<div3>
          <head>4.</head>
          <p>
 Charitatem ergo commendamus; charitatem commendat
haec Epistola. Post resurrectionem Dominus
quid aliud interrogavit Petrum, nisi, <hi>Amas me?</hi> Et
parum fuit semel interrogare; et iterum nihil aliud, et
tertio nihil aliud. Cum jam tertio ille taedio afficeretur,
quasi non sibi crederet, quomodo qui nesciret
quid in illo ageretur; tamen et primo, et secundo, et
tertio hoc interrogavit. Ter negavit timor, ter confessus
est amor <note>(Joan. XXI, 15-17)</note>. Ecce amat Petrus
Dominum. Quid praestaturus Domino? Non enim et
ipse non turbatus est in illo psalmo, <hi>Quid retribuam
Domino pro omnibus quae retribuit mihi?</hi> Qui enim dicebat
haec in Psalmo, attendebat quanta sibi essent
praestita a Deo; et quaerebat quid retribueret Deo, et
non inveniebat. Quidquid enim retribuere volueris, ab
ipso accepisti ut reddas. Et quid invenit ut retribuat?
Quod, ut diximus, fratres, ab ipso acceperat, hoc invenit
quod retribueret. <hi>Calicem salutaris accipiam, et
nomen Domini invocabo <note>(Psal. CXV, 12, 13)</note>
          </hi>. Quis enim
illi dederat calicem salutarem, nisi ille cui volebat
retribuere? Accipere autem calicem salutarem, et invocare
nomen Domini, hoc est satiari charitate; et
ita satiari, ut non solum non oderis fratrem, sed
paratus sis mori pro fratre. Perfecta ista charitas est,
ut paratus sis mori pro fratre. Hanc ipse Dominus in
se exhibuit, mortuus pro omnibus, orans pro eis a
quibus crucifigebatur, et dicens: <hi>Pater, ignosce illis,
quia nesciunt quid faciunt <note>(Luc. XXIII, 34)</note>
          </hi>. Sed si solus
hoc fecit, non erat magister, si discipulos non habebat.
Secuti discipuli hoc fecerunt. Lapidabatur Stephanus,
et genu fixo ait: <hi>Domine, ne statuas illis hoc
delictum <note>(Act. VII, 59)</note>
          </hi>. Amabat a quibus occidebatur,
quia et pro ipsis moriebatur. Audi et apostolum Paulum: <hi>Et ipse,</hi> 
 inquit, <hi>impendar pro animabus vestris <note>(II Cor. XII, 15)</note>
          </hi>.
Inter illos enim erat pro quibus Stephanus
deprecabatur, quando eorum manibus moriebatur.
Perfecta ergo charitas haec est. Si quis tantam
habuerit charitatem, ut paratus sit pro fratribus etiam
mori, perfecta est in illo charitas. Sed numquid mox
ut nascitur, jam prorsus perfecta est? Ut perficiatur,
nascitur: cum fuerit nata, nutritur; cum fuerit nutrita
roboratur; cum fuerit roborata, perficitur: cum ad
perfectionem venerit, quid dicit? <hi>Mihi vivere Christus
est, et mori lucrum. Optabam dissolvi et esse cum Christo;
multo enim magis optimum: manere in carne necessarium
propter vos <note>(Philipp. I, 21-24)</note>
          </hi>. Propter eos
volebat vivere, pro quibus paratus erat mori.</p>
        </div3>
<div3>
          <head>5.</head>
          <p>
 Et ut noveritis quia ipsa est perfecta charitas,
quam non violat, et in quam non peccat qui natus est
ex Deo; hoc Dominus dicit Petro: <hi>Petre, amas me!</hi> 
<pb n="2015"/>
Et ille: <hi>Amo.</hi> Non ait, Si amas me, obsequere mihi.
Quando enim erat Dominus in carne mortali, esurivit,
sitivit: eo tempore quo esuriebat et sitiebat, susceptus
est hospitio; ministrarunt illi qui habuerunt, de
substantia sua, sicut legimus in Evangelio <note>(Luc. VIII,
3)</note>. Suscepit eum hospitio Zacchaeus: salvus factus est
a morbo, suscepto medico. Quo morbo? Avaritiae.
Erat enim ditissimus, et princeps publicanorum. Attendite
sanatum a morbo avaritiae. <hi>Dimidium,</hi> inquit, <hi>bonorum meorum do pauperibus; et si cui aliquid tuli,
quadruplum reddam 
 <note>(Id. XIX, 6 8)</note>
          </hi>. Ideo servavit alterum
dimidium, non quo frueretur, sed unde debita
solveret. Suscepit ergo tunc medicum hospitio, quia
erat infirmitas carnis in Domino, cui hoc obsequium
praeberent homines: et hoc, quia voluit praestare obsequentibus;
obsequentibus enim proderat, non illi.
Cui enim Angeli ministrabant, horum obsequium requirebat?
Nec Elias servus illius hoc necessarium
habebat aliquando, cui panem et carnem per corvum
mittebat; et tamen ut vidua religiosa benediceretur,
mittitur servus Dei, pascitur a vidua quem Deus in
secreto pascebat <hi>(III Reg XVII, 4-9)</hi>. Verumtamen
quanquam de his servis Dei sibi praestent, qui eorum
indigentiam considerant, propter illam mercedem a
Domino in Evangelio manifestissime positam, <hi>Qui suscipit
justum in nomine justi, mercedem justi accipiet;
et qui suscipit prophetam in nomine prophetae, mercedem
prophetae accipiet; et qui dederit calicem aquae frigidae
uni ex his minimis tantum in nomine discipuli, amen
dico vobis, non perdet mercedem suam <note>(Matth. X, 41 et
42)</note>
          </hi>: quamvis ergo sibi praestent qui hoc faciunt, tamen
nec hoc poterat praeberi ascensuro in coelum.
Quid illi poterat retribuere Petrus, qui amabat illum?
Audi quid: <hi>Pasce oves meas;</hi> id est, Fac pro fratribus
quod pro te feci. Omnes sanguine meo redemi: nolite
dubitare mori pro veritatis confessione, ut caeteri vos
imitentur.</p>
        </div3>
<div3>
          <head>6.</head>
          <p>
 Sed haec, ut diximus, fratres, perfecta charitas
est; qui natus est ex Deo, habet illam. Intendat Charitas
vestra, videte quid dicam. Ecce accepit Sacramentum
nativitatis homo baptizatus; Sacramentum
habet, et magnum Sacramentum, divinum, sanctum,
ineffabile. Considera quale: ut novum hominem faciat
dimissione omnium peccatorum. Attendat tamen in
cor, si perfectum est ibi, quod factum est in corpore:
videat si habet charitatem, et tunc dicat, Natus sum
ex Deo. Si autem non habet, characterem quidem
impositum habet, sed desertor vagatur. Habeat charitatem;
aliter non se dicat natum ex Deo. Sed habeo,
inquit, sacramentum. Audi Apostolum: <hi>Si sciam
omnia sacramenta, et habeam omnem fidem, ita ut
montes transferam, charitatem autem non habeam, nihil
sum <note>(I Cor. XIII, 2)</note>
          </hi>.</p>
        </div3>
<div3>
          <head>7.</head>
          <p>
 Hoc, si meministis, commendavimus, cum istam
Epistolam legere inciperemus, nihil in ea nobis sic
commendari, quomodo charitatem. Et si videtur alia
et alia dicere, illuc facit reditum; et ad ipsam charitatem
omnia vult referre quaecumque dixerit. Videamus
si et hic hoc facit. Attende: <hi>Omnis qui natus est
<pb n="2016"/>
ex Deo, non facit peccatum.</hi> Quaerimus quod peccatum:
quia si omne intellexeris, contrarius erit illi loco, <hi>Si
dixerimus quia peccatum non habemus, nosmetipsos seducimus,
et veritas in nobis non est.</hi> Ergo dicat quod
peccatum, doceat nos; ne forte ego temere dixerim
peccatum hoc esse violationem charitatis, quia supra
dixit, <hi>Que odit fratrem suum, in tenebris est, et in tenebris
ambulat, et nescit quo eat, quia tenebrae excaecaverunt
oculos ejus <note>(I Joan. II, 11)</note>
          </hi>. Sed forte dixit aliquid
in posterioribus, et nominavit charitatem. Videte
quia circuitus ille verborum hunc habet finem,
hunc habet exitum. <hi>Omnis qui natus est ex Deo, non
peccat; quia semen ejus in ipso manet.</hi> Semen Dei, id
est, verbum Dei: unde dicit Apostolus, <hi>Per Evangelium
ego vos genui <note>(I Cor. IV, 15)</note>
          </hi>. <hi>Et non potest peccare,
quia ex Deo natus est.</hi> Dicat hoc, videamus in
quo non potest peccare. <hi>In hoc manifestati sunt filii
Dei et filii diaboli. Omnis qui non est justus, non est a
Deo, et qui non diligit fratrem suum.</hi> Certe jam manifestum
est unde dicat, <hi>Et qui non diligit,</hi> inquit, <hi>fratrem
suum.</hi> Dilectio ergo sola discernit inter filios Dei
et filios diaboli. Signent se omnes signo crucis Christi;
respondeant omnes, Amen; cantent omnes, Alleluia;
baptizentur omnes, intrent Ecclesias, faciant
parietes basilicarum: non discernuntur filii Dei a filiis
diaboli, nisi charitate. Qui habent charitatem, nati
sunt ex Deo: qui non habent, non sunt nati ex Deo.
Magnum indicium, magna discretio. Quidquid vis
habe; hoc solum non habeas, nihil tibi prodest: alia
si non habeas, hoc habe, et implesti Legem. <hi>Qui enim
diligit alterum, Legem implevit,</hi> ait Apostolus: et, <hi>Plenitudo
Legis charitas <note>(Rom. XIII, 8, 10)</note>
          </hi>. Puto istam
margaritam esse illam quam homo negotiator quaesisse
describitur in Evangelio, qui invenit unam margaritam,
et vendidit omnia quae habebat, et emit eam <note>(Matth. XIII, 46)</note>.
Haec est margarita pretiosa, charitas,
sine qua nihil tibi prodest quodcumque habueris:
quam si solam habeas, sufficit tibi. Modo cum fide
vides, tunc cum specie videbis. Si enim amamus cum
non videmus, quomodo amplectemur cum viderimus?
Sed ubi nos debemus exercere? In amore fraterno.
Potes mihi dicere, Non vidi Deum; numquid potes
mihi dicere, Non vidi hominem? Dilige fratrem. Si
enim fratrem quem vides dilexeris, simul videbis et
Deum; quia videbis ipsam charitatem, et intus inhabitat
Deus.</p>
        </div3>
<div3>
          <head>8.</head>
          <p>
 <hi>Qui non est justus, non est ex Deo; et qui non diligit
fratrem suum. Quia haec est annuntiatio:</hi> vide quomodo
confirmat: <hi>Quia haec est annuntiatio quam audivimus
ab initio, ut diligamus invicem.</hi> Manifestavit nobis
inde se dicere: contra hoc mandatum quisquis
facit, in peccato illo est scelerato, in quod incidunt
qui non nascuntur ex Deo. <hi>Non sicut Cain qui ex maligno
erat, et occidit fratrem suum. Et cujus rei gratia
occidit? Quia opera ejus maligna fuerunt, fratris vero
ejus justa.</hi> Ergo ubi est invidia, amor fraternus esse
non potest. Intendat Charitas vestra. Qui invidet, non
<pb n="2017"/>
amat. Peccatum diaboli est in illo; quia et diabolus
invidendo dejecit. Cecidit enim, et invidit stanti. Non
ideo voluit dejicere ut ipse staret, sed ne solus caderet.
Tenete in animo ex hoc quod subjecit, invidiam
non posse esse in charitate. Habes aperte cum laularetur
ipsa charitas, <hi>Charitas non aemulatur <note>(I Cor. XIII,
I)</note>
          </hi>. Non fuit charitas in Cain; et nisi esset charitas in
Abel, non acciperet Deus sacrificium ejus. Cum enim
ambo obtulissent, ille de fructibus terrae, ille de fetibus
ovium; quid putatis, fratres, quia Deus fructus
terrae neglexit, et fetus ovium dilexit? Non intendit
Deus ad manus; sed in corde vidit: et quem vidit
cum charitate offerre, ipsius sacrificium respexit;
quem vidit cum invidia offerre, ab ipsius sacrificio
oculos avertit. Opera ergo bona Abel non dicit nisi
charitatem: opera mala Cain non dicit nisi odium
fraternum. Parum est quia odit fratrem suum, et invidit
operibus bonis; quia imitari noluit, necare voluit.
Et hinc apparuit quia filius erat diaboli, et ille
hinc apparuit justus Dei. Hinc ergo discernuntur homines,
fratres mei. Nemo attendat linguas, sed facta
et cor. Si non bene faciat pro fratribus suis, ostendit
quid in se habeat. Tentationibus probantur homines.</p>
        </div3>
<div3>
          <head>9.</head>
          <p>
 <hi>Nolite mirari, fratres, si odit nos mundus.</hi> Numquid
saepe vobis dicendum est quid est mundus? Non
coelum, non terra, nec ista opera quae Deus fecit; sed
dilectores mundi. Ista saepe dicendo quibusdam onerosus
sum: sed usque adeo non frustra dico, ut aliqui
interrogentur an dixerim, et non respondeant.
Ergo vel inculcando haereat aliquid in cordibus audientium.
Quid est mundus? Mundus est, quando in
malo ponitur, dilectores mundi: mundus quando in
laude ponitur, coelum et terra est, et quae in his
opera Dei; unde dicitur, <hi>Et mundus per eum factus est <note>(Joan. I, 10)</note>
          </hi>.
Item mundus est plenitudo terrae, sicut
dixit ipse Joannes, <hi>Non solum autem nostrorum peccatorum
propitiator est, sed et totius mundi <note>(I Joan. II, 2)</note>
          </hi>.
Mundi dicit omnium fidelium per orbem sparsorum.
Mundus autem in malo, amatores mundi sunt. Qui
amant mundum, fratrem amare non possunt.</p>
        </div3>
<div3>
          <head>10.</head>
          <p>
 <hi>Si odit nos mundus: nos scimus.</hi> Quid nos scimus? <hi>Quia transivimus de morte ad vitam.</hi> 
 Unde scimus? <hi>Quia diligimus fratres.</hi> 
 Nemo interroget hominem;
redeat unusquisque ad cor suum: si ibi invenerit
charitatem fraternam, securus sit, quia transiit a
morte ad vitam. Jam in dextera est: non attendat
quia modo gloria ejus occulta est: cum venerit Dominus,
tunc apparebit in gloria. Viget enim, sed adhuc
in hieme; viget radix, sed quasi aridi sunt rami: intus
est medulla quae viget, intus sunt folia arborum,
intus fructus; sed aestatem exspectant. Ergo <hi>nos scimus
quia transivimus de morte ad vitam, quia diligimus
fratres. Qui non diligit, manet in morte.</hi> Ne putetis,
fratres, leve esse, odisse aut non diligere, audite
quod sequitur: <hi>Omnis qui odit fratrem suum, homicida
<pb n="2018"/>
est.</hi> Jam ergo si contemnebat quisquam odium fraternum,
numquid et homicidium in corde suo contempturus
est? Non movet manus ad occidendum hominem,
homicida jam tenetur a Domino; vivit ille, et
iste jam interfector judicatur. <hi>Omnis qui odit fratrem
suum, homicida est. Et scitis quia omnis homicida non
habet vitam aeternam in se manentem.</hi> </p>
        </div3>
<div3>
          <head>11.</head>
          <p>
 <hi>In hoc cognoscimus dilectionem.</hi> Perfectionem
dilectionis dicit, perfectionem illam quam commendavimus. <hi>In hoc cognoscimus dilectionem, quia ille pro
nobis animam suam posuit: et nos debemus animas pro
fratribus ponere.</hi> 
 Ecce unde veniebat, <hi>Petre, amas me?
pasce oves meas.</hi> Nam ut noveritis quia sic ab eo pasci
volebat oves suas, ut animam suam pro ovibus poneret;
hoc illi continuo dixit,   Cum juvenis esses, praecingebas
te, et ibas quo volebas; cum autem fueris
senior, alius te praecinget, et tollet te quo tu non vis.
Hoc autem dixit,   ait Evangelista,   significans qua
morte clarificaturus erat Deum   <note>(Joan. XXI, 15 19)</note>:
ut cui dixerat,   Pasce oves meas,   doceret eum ponere
animam pro ovibus suis.</p>
        </div3>
<div3>
          <head>12.</head>
          <p>
 Unde incipit charitas, fratres? Modicum attendite:
quo perficiatur audistis; ipsum finem et modum
ipsum et Dominus in Evangelio commendavit: <hi>Majorem
charitatem nemo habet,</hi> ait, <hi>quam ut animam suam
ponat pro amicis suis <note>(Id. XV, 13)</note>
          </hi>. Perfectionem ergo
ejus ostendit in Evangelio, et hic commendata est ejus
perfectio: sed interrogatis vos, et dicitis vobis, Quando
possumus habere istam charitatem? Noli cito de te
desperare: forte nata est, sed nondum perfecta est;
nutri eam, ne effocetur. Sed dicturus es mihi, Et
unde novi? Quo enim perficiatur audivimus; unde incipiat
audiamus. Sequitur, et dicit: <hi>Qui autem habuerit
facultates mundi, et viderit fratrem suum esurientem,
et clauserit viscera sua ab eo: quomodo poterit dilectio
Dei manere in eo?</hi> Ecce unde incipit charitas.
Si nondum es idoneus mori pro fratre, jam idoneus
esto dare de tuis facultatibus fratri Jam percutiat viscera
tua charitas, ut non de jactantia facias, sed de
intimo adipe misericordiae; ut consideres illum in
egestate positum. Si enim superflua non potes dare
fratri tuo, animam tuam potes ponere pro fratre? Jacet
pecunia in sinu tuo, quam tibi fures possunt auferre;
et si illam non auferent fures, moriendo illam
deseres, etiam si te illa viventem non deserat: quid
inde facturus es? Esurit frater tuus, in necessitate positus
est: fortassis suspenditur, a creditore angustatur;
non habet ipse, habes tu: frater tuus est, simul
empti estis, unum est pretium vestrum, ambo sanguine
Christi redempti estis: vide si misereris, si habes
facultates mu di. Quid ad me pertinet, forte dicis?
Ego daturus sum pecuniam meam, ne ille molestiam
patiatur? Si hoc tibi responderit cor tuum,
dilectio Patris non in te manet. Si dilectio Patris non
in te manet, non es natus ex Deo. Quomodo te gloriaris
esse christianum? Nomen habes, et facta non
habes Si autem nomen secutum fuerit opus, dicat te
quisquam paganum, tu factis ostende te christianum.
Nam si factis non ostendis te christianum, omnes te
<pb n="2019"/>
christianum vocent, quid tibi prodest nomen, ubi res
non invenitur?   Qui autem habuerit facultates mundi,
et viderit fratrem suum egentem, et clauserit viscera
sua ab eo; quomodo potest dilectio Dei manere in
eo?   Et sequitur:   Filioli, non diligamus verbo
tantum et lingua, sed opere et veritate.  </p>
        </div3>
<div3>
          <head>13.</head>
          <p>
 Puto manifestatum esse vobis magnum et necessarium
secretum et sacramentum, fratres mei.
Quid valeat charitas, omnis Scriptura commendat;
sed nescio si alicubi amplius quam in ista Epistola
commendetur. Rogamus vos et obsecramus in Domino,
ut et illa quae audistis memoria teneatis; et ad ea
quae adhuc dicenda sunt, donec finiatur ipsa Epistola,
intenti veniatis, intenti audiatis. Aperite autem cor ad
semina bona: exstirpate spinas, ne effocetur in vobis
quod seminatur, sed potius crescat seges; et gaudeat
agricola, et horreum vobis praeparet tanquam frumentis,
non ignem tanquam paleis.
</p>
        </div3>
      </div1>

<div1>
        <head>TRACTATUS VI. <hi>In illud,</hi> Et in hoc cognoscimus quia ex veritate sumus; <hi>usque ad id,</hi> Et hic est Antichristus de quo audistis, <hi>etc. Cap.</hi> III, V\. 19-24, <hi>et cap.</hi> IV, V\. 1-3.</head>
<div3>
          <head>1.</head>
          <p>
 Si meministis, fratres, hesterno nos clausisse
sermonem ad istam sententiam, quae sine dubio manere
debuit et debet in corde vestro, quia ipsam novissimam
audistis:   Filioli, non diligamus verbo
tantum et lingua, sed opere et veritate.   Deinde sequitur:
  Et in hoc cognoscimus quia ex veritate sumus,
et coram ipso persuademus cordi nostro: quia
si male senserit cor nostrum, major est Deus corde
nostro, et novit omnia.   Dixerat,   Non diligamus
verbo tantum et lingua, sed opere et veritate:  
quaeritur a nobis, in quo opere et in qua veritate agnoscitur
qui diligit Deum, vel qui diligit fratrem suum.
Jam superius dixerat quousque charitas perficiatur;
quod et Dominus in Evangelio ait, <hi>Majorem hac nemo
habet charitatem, quam ut animam suam ponat pro
amicis suis <note>(Joan. XV, 13)</note>
          </hi>: et iste hoc dixerat, <hi>Sicut
ille animam suam pro nobis posuit, debemus et nos animas
pro fratribus ponere.</hi> Haec est perfectio charitatis;
et major omnino non potest inveniri. Sed quia non in
omnibus perfecta est, et desperare non debet in quo
perfecta non est, si jam nata est quae perficiatur: et
utique si nata est, nutrienda est, et quibusdam suis
nutrimentis ad perfectionem propriam perducenda.
Quaesivimus inchoationem charitatis unde incipiat, et
ibi continue invenimus: <hi>Si quis habet facultates mundi,
et viderit fratrem suum egentem, et clauserit viscera sua
adversus eum; quomodo dilectio Patris manet in illo <note>(I Joan. III, 16, 17)</note>
          </hi>?
Ergo hic incipit ista charitas,
fratres, ut de suis superfluis tribuat egenti, in angustiis
aliquibus constituto; ex eo quod sibi abundat
secundum tempus, a tribulatione temporali liberet
fratrem. Hinc exordium est charitatis. Hanc ita coeptam,
si verbo Dei et spe futurae vitae nutrieris, pervenies
ad illam perfectionem, ut paratus sis animam
tuam ponere pro fratribus tuis.</p>
        </div3>
<div3>
          <head>2.</head>
          <p>
 Sed quia multa talia fiunt ab his qui alia quaerunt,
et qui fratres non amant; revocemur ad testimonium
<pb n="2020"/>
conscientiae. Unde probamus quia talia multa
fiunt ab his qui fratres non amant? Quam multi se in
haeresibus et schismatibus martyres dicunt! Videntur
sibi animam ponere pro fratribus suis. Si pro fratribus
animam ponerent, non se ab universa fraternitate separarent.
Item quam multi sunt qui jactantiae causa
multa tribuunt, multa donant; et non ibi quaenunt nisi
laudem humanam et gloriam popularem, plenam ventis,
nulla stabilitate solidatam! Quia ergo sunt tales,
ubi probanda erit charitas fraterna? quia voluit illam
probari, et ait admonens: <hi>Filioli, non diligamus
verbo tantum et lingua, sed opere et veritate.</hi> Quaerimus,
In quo opere, in qua veritate? Potest esse manifestius
opus, quam tribuere pauperibus? Multi hoc jactantia
faciunt, non dilectione. Potest esse majus opus,
quam mori pro fratribus? Et hoc multi volunt putari
se facere, jactantia nominis comparandi, non visceribus
dilectionis. Restat ut ille diligat fratrem, qui ante
Deum ubi solus videt, cordi suo persuadet, et interrogat
cor suum an vere propter fratrum dilectionem
hoc faciat; et perhibet illi testimonium oculus qui
penetrat cor, quo homo attendere non potest. Ideo
Paulus apostolus, quia paratus erat mori pro fratribus,
et dicebat, <hi>Ipse impendar pro animabus vestris <note>(II Cor. XII, 15)</note>
          </hi>:
tamen quia Deus hoc videbat in
corde ipsius, non homines quibus loquebatur, ait illis, <hi>Mihi autem minimum est ut a vobis dijudicer, aut
ab humano die 
 <note>(I Cor. IV, 3)</note>
          </hi>. Et ostendit etiam ipse
quodam loco quia solent ista fieri inani jactantia, non
firmamento charitatis: ait enim cum de ipsius charitatis
commendatione loqueretur, <hi>Si distribuero omnia
mea pauperibus, et tradidero corpus meum ut ardeam,
charitatem autem non habeam, nihil mihi prodest <note>(Id.
XIII, 3)</note>
          </hi>. Potest enim quisquam hoc facere sine charitate?
Potest. Nam qui non habent charitatem,
diviserunt unitatem. Quaerite ibi, et videbitis
multos multa tribuere pauperibus; videbitis alios paratos
ad suscipiendam mortem, ita ut desistente persecutore,
seipsos praecipitent: isti sine dubio sine
charitate hoc faciunt. Revocemur ergo ad conscientiam,
de qua dicit Apostolus: <hi>Nam gloria nostra haec
est, testimonium conscientiae nostrae <note>(II Cor. I, 12)</note>
          </hi>. Revocemur
ad conscientiam, de qua idem dicit: <hi>Opus
autem suum probet unusquisque, et tunc in semetipso
gloriam habebit, et non in altero <note>(Galat. VI, 4)</note>
          </hi>. Opus
ergo suum probet unusquisque nostrum, utrum de
vena charitatis emanet, utrum de radice dilectionis
rami bonorum operum pullulent. <hi>Opus autem suum
probet unusquisque,</hi> ait, <hi>et tunc in semetipso gloriam
habebit, et non in altero:</hi> non quando illi perhibet
testimonium lingua aliena, sed quando perhibet conscientia
propria.</p>
        </div3>
<div3>
          <head>3.</head>
          <p>
 Hoc ergo hic commendat. <hi>In hoc cognoscimus
quia ex veritate sumus,</hi> quando opere et veritate, non
verbis et lingua tantum diligimus: <hi>et coram ipso persuademus
cordi nostro,</hi> Quid est, <hi>coram ipso?</hi> Ubi ipse
videt. Unde ipse Dominus in Evangelio: <hi>Cavete,</hi> inquit, <hi>facere justitiam vestram coram hominibus, ut videamini
<pb n="2021"/>
ab eis: alioquin mercedem non habebitis apud
Patrem vestrum qui in coelis est.</hi> 
 Et quid est, <hi>Nesciat
sinistra tua quid faciat dextera tua <note>(Matth. VI, 1, 3)</note>
          </hi>:
nisi quia dextera, pura conscientia est; sinistra,
mundi cupiditas? Multi per cupiditatem mundi
multa mira faciunt; sinistra operatur, non dextra.
Dextra debet operari, et nesciente sinistra, ut nec
misceat se cupiditas saeculi, quando aliquid boni dilectione
operamur. Et ubi hoc cognoscimus? Ante
Deum es, interroga cor tuum: vide quid fecisti,
et quid ibi appetisti; salutem tuam, an laudem
hominum ventosam. Intus vide: nam homo judicare
non potest quem videre non potest. Si persuademus
cordi nostro, coram ipso persuadeamus. <hi>Quia si male sentiat cor nostrum,</hi> 
 id est, accuset
nos intus, quia non eo animo facimus
quod faciendum sit; <hi>major est Deus corde nostro, et
novit omnia.</hi> Cor tuum abscondis ab homine; a Deo
absconde si potes. Quomodo abscondes ab eo, cui
dictum est a peccatore quodam timente et confitente: <hi>Quo ibo a spiritu tuo? et a facie tua quo fugiam?</hi> 
 Quaerebat
qua fugeret, ut evaderet judicium Dei, et non
inveniebat. Ubi enim non est Deus? <hi>Si ascendero,</hi> inquit, <hi>in coelum, ibi es: si descendero in infernum, ades <note>(Psal. CXXXVIII, 7, 8)</note>
          </hi>.
Quo iturus es? quo fugies?
Vis audire consilium? Si vis ab illo fugere, ad ipsum
fuge. Ad ipsum fuge confitendo, non ab ipso latendo:
latere enim non potes, sed confiteri potes. Dic illi, <hi>Refugium meum es tu 
 <note>(Psal. XXXI, 7)</note>
          </hi>; et nutriatur in
te dilectio, quae sola perducit ad vitam. Perhibeat tibi
testimonium conscientia tua, quia ex Deo est. Si ex
Deo est, noli illam velle ante homines jactare; quia
nec laudes hominum te levant in coelum, nec vituperationes
inde te deponunt. Ille videat qui coronat;
ille sit testis quo judice coronaris. <hi>Major est Deus
corde nostro, et novit omnia.</hi> </p>
        </div3>
<div3>
          <head>4.</head>
          <p>
 <hi>Dilectissimi, si cor non male senserit, fiduciam habemus
ad Deum.</hi> Quid est, <hi>cor non male senserit?</hi> Verum
nobis responderit, quia diligimus, et germana
dilectio est in nobis: non ficta, sed sincera; salutem
fraternam quaerens, nullum emolumentum exspectans
a fratre, nisi salutem ipsius. <hi>Fiduciam habemus ad
Deum; et quidquid postulaverimus, accipiemus ab eo,
quia mandata ejus servamus.</hi> Ideo non in conspectu
hominum, sed ubi ipse Deus videt in corde. <hi>Fiduciam</hi> 
ergo <hi>habemus ad Deum; et quidquid postulaverimus,
ab eo accipiemus:</hi> sed, <hi>quia mandata ejus servamus.</hi> 
Quae sunt mandata ejus? Numquid semper repetendum
est? <hi>Mandatum norum do vobis, ut vos invicem diligatis <note>(Joan. XIII, 34)</note>
          </hi>.
Ipsam charitatem loquitur, ipsam
commendat. Quisquis ergo habuerit charitatem fraternam,
et coram Deo habuerit, ubi Deus videt, corque
ejus interrogatum sub justo examine, non ei
aliud responderit, quam germanam ibi esse radicem
charitatis, unde boni fructus existant; habet fiduciam
apud Deum, et quidquid postulaverit, ab eo accipiet,
quia mandata ejus servat.</p>
        </div3>
<div3>
          <head>5.</head>
          <p>
 Occurrit quaestio quaedam, quia non ille aut ille
homo, aut tu aut ego, qui si petiero aliquid a Domino
<pb n="2022"/>
Deo nostro, et non accepero, facile de me potest dicere
unusquisque, Non habet charitatem; et de quolibet
homine hujus temporis facile dici potest; et
sentiat quis quod vult homo de homine: majorem
quaestionem non faciunt, nisi illi viri, quos sanctos
constat fuisse cum scriberent, et modo esse cum
Deo. Quis habet charitatem, si eam Paulus non habebat,
qui dicebat, <hi>Os nostrum patet ad vos, o Corinthii,
cor nostrum dilatatum est; non angustamini in nobis <note>(II Cor. VI, 11, 12)</note>
          </hi>;
qui dicebat, <hi>Impendar pro
animabus vestris <note>(Id. XII, 15)</note>
          </hi>: et tanta gratia in illo
erat, ut manifestaretur eum habere charitatem? Invenimus
eum tamen petisse, et non accepisse. Quid
dicimus, fratres? Quaestio est; intenti estote ad
Deum Magna et ista quaestio est. Quomodo de peccato
ubi dictum est, <hi>Qui natus est ex Deo, non peccat <note>(I Joan. III, 9)</note>
          </hi>;
invenimus hoc esse peccatum violare
charitatem, et hoc proprie designatum esse in hoc
loco: sic et nunc quaerimus quid dixerit. Si enim
verba attendas, planum videtur; si exempla, obscurum
est. Verbis his nihil est planius:   Et quidquid
postulaverimus, accipiemus ab eo; quia mandata
ejus servamus, et quae placent illi, in conspectu ejus
facimus. Quidquid postulaverimus,   ait,   accipiemus
ab eo.   Angustavit vehementer. Quia et ibi angustaret,
si diceret omne peccatum: sed ideo invenimus
locum exponendi, quia de certo peccato dixit, non
de omni; sed de quodam peccato, quod omnis qui
ex Deo natus est, non facit: et invenimus ipsum
quoddam peccatum violationem esse charitatis. Et
habemus exemplum de Evangelio manifestum, quando
ait Dominus, <hi>Si non venissem, peccatum non haberent <note>(Joan. XV, 22)</note>
          </hi>.
Quid ergo? ad innocentes Judaeos venerat,
quia sic loquitur? Ergo si ipse non veniret,
peccatum non haberent? Praesentia ergo medici fecit
aegrotum, febrem non abstulit? Quis hoc vel demens
dicat? Ille non venit nisi curare et sanare aegrotos.
Quare ergo dixit, <hi>Si non venissem, peccatum non haberent,</hi> 
nisi quia certum quoddam peccatum voluit
intelligi? Quoddam enim peccatum non haberent Judaei.
Quod peccatum? Quo in eum non crediderunt,
quo praesentem contempserunt. Sicut ergo ibi peccatum
dixit, et non est consequens ut omne peccatum
intelligamus, sed certum peccatum: sic et hic non
omne peccatum, ne contrarius sit illi loco ubi ait, <hi>Si dixerimus quia peccatum non habemus, nosmetipsos
seducimus, et veritas in nobis non est 
 <note>(I Joan. I, 8)</note>
          </hi>; sed certum quoddam peccatum, id est, violationem charitatis.
Hic autem plus nos constrinxit: Si petierimus,
dixit, si nos non accusaverit cor nostrum, et renuntiaverit
in conspectu Dei quia vera dilectio est
in nobis; <hi>quidquid postulaverimus, ab eo accipiemus.</hi> </p>
        </div3>
<div3>
          <head>6.</head>
          <p>
 Jam ergo dixi Charitati vestrae, fratres, nemo
attendat ad nos. Quid enim sumus nos? Aut quid estis
vos? Quid, nisi Ecclesia Dei, quae nota est omnibus?
Et si illi placet, in illa sumus; et qui dilectione in
illa manemus, ibi perseveremus, si volumus ostendere
dilectionem quam habemus. Verumtamen de apostolo
Paulo quid mali sensuri sumus? Ipse non diligebat
<pb n="2023"/>
fratres? Apud ipsum non erat testimonium conscientiae
ejus in conspectu Dei? Non erat in Paulo radix
illa charitatis, unde omnes boni fructus procedebant?
Quis hoc demens dixerit? Ubi ergo invenimus petisse
Apostolum et non accepisse? Ait ipse: <hi>In magnitudine
revelationum ne extollar, datus est mihi stimulus
carnis meae, angelus satanae, qui me colaphizet: propter
quod ter Dominum rogavi ut auferret eum a me; et dixit
mihi, Sufficit tibi gratia mea; nam virtus in infirmitate
perficitur <note>(II Cor. XII, 7-9)</note>
          </hi>. Ecce non est exauditus,
ut auferretur ab illo angelus satanae. Sed quare? Quia
non ei proderat. Ergo e auditus est ad salutem, qui
non est exauditus ad voluntatem. Noverit magnum
sacramentum Charitas vestra; quod ideo commendamus
vobis, ne excidat vobis in tentationibus vestris.
Sancti ad salutem per omnia exaudiuntur, semper
exaudiuntur ad salutem aeternam: ipsam desiderant;
quia secundum hanc semper exaudiuntur.</p>
        </div3>
<div3>
          <head>7.</head>
          <p>
 Sed discernamus exauditiones Dei. Invenimus
enim quosdam non exauditos ad voluntatem, exauditos
ad salutem: et rursus quosdam invenimus
exauditos ad voluntatem, et non exauditos ad salutem.
Hoc discernite, hoc tenete exemplum ejus
qui non est exauditus ad voluntatem, sed exauditus
ad salutem. Audi apostolum Paulum; nam ipsam
exauditionem ad salutem ostendit illi Deus: <hi>Sufficit
tibi,</hi> inquit, <hi>gratia mea; nam virtus in infirmitate
perficitur.</hi> Rogasti, clamasti, ter clamasti: ipsum
semel quod clamasti audivi, non averti aures meas a
te; novi quid faciam: tu vis auferri medicamentum
quo ureris; ego novi infirmitatem qua gravaris. Ergo
iste ad salutem exauditus est, ad voluntatem non est
exauditus. Quos invenimus exauditos ad voluntatem,
non exauditos ad salutem? Invenimus, putamus, aliquem
nequam, aliquem impium exauditum a Deo ad
voluntatem, non exauditum ad salutem? Si alicujus
hominis exemplum posuero, forte dicturus es mihi:
Tu illum dicis iniquum, nam justus erat; si justus non
esset, a Deo non exaudiretur. Talem propositurus
sum, de cujus iniquitate et impietate nemo dubitet.
Diabolus ipse petiit Job, et accepit <note>(Job I, 11, 12)</note>.
Nonne et hic de diabolo audistis quia <hi>qui facit peccatum,
ex diabolo est <note>(I Joan. III, 8)</note>
          </hi>? Non quia ille creavit,
sed quia iste imitatur. Nonne de illo dictum est, <hi>In veritate non stetit 
 <note>(Joan. VIII, 44)</note>
          </hi>? Nonne ipse est
antiquus ille serpens qui per feminam venenum primo
homini propinavit <note>(Gen. III, 1-6)</note>? Qui et ipsi Job feminam
propterea servavit, per quam maritus non consolaretur,
sed tentaretur <note>(Job II, 9)</note>. Ipse diabolus
petiit sanctum virum tentandum, et accepit: petiit
Apostolus ut auferretur ab eo stimulus carnis, et non
accepit. Sed Apostolus magis exauditus est quam diabolus.
Apostolus enim est exauditus ad salutem, etsi
non ad voluntatem: diabolus exauditus est ad voluntatem,
sed ad damnationem. Ideo enim concessus est
iste tentandus, ut eo probato esset ille cruciandus. Sed
hoc, tratres, non tantum in veteribus Libris invenimus,
sed et in Evangelio. Petierunt daemones a Domino,
cum eos excluderet ab homine, ut ire permitterentur
<pb n="2024"/>
in porcos. Non eis posset dicere Dominus, ut
nec illuc accederent? Non enim, si nollet, rebellaturi
erant contra regem coeli et terrae. Certi tamen mysterii
gratia et certa dispensatione dimisit daemones in
porcos <note>(Luc. VIII, 32)</note>, ut ostenderet diabolum in eis
dominari, qui vitam porcorum gerunt. Daemones ergo
exauditi sunt, Apostolus non est exauditus? An potius
quod verius est dicamus, I no Apostolus exauditus est,
daemones non sunt exauditi? Illorum voluntas facta
est, hujus sanitas perfecta est.</p>
        </div3>
<div3>
          <head>8.</head>
          <p>
 Secundum hoc intelligere debemus quia Deus
etsi voluntati nostrae non dat, saluti dat. Quid si enim
hoc petieris quod tibi obest, et medicus novit quia
obest tibi? Non enim non te exaudit medicus, quando
forte tu frigidam aquam petis, et si prodest, statim
dat; si non prodest, non dat. Non exaudivit, an potius
ad sanitatem exaudivit, quia voluntati contradixit?
Sit ergo in vobis charitas, fratres; sit in vobis, et securi
estote: et quando non vobis datur quod petitis,
exaudimini; sed nescitis. Multi dati sunt in manus
suas malo suo: de quibus dicit Apostolus, <hi>Tradidit
eos Deus in desideria cordis eorum <note>(Rom. I, 24)</note>
          </hi>. Petiit
aliquis magnam pecuniam; accepit malo suo. Quando
illam non habebat, parum timebat; habere illam
coepit, praeda factus est potentiori. Nonne malo suo
exauditus est, qui voluit habere unde a latrone quaereretur,
quem pauperem nemo quaerebat? Discite rogare
Deum, ut medico committatis, quod ipse novit
faciat. Tu morbum confitearis, ille medicamentum
adhibeat. Tu tantum charitatem tene. Nam ille secare
vult, urere vult; tu si clamas, et non exaudiris in
sectione, in ustione et tribulatione, novit ille quousque
putre est. Tu jam vis revocet manus, et ille vulneris
sinum attendit; scit quo usque perveniat. Non
te exaudit ad voluntatem, sed exaudit ad sanitatem.
Certi ergo estote, fratres mei, quia quod ait Apostolus
verum est: <hi>Quid enim oremus, sicut oportet, nescimus;
sed ipse Spiritus interpellat gemitibus inenarrabilibus,
quia ipse interpellat pro sanctis <note>(Id. VIII, 26, 27)</note>
          </hi>. Quid
est, <hi>Ipse Spiritus interpellat pro sanctis,</hi> nisi, ipsa
Charitas quae in te per Spiritum facta est? Ideo enim
dicit idem apostolus: <hi>Charitas Dei diffusa est in cordibus
nostris per Spiritum sanctum qui datus est nobis <note>(Id. V, 5)</note>
          </hi>.
Charitas ipsa gemit, charitas ipsa orat;
contra hanc aures claudere non novit qui illam dedit.
Securus esto, charitas roget; et ibi sunt aures Dei.
Non fit quod vis, sed fit quod expedit. Ergo <hi>quidquid
postulaverimus,</hi> inquit, <hi>accipiemus ab eo.</hi> Jam dixi, si
ad salutem intelligas, nulla quaestio est: si non ad salutem,
quaestio est, et magna, quae te calumniatorem
facit Paulo apostolo. <hi>Quidquid postulaverimus, accipiemus
ab eo; quia mandata ejus servamus, et quae placent
illi, in conspectu ejus facimus. In conspectu ejus,</hi> intus
ubi videt.</p>
        </div3>
<div3>
          <head>9.</head>
          <p>
 Et quae illa mandata sunt? <hi>Hoc est,</hi> inquit, <hi>mandatum
illius, ut credamus nomini Filii ejus Jesu Christi,
et diligamus invicem.</hi> Videtis quia hoc est mandatum,
videtis quia contra hoc mandatum qui facit, peccatum
<pb n="2025"/>
facit, quo caret omnis qui natus est ex Deo. <hi>Sicut
dedit nobis mandatum:</hi> ut diligamus invicem. <hi>Et qui
servaverit mandatum ejus:</hi> videtis quia nihil aliud
nobis praecipitur, nisi ut diligamus invicem: <hi>Et qui
servaverit mandatum ejus, in ipso manebit, et ipse in eo.
Et in hoc cognoscimus quia manet in nobis de Spiritu
quem dedit nobis.</hi> Nonne manifestum est quia hoc agit
Spiritus sanctus in homine, ut sit in illo dilectio et
charitas? Nonne manifestum est quod ait apostolus
Paulus: <hi>Charitas Dei diffusa est in cordibus nostris per
Spiritum sanctum qui datus est nobis?</hi> De charitate
enim loquebatur, et dicebat quia in conspectu Dei
debemus interrogare cor nostrum. <hi>Quod si non male
senserit cor nostrum:</hi> id est, si confiteatur quia de dilectione
fratris fit, quidquid fit in bono opere. Accessit
etiam quod de mandato cum diceret, hoc ait: <hi>Hoc est
mandatum ejus, ut credamus nomini Filii ejus Jesu Christi,
et diligamus invicem. Et qui facit mandatum ejus, in
ipso manet, et ipse in eo. In hoc cognoscimus quia manet
in nobis de Spiritu quem dedit nobis.</hi> Si enim inveneris
te habere charitatem, habes Spiritum Dei ad intelligendum:
valde enim necessaria res est.</p>
        </div3>
<div3>
          <head>10.</head>
          <p>
 Primis temporibus cadebat super credentes Spiritus
sanctus; et loquebantur linguis quas non didicerant,
quomodo Spiritus dabat eis pronuntiare. Signa
erant tempori opportuna. Oportebat enim ita significari
in omnibus linguis Spiritum sanctum, quia Evangelium
Dei per omnes linguas cursurum erat toto orbe
terrarum. Significatum est illud, et transiit. Numquid
modo quibus imponitur manus ut accipiant Spiritum
sanctum, hoc exspectatur, ut linguis loquantur? Aut
quando imposuimus manum istis infantibus, attendit
unusquisque vestrum utrum linguis loquerentur; et
cum videret eos linguis non loqui, ita perverso corde
aliquis vestrum fuit ut diceret: Non acceperunt isti
Spiritum sanctum; nam si accepissent, linguis loquerentur
quemadmodum tunc factum est? Si ergo per
haec miracula non fiat modo testimonium praesentiae
Spiritus sancti; unde fit, unde cognoscit quisque accepisse
se Spiritum sanctum? Interroget cor suum:
si diligit fratrem, manet Spiritus Dei in illo. Videat,
probet seipsum coram oculis Dei; videat si est in illo
dilectio pacis et unitatis, dilectio Ecclesiae toto terrarum
orbe diffusae. Non attendat eum solum diligere
fratrem quem attendit ante se: multos enim non videmus
fratres nostros, et in unitate Spiritus illis copulamur.
Quid mirum quia nobiscum non sunt? In uno
corpore sumus, unum caput habemus in coelo. Fratres,
oculi nostri non se vident, quasi non se norunt.
An in charitate compaginis corporalis non norunt se?
Nam, ut noveritis quia in conjunctione charitatis se
norunt: quando ambo patent, non licet ut aliquid
attendat dexter, quod non attendat sinister. Dirige
radium dextrum sine altero, si potes. Simul coeunt,
simul diriguntur; intentio una est, loca diversa sunt.
Si ergo omnes qui tecum diligunt Deum, unam intentionem
tecum habent, noli attendere quia corpore in
loco separatus es; aciem cordis simul fixistis in lumine
veritatis. Ergo si vis nosse quia accepisti Spiritum,
<pb n="2026"/>
interroga cor tuum; ne forte sacramentum habes, et
virtutem sacramenti non habes. Interroga cor tuum,
si est ibi dilectio fratris, securus esto. Non potest
esse dilectio sine Spiritu Dei: quia Paulus clamat, <hi>Charitas Dei diffusa est in cordibus nostris per Spiritum
sanctum qui datus est nobis.</hi> </p>
        </div3>
<div3>
          <head>11.</head>
          <p>
 <hi>Dilectissimi, nolite omni spiritui credere.</hi> Quia
dixerat, <hi>In hoc cognoscimus quia manet in nobis de
Spiritu quem dedit nobis.</hi> Unde autem cognoscitur ipse
Spiritus attendite: <hi>Dilectissimi, nolite omni spiritui
credere, sed probate spiritus si ex Deo sunt.</hi> Et quis est
qui probat spiritus? Difficilem rem nobis proposuit,
fratres mei: bonum est nobis ut dicat ipse unde discernamus.
Dicturus est; ne formidetis: sed primo videte,
attendite; videte hinc exprimi illud unde vani
haeretici calumniantur. Attendite, videte quid ait, <hi>Dilectissimi,
nolite omni spiritui credere, sed probate spiritus
si ex Deo sunt.</hi> Spiritus sanctus nomine aquae
appellatus est in Evangelio, Domino clamante et dicente: <hi>Si quis sitit, veniat ad me, et bibat: qui credit
in me, flumina aquae vivae fluent de ventre ejus.</hi> 
 Evangelista
autem exposuit unde diceret: secutus enim
ait, <hi>Hoc autem dicebat de Spiritu quem accepturi erant
qui in eum erant credituri.</hi> Quare non multos baptizavit
Dominus? Sed quid ait? <hi>Spiritus autem nondum
erat datus, quia Jesus nondum erat clarificatus <note>(Joan.
VII, 37-39)</note>
          </hi>. Quia ergo illi Baptismum habebant, et
Spiritum sanctum nondum acceperant, quem die
Pentecostes misit Dominus de coelo; ut daretur Spiritus,
exspectabatur clarificatio Domini. Et antequam
clarificaretur, et antequam mitteret eum, invitabat
tamen homines ut se praepararent ad accipiendam
aquam, de qua dixit, <hi>Qui sitit, veniat et bibat;</hi> et, <hi>Qui
credit in me, flumina aquae vivae fluent de ventre ejus.</hi> 
Quid est, <hi>flumina aquae vivae?</hi> quid est illa aqua? Nemo
me interroget; Evangelium interroga. <hi>Hoc autem dicebat,</hi> 
ait, <hi>de Spiritu quem accepturi erant hi qui in eum
erant credituri.</hi> Aliud est ergo aqua Sacramenti, aliud
aqua quae significat Spiritum Dei. Aqua Sacramenti
visibilis est; aqua Spiritus invisibilis. Ista abluit corpus,
et significat quod fit in anima: per illum Spiritum
ipsa anima mundatur et saginatur. Ipse est Spiritus
Dei, quem non possunt habere haeretici, et quicumque
se ab Ecclesia praecidunt. Et quicumque non
aperte praecidunt, sed per iniquitatem praecisi sunt, et
intus tanquam paleae volvuntur, et grana non sunt,
non habent istum Spiritum. Iste Spiritus nomine
aquae a Domino significatus est: et audivimus ab hac
Epistola, <hi>Nolite omni spiritui credere;</hi> et testantur
verba illa Salomonis, <hi>Ab aqua aliena abstine te.</hi> Quid
est aqua? Spiritus. Numquid semper aqua Spiritum
significat? Non semper: sed quibusdam locis Spiritum
significat, quibusdam locis Baptismum significat,
quibusdam locis populos significat, quibusdam locis
consilium significat. Habes quodam loco dictum, <hi>Fons
vitae consilium, possidentibus eum <note>(Prov. XVI, 22)</note>
          </hi>. Ergo
per diversa loca Scripturarum nomen aquae diversa
<pb n="2027"/>
significat. Nunc tamen nomine aquae Spiritum sanctum
audistis, non ex interpretatione nostra, sed ex
Evangelico testimonio, ubi ait: <hi>Hoc autem dicebat de
Spiritu quem erant accepturi hi qui in eum erant credituri.</hi> 
Si ergo aquae nomine significatur Spiritus sanctus,
et dicit nobis Epistola ista, <hi>Nolite omni spiritui
credere, sed probate spiritus si ex Deo sunt;</hi> intelligamus
inde dictum esse, <hi>Ab aqua aliena abstine te, et de
fonte alieno ne biberis <note>(Prov. IX, 18, sec. LXX)</note>
          </hi>. Quid
est, <hi>de fonte alieno ne biberis?</hi> Spiritui alieno ne credideris.</p>
        </div3>
<div3>
          <head>12.</head>
          <p>
 Restat ergo examen, unde probetur quia Spiritus
Dei est. Posuit quidem signum, et hoc fortasse
difficile; videamus tamen. Ad illam charitatem redituri
sumus; ipsa est quae nos docet, quia ipsa est unctio.
Tamen hic quid ait? <hi>Probate spiritus si ex Deo
sunt: quia multi pseudoprophetae exierunt in istum
mundum.</hi> Jam ibi sunt omnes haeretici et omnes schismatici.
Quomodo ergo probo spiritum? Sequitur, <hi>In
hoc cognoscitur Spiritus Dei.</hi> Erigite aures cordis. Laborabamus,
et dicebamus, Quis novit? quis discernit?
Ecce dicturus est signum.  In hoc cognoscitur Spiritus
Dei: omnis spiritus qui confitetur Jesum Christum
in carne venisse, ex Deo est. Et omnis spiritus
qui non confitetur Jesum Christum in carne venisse,
non est ex Deo: et hic est antichristus, de quo audistis
quod venturus sit; et nunc in isto mundo est.  
Quasi eriguntur aures ad discernendos spiritus; et
tale quiddam audivimus, unde nihilominus non discernamus.
Quid enim ait? <hi>Omnis spiritus qui confitetur
Jesum Christum in carne venisse, ex Deo est.</hi> Ergo
spiritus qui est apud haereticos, ex Deo est; quia confitentur
Jesum Christum in carne venisse? Jam hic
erigunt se forte adversus nos, et dicunt: Vos non
habetis spiritum ex Deo; sed nos confitemur Jesum
Christum in carne venisse: iste autem illos negavit
Spiritum Dei habere, qui non confitentur Jesum Christum
in carne venisse. Quaere ab Arianis; confitentur
Jesum Christum in carne venisse: quaere ab Eunomianis;
confitentur Jesum Christum in carne venisse:
quaere a Macedonianis; confitentur Jesum Christum
in carne venisse: interroga Cataphrygas; confitentur
Jesum Christum in carne venisse: interroga Novatianos;
confitentur Jesum Christum in carne venisse.
Omnes ergo istae haereses Spiritum Dei habent? Non
ergo pseudoprophetae sunt? nulla est ergo ibi deceptio,
nulla est ibi seductio? Certe antichristi sunt,
qui ex nobis exierunt, sed non erant ex nobis.</p>
        </div3>
<div3>
          <head>13.</head>
          <p>
 Quid ergo facimus? unde discernimus? Intendite;
eamus simul corde, et pulsemus. Vigilat ipsa
charitas, quia ipsa pulsatura est, ipsa apertura: modo
intelligetis in nomine Domini nostri Jesu Christi. Jam
superius audistis quia dictum est, <hi>Qui negat Jesum
Christum in carne venisse, hic est antichristus <note>(I Joan.
II, 19, 22)</note>
          </hi>. Et ibi quaesivimus, quis neget; quia nec
nos negamus, nec illi negant. Et invenimus quosdam
factis negare <note>(Supra, Tract. 3, n. 7-9)</note>; et adhibuimus
testimonium de Apostolo, qui ait, <hi>Confitentur
enim se nosse Deum, factis autem negant <note>(Tit. I, 16)</note>
          </hi>.
<pb n="2028"/>
Sic ergo et modo quaeramus in factis, non in lingua.
Quis est spiritus qui non est ex Deo? <hi>Qui negat Jesum
Christum in carne venisse.</hi> Et quis est spiritus qui
est ex Deo? <hi>Qui confitetur Jesum Christum in carne
venisse.</hi> Quis est qui confitetur Jesum Christum in
carne venisse? Eia, fratres, opera attendamus, non
strepitum linguae. Quaeramus quare venerit in carne
Christus, et invenimus qui eum negant in carne venisse.
Nam si linguas attendas, multas haereses auditurus
es confitentes Christum in carne venisse: sed
convincit illos veritas. Quare venit Christus in carne?
Nonne Deus erat? Nonne de illo scriptum est, <hi>In
principio erat Verbum, et Verbum erat apud Deum, et
Deus erat Verbum <note>(Joan. I, 1)</note>
          </hi>? Nonne ipse pascebat
Angelos, et ipse pascit Angelos? Nonne sic huc venit,
ut inde non recederet? Nonne sic ascendit, ut nos
non dimitteret? Quare ergo venit in carne? Quia
oportebat nobis ostendi spem resurrectionis. Deus
erat, et in carne venit; Deus enim mori non poterat,
caro mori poterat; ideo ergo venit in carne, ut moreretur
pro nobis. Quemadmodum autem mortuus est
pro nobis? <hi>Majorem hac charitatem nemo habet, quam
ut animam suam ponat pro amicis suis <note>(Id. XV, 13)</note>
          </hi>.
Charitas ergo illum adduxit ad carnem. Quisquis ergo
non habet charitatem, negat Christum in carne venisse.
Hic nunc jam interroga omnes haereticos, Christus
venit in carne? Venit; hoc credo, hoc confiteor.
Imo hoc negas. Unde nego? audis quia hoc dico. Imo
ego convinco quia negas. Dicis voce, negas corde;
dicis verbis, negas factis. Quomodo, inquis, nego factis?
Quia ideo venit in carne Christus, ut moreretur
pro nobis. Ideo mortuus est pro nobis, quia charitatem
multam docuit: <hi>Majorem hac charitatem nemo habet,
quam ut animam suam ponat pro amicis suis.</hi> Tu
non habes charitatem; quia pro honore tuo dividis
unitatem. Ergo hinc intelligite spiritum ex Deo. Pulsate,
tangite vasa fictilia, ne forte crepuerint et male
resonent: videte si integre sonant, videte si ibi est
charitas. Tollis te ab unitate orbis terrarum, dividis
Ecclesiam per schismata, dilanias corpus Christi. Ille
venit in carne, ut colligat: tu ideo clamas, ut spargas.
Ergo ipse est Spiritus Dei, qui dicit Jesum in
carne venisse: qui dicit non lingua, sed factis; qui
dicit non sonando, sed amando. Ille autem non est
spiritus Dei, qui negat Jesum Christum in carne venisse:
negat et ipse non lingua, sed vita; non verbis,
sed factis. Manifestum est ergo unde cognoscamus
fratres. Multi intus, quasi intus sunt; nemo autem foris,
nisi vere foris.</p>
        </div3>
<div3>
          <head>14.</head>
          <p>
 Adeo ut noveritis quia ad facta retulit, <hi>Et omnis
spiritus,</hi> ait, <hi>qui solvit Christum, in carne venisse</hi>, <hi>non est ex Deo.</hi> 
 Solvere factis intelligitur. Quid tibi
ostendit? qui negat; quia dixit, <hi>solvit</hi>. Ille venit colligere,
tu venis solvere. Distringere vis membra
Christi. Quomodo non negas Christum in carne venisse,
qui disrumpis Ecclesiam Dei, quam ille congregavit?
<pb n="2029"/>
Contra Christum ergo venis; antichristus es.
Intus sis, foris sis; antichristus es: sed quando intus
es, lates, quando foris es, manifestaris. Solvis Jesum,
et negas eum in carne venisse; non es ex Deo.
Ideo dicit in Evangelio: <hi>Qui solverit unum de mandatis
istis minimis, et docuerit sic, minimus vocabitur in regno
coelorum.</hi> Quid est, solvitur? quid est, docetur?
Solvitur factis, et docetur quasi verbis. <hi>Qui praedicas
non furandum, furaris <note>(Rom. II, 21)</note>
          </hi>. Solvit ergo in
facto qui furatur, et quasi docet sic; <hi>minimus vocabitur
in regno coelorum,</hi> id est, in Ecclesia hujus temporis.
De illo dictum est, <hi>Quae dicunt facite; quae autem faciunt,
facere nolite <note>(Matth. XXIII, 3)</note>
          </hi>. <hi>Qui autem fecerit,
et sic docuerit, magnus vocabitur in regno coelorum <note>(Id. V, 19)</note>
          </hi>.
Ex eo quod dixit hic, <hi>fecerit,</hi> contra hoc
ibi dixit, <hi>solverit,</hi> id est, non fecerit, et docuerit sic.
Ille ergo solvit qui non facit. Quid nos docet, nisi ut
facta interrogemus, non verba credamus? Obscuritas
rerum multa nos cogit dicere: maxime ut illud quod
Dominus revelare dignatur, etiam ad tardiores fratres
perveniat; quia omnes Christi sanguine comparati
sunt. Et vereor ne ipsa Epistola istis diebus, sicut
promiseram, non finiatur: sed quod Domino placet,
melius est servare reliquias, quam onerare corda
nimio cibo.
</p>
        </div3>
      </div1>

<div1>
        <head>TRACTATUS VII. <hi>Ab eo quod sequitur,</hi> Jam vos ex Deo estis filioli; <hi>usque ad id,</hi> Deum nemo vidit unquam. <hi>Cap.</hi> IV, V\. 4-12.</head>
<div3>
          <head>1.</head>
          <p>
 Mundus iste omnibus fidelibus quaerentibus patriam
sic est, quomodo fuit eremus populo Israel.
Errabant quidem adhuc, et patriam quaerebant: sed
duce Deo errare non poterant. Via illis fuit jussio
Dei. Nam ubi per quadraginta annos circumierunt,
paucissimis mansionibus conficitur iter ipsum, et notum
est omnibus. Tardabantur, quia exercebantur,
non quia deserebantur. Quod ergo nobis promittit
Deus, ineffabilis dulcedo est, et bonum, sicut Scriptura
dicit, et saepe nobis commemorantibus audistis, <hi>quod oculus non vidit, nec auris audivit, nec in cor hominis
ascendit 
 <note>(Isai. LXIV, 4; I Cor. II, 9)</note>
          </hi>. Laboribus
autem temporalibus exercemur, et tentationibus vitae
praesentis erudimur. Sed si non vultis in ista eremo
siti mori, bibite charitatem. Fons est quem voluit
Dominus hic ponere, ne deficiamus in via: et abundantius
eum bibemus, cum ad patriam venerimus.
Modo Evangelium lectum est; ut de ipsis verbis, quibus
lectio terminata est dicam, quid aliud nisi de charitate
audistis? Quandoquidem pactum fecimus cum
Deo nostro in oratione, ut si volumus ut dimittat nobis
peccata nostra, dimittamus et nos peccata quae in
nos fuerint commissa <note>(Matth. VI, 12)</note>. Non autem dimittit
nisi charitas. Tolle charitatem de corde; odium
tenet, ignoscere non novit. Sit ibi charitas, secura
ignoscit, quae non angustatur. Epistola autem ista
tota, quam suscepimus tractandam vobis, videte si
aliud aliquid commendat quam ipsam unam charitatem.
Nec timendum est ne saepe dicendo in odium
<pb n="2030"/>
veniat. Quid enim amatur, si charitas in odium veniat?
Qua charitate fit ut caetera bene amentur, ipsa
quomodo amanda est? Res ergo quae nunquam debet
de corde discedere, nec ab ore discedat.</p>
        </div3>
<div3>
          <head>2.</head>
          <p>
 <hi>Jam vos,</hi> inquit, <hi>ex Deo estis filioli, et vicistis
eum:</hi> quem, nisi Antichristum? Superius enim dixerat, <hi>Omnis qui solvit Jesum Christum et negat eum in
carne venisse, non est ex Deo 
 <note>(Joan. IV, 3)</note>
          </hi>. Exposuimus
autem, si meministis, quia omnes negant Jesum Christum
in carne venisse, qui violant charitatem. Jesus
enim non opus erat ut veniret, nisi propter charitatem.
Charitas enim nobis illa commendatur, quam et
ipse in Evangelio commendat: <hi>Majorem hac dilectionem
nemo potest habere, quam ut animam suam ponat
pro amicis suis <note>(Id. XV, 13)</note>
          </hi>. Quomodo poterat Filius
Dei animam suam ponere pro nobis, nisi carne inducretur,
ubi mori posset? Quisquis ergo violat charitatem,
quodlibet dicat lingua, vita ipsius negat Christum
in carne venisse; et iste est antichristus, ubicumque
fuerit, quocumque intraverit. Sed quid dicit
eis qui cives sunt illius patriae cui suspiramus? <hi>Vicistis
eum.</hi> Et unde vicerunt? <hi>Quia major est qui est in
vobis, quam qui in hoc mundo.</hi> Ne victoriam suis viribus
tribuerent, et arrogantia superbiae vincerentur
(quemcumque enim diabolus superbum fecerit, vincit),
volens eos servare humilitatem, quid ait? <hi>Vicistis
eum.</hi> Jam omnis homo qui audit, <hi>Vicistis,</hi> erigit caput,
erigit cervicem, laudari se vult. Noli te extollere,
vide quis in te vicit. Quare vicisti? <hi>Quia major est qui
est in vobis, quam qui in hoc mundo.</hi> Esto humilis,
porta Dominum tuum; esto jumentum sessoris tui.
Bonum tibi est ut ipse regat, et ipse ducat. Nam si
ipsum sessorem non habueris, cervicem erigere potes,
calces potes mittere: sed vae tibi sine rectore; quia
libertas ista in bestias te mittit comedendum.</p>
        </div3>
<div3>
          <head>3.</head>
          <p>
 <hi>Hi de mundo sunt.</hi> Qui? Antichristi. Jam audistis
qui sint. Et si non estis, cognoscitis eos: quisquis
autem hoc est, non cognoscit. <hi>Hi de mundo sunt:
ideo de mundo loquuntur, et mundus eos audit.</hi> Qui
sunt qui de mundo loquuntur? Attendite qui contra
charitatem. Ecce audistis Dominum dicentem, <hi>Si dimiseritis
peccata hominibus, dimittet vobis et Pater vester
coelestis peccata vestra: si autem non dimiseritis,
nec Pater vester dimittet vobis peccata vestra <note>(Matth. VI,
14, 15)</note>
          </hi>. Sententia est veritatis: aut si non veritas
loquitur, contradic. Si christianus es, et credis Christo,
ipse dixit, <hi>Ego sum veritas <note>(Joan. XIV, 6)</note>
          </hi>. Sententia
ista vera est, firma est. Jam audi homines de mundo
loquentes. Et non te vindicaturus es, et dicturus est
ille quia fecit tibi? Imo sentias quia cum viro habet.
Quotidie dicuntur ista. De mundo loquuntur qui ista
dicunt; et mundus eos audit. Nec dicunt ista nisi qui
diligunt mundum; neque audiuntur ista nisi ab his
qui diligunt mundum. Et qui diligit mundum, et negligit
charitatem, audistis quia negat Jesum in carne
venisse. Aut si fecit illud in carne ipse Dominus? Si
<pb n="2031"/>
cum expalmaretur, voluit se vindicari? Si cum in
cruce penderet, non dixit, <hi>Pater, ignosce illis, quia
nesciunt quid faciunt <note>(Luc. XXIII, 34)</note>
          </hi>. Si autem non
minabatur qui potestatem habebat; tu quid minaris,
quid sufflas in potestate aliena constitutus? Ille quia
voluit mortuus est, et non minabatur; tu nescis
quando morieris, et minaris?</p>
        </div3>
<div3>
          <head>4.</head>
          <p>
 <hi>Nos ex Deo sumus.</hi> Videamus quare: videte si
propter aliud quam propter charitatem. <hi>Nos ex Deo
sumus. Qui novit Deum, audit nos: qui non est ex Deo,
non nos audit. Ex hoc cognoscimus spiritum veritatis et
erroris.</hi> Quia qui audit nos, spiritum habet veritatis:
qui non audit nos, spiritum habet erroris. Videamus
quid monet, et audiamus eum potius in spiritu veritatis
monentem; non antichristos, non amatores
mundi, non mundum: si ex Deo nati sumus, <hi>Dilectissimi,</hi> 
sequitur supra, videte quid: <hi>Nos ex Deo sumus.
Qui novit Deum, audit nos: qui non est ex Deo,
non nos audit. Ex hoc cognoscitur spiritus veritatis et
erroris.</hi> Jam ergo intentos nos fecit: quia qui novit
Deum, ipse audit; qui autem non novit, non audit:
et haec discretio est spiritus veritatis et erroris. Videamus
quid moniturus est, in quo illum audire debeamus. <hi>Dilectissimi, diligamus invicem.</hi> 
 Quare? quia
homo monet? <hi>Quia dilectio ex Deo est.</hi> Multum commendavit
dilectionem, quia dixit <hi>ex Deo est:</hi> plus dicturus
est, intente audiamus. Modo dixit, <hi>Dilectio ex
Deo est: et omnis qui diligit, ex Deo natus est, et cognovit
Deum. Qui non diligit, non novit Deum.</hi> Quare? <hi>Quia Deus dilectio est.</hi> 
 Quid amplius dici potuit, fratres?
Si nihil de laude dilectionis diceretur per omnes
istas paginas hujus Epistolae, si nihil omnino per caeteras
paginas Scripturarum, et hoc solum unum audiremus
de voce Spiritus Dei, <hi>Quia Deus dilectio est;</hi> 
nihil amplius quaerere deberemus.</p>
        </div3>
<div3>
          <head>5.</head>
          <p>
 Jam videte quia facere contra dilectionem, facere
contra Deum est. Nemo dicat: In hominem pecco,
quando non diligo fratrem meum (intendite); et facile
est peccatum in hominem, in Deum solum non peccem.
Quomodo non peccas in Deum, quando in dilectionem
peccas? <hi>Deus dilectio est.</hi> Numquid nos dicimus?
Si nos diceremus, <hi>Deus dilectio est;</hi> forte
scandalizaretur aliquis ex vobis, et diceret. Quid
dixit? quid voluit dicere, quia <hi>Deus dilectio est?</hi> Dedit
dilectionem Deus, donavit Deus dilectionem. <hi>Ex Deo
est dilectio: Deus dilectio est.</hi> Ecce habetis, fratres,
Scripturas Dei: canonica est ista Epistola; per
omnes gentes recitatur, orbis terrae auctoritate retinetur,
orbem terrarum ipsa aedificavit. Audis hic ab
Spiritu Dei, <hi>Deus dilectio est.</hi> Jam si audes, fac contra
Deum, et noli diligere fratrem tuum.</p>
        </div3>
<div3>
          <head>6.</head>
          <p>
 Quomodo ergo jamdudum, <hi>Dilectio ex Deo est;</hi> 
et modo, <hi>Dilectio Deus est?</hi> Est enim Deus Pater et
Filius et Spiritus sanctus: Filius, Deus ex Deo; Spiritus
sanctus, Deus ex Deo; et hi tres unus Deus, non
tres dii. Si Filius Deus, et Spiritus sanctus Deus, et
ille diligit in quo habitat Spiritus sanctus: ergo dilectio
Deus est; sed Deus quia ex Deo. Utrumque
<pb n="2032"/>
enim habes in Epistola; et, <hi>Dilectio ex Deo est,</hi> et, <hi>Dilectio Deus est.</hi> 
 De solo Patre Scriptura non novit
dicere quia ex Deo est. Cum autem audis, <hi>ex Deo;</hi> 
aut Filius intelligitur, aut Spiritus sanctus. Quia vero
dicit Apostolus, <hi>Charitas Dei diffusa est in cordibus
nostris per Spiritum sanctum qui datus est nobis. <note>(Rom. V, 5)</note>
          </hi>;
intelligamus in dilectione Spiritum
sanctum esse. Ipse est enim Spiritus sanctus, quem
non possunt accipere mali; ipse est ille fons de quo
dicit Scriptura, <hi>Fons aquae tuae sit tibi proprius, et
nemo alienus communicet tibi <note>(Prov. V, 16, 17)</note>
          </hi>.
Omnes enim qui non diligunt Deum, alieni sunt, antichristi
sunt. Et quamvis intrent basilicas, non possunt
numerari inter filios Dei; non ad illos pertinet
fons ille vitae. Habere Baptismum et malus potest;
habere prophetiam et malus potest. Invenimus Salem
regem habuisse prophetiam: persequebatur
sanctum David, et impletus est Spiritu prophetiae, et
prophetare coepit <note>(I Reg. XIX)</note>. Accipere Sacramentum
corporis et sanguinis Domini et malus potest:
nam de talibus dictum est, <hi>Qui manducat et bibit indigne,
judicium sibi manducat et bibit <note>(I Cor. XI, 29)</note>
          </hi>.
Habere nomen Christi et malus potest; id est, christianus
vocari et malus potest: de quibus dictum est, <hi>Polluebant nomen Dei sui 
 <note>(Ezech. XXXVI, 20)</note>
          </hi>. Ergo
habere sacramenta ista omnia et malus potest; habere
autem charitatem, et malus esse, non potest.
Hoc est ergo proprium donum; ipse est singularis
fons. Ad hunc bibendum, vos hortatur Spiritus Dei;
ad se bibendum vos hortatur Spiritus Dei.</p>
        </div3>
<div3>
          <head>7.</head>
          <p>
 <hi>In hoc manifestata est dilectio Dei in nobis.</hi> Ecce,
ut diligamus Deum, hortationem habemus. Possemus
illum diligere, nisi prior ille diligeret? Si pigri eramus
ad amandum, non simus pigri ad redamandum.
Prior amavit nos; nec sic nos amamus. Iniquos amavit,
sed iniquitatem solvit: iniquos amavit, sed non
ad iniquitatem congregavit. Aegrotos amavit, sed sanandos
visitavit. <hi>Deus</hi> ergo <hi>dilectio est. In hoc manifestata
est dilectio Dei in nobis, quia Filium suum unigenitum
misit in hunc mundum, ut vivamus per ipsum.</hi> 
Quomodo ipse Dominus ait, <hi>Majorem dilectionem
nemo potest habere, quam ut animam suam ponat pro
amicis suis;</hi> et ibi probata est dilectio Christi in nos,
quia mortuus est pro nobis. Dilectio Patris unde probata
est in nos? Quia Filium suum unicum misit
mori pro nobis: sic et Paulus apostolus dicit, <hi>Qui
Filio proprio non peporcit, sed pro nobis omnibus tradidit
eum, quomodo non et cum illo omnia nobis donavit <note>(Rom. VIII, 32)</note>
          </hi>?
Ecce Christum tradidit Pater, tradidit
Judas; numquid non quasi simile factum videtur?
Traditor est Judas: ergo traditor est et Deus
Pater? Absit, inquis. Non dico, sed Apostolus dicit: <hi>Qui Filio proprio non pepercit, sed pro nobis omnibus
tradidit eum.</hi> 
 Et Pater illum tradidit, et ipse se tradidit.
Ait idem apostolus: <hi>Qui me dilexit, et tradidit
seipsum pro me <note>(Galat. II, 20)</note>
          </hi>. Si Pater tradidit
Filium, et tradidit seipsum Filius, Judas quid fecit?
Facta est traditio a Patre, facta est traditio a Filio,
facta est traditio a Juda; una res facta est: sed quae
<pb n="2033"/>
res discernit Patrem tradentem Filium, seipsum Filium
tradentem, et Judam discipulum tradentem magistrum
suum? Quia hoc fecit Pater et Filius in charitate;
fecit autem hoc Judas in proditione. Videtis
quia non quid faciat homo, considerandum est; sed
quo animo et voluntate faciat. In eodem facto invenimus
Deum Patrem, in quo invenimus Judam; Patrem
benedicimus, Judam detestamur. Quare Patrem
benedicimus, Judam detestamur? Benedicimus charitatem,
detestamur iniquitatem. Quantum enim praestitum
est generi humano de tradito Christo? Numquid
hoc cogitavit Judas ut traderet? Deus cogitavit
salutem nostram qua redempti sumus; Judas cogitavit
pretium quo vendidit Dominum. Filius ipse cogitavit
pretium quod dedit pro nobis; Judas cogitavit
pretium quod accepit ut venderet. Diversa ergo intentio
diversa facta fecit. Cum sit una res, ex diversis
eam intentionibus si metiamur, unum amandum,
alterum damnandum; unum glorificandum, alterum
detestandum invenimus. Tantum valet charitas. Videte
quia sola discernit, videte quia facta hominum
sola distinguit.</p>
        </div3>
<div3>
          <head>8.</head>
          <p>
 Hoc diximus in similibus factis. In diversis factis,
invenimus saevientem hominem factum de charitate;
et blandum factum de iniquitate. Puerum caedit
pater, et mango blanditur. Si duas res proponas,
plagas et blandimenta; quis non eligat blandimenta,
et fugiat plagas? Si personas attendas, charitas
caedit, blanditur iniquitas. Videte quid commendamus,
quia non discernuntur facta hominum, nisi de
radice charitatis. Nam multa fieri possunt quae speciem
habent bonam, et non procedunt de radice charitatis.
Habent enim et spinae flores: quaedam vero
videntur aspera, videntur truculenta; sed fiunt ad
disciplinam dictante charitate. Semel ergo breve
praeceptum tibi praecipitur, Dilige, et quod vis fac:
sive taceas, dilectione taceas; sive clames, dilectione
clames; sive emendes, dilectione emendes;
sive parcas, dilectione parcas: radix sit intus
dilectionis, non potest de ista radice nisi bonum
existere.</p>
        </div3>
<div3>
          <head>9.</head>
          <p>
 <hi>In hoc est dilectio. In hoc manifestata est dilectio
Dei in nobis, quia Deus Filium suum misit unigenitum
in hunc mundum, ut vivamus per ipsum. In hoc
est dilectio, non quia nos dileximus, sed quia ipse dilexit
nos.</hi> Non illum dileximus prius: nam ad hoc
nos dilexit, ut diligamus eum. <hi>Et misit Filium suum
litatorem pro peccatis nostris:</hi> litatorem, sacrificatorem.
Sacrificavit pro peccatis nostris. Ubi invenit
hostiam? ubi invenit victimam quam puram volebat
offerre? Aliud non invenit, seipsum obtulit. <hi>Dilectissimi,
si ita Deus dilexit nos, debemus et nos invicem
diligere. Petre,</hi> inquit, <hi>amas me?</hi> Et ille dixit: <hi>Amo.
Pasce oves meas <note>(Joan. XXI, 15-17)</note>
          </hi>.</p>
        </div3>
<div3>
          <head>10.</head>
          <p>
 <hi>Deum nemo vidit unquam:</hi> res est invisibilis;
non oculo, sed corde quaerendus est. Sed quemadmodum
<pb n="2034"/>
si solem istum videre vellemus, oculum corporis
purgaremus, unde videri lux potest; volentes videre
Deum, oculum quo Deus videri potest, purgemus.
Ubi est iste oculus? Audi Evangelium: <hi>Beati mundo
corde, quoniam ipsi Deum videbunt <note>(Matth. V, 8)</note>
          </hi>. Sed
nemo sibi pro concupiscentia oculorum cogitet Deum.
Facit enim sibi aut ingentem formam, aut magnitudinem
aliquam inaestimabilem distendit per locos, velut
lucem istam quam videt his oculis, auget per
campos quantum potest; aut facit sibi aliquem quasi
venerabilis formae senem. Nihil horum cogites. Est
quod cogites, si vis videre Deum: <hi>Deus Dilectio est.</hi> 
Qualem faciem habet dilectio? qualem formam habet?
qualem staturam habet? quales pedes habet?
quales manus habet? Nemo potest dicere. Habet tamen
pedes; nam ipsi ducunt ad Ecclesiam: habet
manus; nam ipsae pauperi porrigunt: habet oculos;
nam inde intelligitur ille qui eget: <hi>Beatus,</hi> inquit, <hi>qui intelligit super egenum et pauperem 
 <note>(Psal. XL, 2)</note>
          </hi>.
Habet aures, de quibus dicit Dominus, <hi>Qui habet aures
audiendi, audiat <note>(Luc. VIII, 8)</note>
          </hi>. Non sunt membra
distincta per locos, sed intellectu totum simul videt
qui habet charitatem. Habita, et inhabitaberis; mane,
et manebitur in te. Quid enim, fratres mei, quis
amat quod non videt? Quare autem quando laudatur
charitas, erigimini, acclamatis, laudatis? Quid vobis
ostendi? aliquos colores protuli? aurum et argentum
proposui? gemmas de thesauris effodi? Quid tale
ostendi oculis vestris? numquid facies mea mutata
est cum loquor? Carnem gero, in ipsa forma sum in
qua processi, in ipsa forma estis in qua venistis:
laudatur charitas, et clamatis. Certe nihil videtis. Sed
quomodo vobis placet quando laudatis, sic vobis
placeat ut in corde servetis. Intendite enim quid dicam,
fratres; exhortor vos, quantum dat Dominus,
ad magnum thesaurum. Si vobis ostenderetur aliquod
vasculum anaglyphum, inauratum, operose
factum, et illiceret oculos vestros, et duceret in se intentionem
cordis vestri, et placeret vobis manus artificis,
et pondus argenti, et splendor metalli; nonne
unusquisque vestrum diceret, O si haberem vasculum
istud? Et sine causa diceretis, in potestate enim
vestra non erat. Aut si quisquam vellet habere, cogitaret
illud de domo aliena furari. Laudatur charitas
vobis; si placet, habete, possidete: non opus est ut
furtum alicui faciatis, non opus est ut emere cogitetis;
gratis constat. Tenete eam, amplectimini
eam; dulcius illa nihil est. Si cum commemoratur
talis est, cum habetur qualis est?</p>
        </div3>
<div3>
          <head>11.</head>
          <p>
 Si qui forte vultis servare charitatem, fratres,
ante omnia ne putetis abjectam et desidiosam; nec
quadam mansuetudine, imo non mansuetudine, sed
remissione et negligentia servari charitatem. Non sic
servatur. Non putes tunc te amare servum tuum,
quando eum non caedis; aut tunc te amare filium
tuum, quando ei non das disciplinam; aut tunc te
amare vicinum tuum, quando eum non corripis: non
est ista charitas, sed languor. Ferveat charitas ad
corrigendum, ad emendandum: sed si sunt boni
<pb n="2035"/>
mores, delectent; si sunt mali, emendentur, corrigantur.
Noli in homine amare errorem, sed hominem:
hominem enim Deus fecit, errorem ipse homo
fecit. Ama illud quod Deus fecit, noli amare quod
ipse homo fecit. Cum illud amas, illud tollis: cum
illud diligis, illud emendas. Sed etsi saevis aliquando,
propter correctionis dilectionem. Propterea de columba
demonstrata est charitas, quae venit super Dominum <note>(Matth. III, 16)</note>.
Species illa columbae, in
qua specie venit Spiritus sanctus quo nobis charitas
infunderetur. Quare hoc? Fel columba non habet:
tamen rostro et pennis pro nido pugnat, sine amaritudine
saevit. Hoc facit et pater; quando filium castigat,
ad disciplinam castigat. Sicut dixi, seductor ut
vendat, cum amaritudine blanditur: pater ut corrigat,
sine felle castigat. Tales estote ad omnes. Videte,
fratres, magnum documentum, magnam regulam:
Unusquisque habet filios, aut habere vult; aut si
omnino decrevit filios non habere carnaliter, vel spiritualiter
cupit habere: quis est qui non corrigit filium
suum? quis est cui non det disciplinam pater <note>(Hebr. XII, 7)</note>?
Et tamen saevire videtur. Amor saevit,
charitas saevit: saevit quodam modo sine felle, more
columbino, non corvino. Unde venit in mentem, fratres
mei, dicere vobis quia illi violatores charitatis
schisma fecerunt: quomodo oderunt ipsam charitatem,
sic oderunt et columbam. Sed convincit illos
columba: procedit de coelo, aperiuntur coeli, et manet
super caput Domini. Utquid hoc? Ut audiat, <hi>Hic
est qui baptizat <note>(Joan. I, 33)</note>
          </hi>. Recedite, praedones;
recedite, invasores possessionis Christi. In possessionibus
vestris, ubi dominari vultis, titulos potentis
ausi estis infigere. Cognoscit ille titulos suos; vindicat
sibi possessionem suam: non delet titulos, sed
intrat et possidet. Sic ad Catholicam venienti, non
deletur Baptismus, ne titulus imperatoris deleatur.
Sed quid fit in Catholica? Agnoscitur titulus; intrat
possessor sub titulis suis, quo intrabat praedo sub
titulis alienis.
</p>
        </div3>
      </div1>

<div1>
        <head>TRACTATUS VIII. <hi>De eo quod sequitur,</hi> Si diligamus invicem, Deus in nobis manebit; <hi>usque ad id,</hi> Deus dilectio est; et qui manet in dilectione, in Deo manet, et Deus in eo. <hi>Cap.</hi> IV, V\. 12-16.</head>
<div3>
          <head>1.</head>
          <p>
 Dilectio dulce verbum, sed dulcius factum.
Semper de illa loqui non possumus. Multa enim agimus,
et diversae actiones distendunt nos, ut non vacet
linguae nostrae semper de dilectione loqui: nam
nihil melius ageret lingua nostra. Sed de qua semper
loqui non licet, semper eam custodire licet. Sicut
nunc quod cantamus, Alleluia, numquid semper hoc
facimus? Vix unius horae non toto spatio, sed parva
particula cantamus, Alleluia; et vacamus ad aliud.
Est autem Alleluia, sicut jam nostis, Laudate Deum.
Qui Deum laudat lingua, non semper potest: qui
moribus Deum laudat, semper potest. Opera misericordiae,
<pb n="2036"/>
affectus charitatis, sanctitas pietatis, incorruptio
castitatis, modestia sobrietatis, semper
haec tenenda sunt: sive cum in publico sumus, sive
cum in domo, sive cum ante homines, sive cum in
cubiculo, sive loquentes, sive tacentes, sive aliquid
agentes, sive vacantes; semper haec tenenda sunt;
quia intus sunt omnes istae virtutes quas nominavi.
Quis autem sufficit omnes nominare? Quasi exercitus
est imperatoris, qui sedet intus in mente tua. Quomodo
enim imperator per exercitum suum agit quodque
placet; sic Dominus Jesus Christus incipiens
habitare in interiore homine nostro, id est in mente
per fidem <note>(Ephes. III, 17)</note>, utitur istis virtutibus quasi
ministris suis. Et per has virtutes quae videri oculis
non possunt, et tamen quando nominantur, laudantur:
non autem laudarentur nisi amarentur, non
amarentur nisi viderentur; et si utique non amarentur
nisi viderentur, alio oculo videntur, id est, interiori
cordis aspectu: per has virtutes invisibiles, moventur
membra visibiliter: pedes ad ambulandum;
sed quo? Quo moverit bona voluntas, quae militat
bono imperatori. Manus ad operandum; sed quid?
Quod jusserit charitas, quae inspirata est intus a Spiritu
sancto. Membra ergo videntur cum moventur;
qui jubet intus, non videtur. Et quis intus jubeat,
prope ipse solus novit qui jubet, et ille intus cui jubetur.</p>
        </div3>
<div3>
          <head>2.</head>
          <p>
 Namque, fratres, audistis modo, cum Evangelium
legeretur; certe si aurem ibi non tantum corporis,
sed et cordis habuistis. Quid ait? <hi>Cavete facere
justitiam vestram coram hominibus, ut videamini ab eis <note>(Matth. VI, 1)</note>
          </hi>.
Numquid hoc voluit dicere, ut quaecumque
bona facimus, abscondamus ab oculis hominum,
et timeamus videri? Si times spectatores, non
hebebis imitatores debes ergo videri. Sed non ad hoc
debes facere ut videaris. Non ibi debet esse finis gaudii
tui, non ibi terminus laetitiae tuae, ut putes te
totum fructum consecutum esse boni operis tui, cum
visus fueris atque laudatus. Nihil est hoc. Contemne
te cum laudaris: ille in te laudetur, qui per te operatur.
Noli ergo ad laudem tuam operari quod bonum agis,
sed ad laudem illius a quo habes ut bonum agas. Abs
te habes male agere, a Deo habes bene agere. Contra
perversi homines videte quam praeposteri sint. Quod
faciunt bene, volunt sibi tribuere: si male faciunt,
Deum volunt accusare. Converte hoc distortum nescio
quid et praeposterum, faciens illud quodammodo
capite deorsum: quod susum, faciens jusum: quod
deorsum, faciens sursum. Jusum vis facere Deum, et
te susum? Praecipitaris, non elevaris: ille enim semper
sursum est. Quid ergo? tu bene, et Deus male?
Imo hoc dic, si vis verius dicere, Ego male, ille
bene; et quod ego bene, ab illo bene: nam a me
quidquid ago male. Ista confessio firmat cor, et facit
<pb n="2037"/>
dilectionis fundamentum. Nam si opera nostra abscondere
debemus bona, ne videantur ab hominibus;
ubi est illa sententia Domini in eo sermone quem habuit
in monte? Ubi hoc dixit, ibi et illud paulo ante
dixit: <hi>Luceant opera vestra bona coram hominibus.</hi> Et
non ibi cessavit, non ibi finem fecit; sed addidit, <hi>Et glorificent Patrem vestrum qui in coelis est 
 <note>(Matth. V,
16)</note>
          </hi>. Et Apostolus quid ait? <hi>Eram autem ignotus facie
Ecclesiis Judaeae, quae in Christo sunt: tantum autem
audientes erant quia qui nos aliquando persequebatur,
nunc evangelizat fidem quam aliquando vastabat; et in
me magnificabant Deum <note>(Galat. I, 22-24)</note>
          </hi>. Videte quemadmodum
et ipse, quia sic innotuit, finem non posuerit
in laudem suam, sed in laudem Dei. Et quantum
ad ipsum pertinet, vastator Ecclesiae, persecutor
invidus, malignus, ipse confitetur, non nos conviciamur.
Amat Paulus dici a nobis peccata sua, ut
glorificetur ille qui talem morbum sanavit. Magnitudinem
enim vulneris manus medici secuit, et sanavit.
Vox illa de coelo prostravit persecutorem, et erexit
praedicatorem; occidit Saulum, et vivificavit Paulum <note>(Act. IX)</note>.
Sal enim persecutor erat sancti viri <note>(I
Reg. XIX)</note>; inde nomen habebat iste quando persequebatur
Christianos: postea de Saulo factus est Paulus <note>(Act. XIII, 9)</note>.
Quid est Paulus? Modicus. Ergo quando
Saulus, superbus, elatus: quando Paulus, humilis,
modicus. Ideo sic loquimur, Paulo post videbo te, id
est, post modicum. Audi quia modicus factus est: <hi>Ego enim sum minimus Apostolorum 
 <note>(I Cor. XV, 9)</note>
          </hi>; et, <hi>Mihi minimo omnium sanctorum,</hi> 
 dicit alio loco <note>(Ephes.
III, 8)</note>. Sic erat inter Apostolos tanquam fimbria vestimenti:
sed tetigit Ecclesia Gentium tanquam fluxum
patiens, et sanata est <note>(Matth. IX, 20-22)</note>.</p>
        </div3>
<div3>
          <head>3.</head>
          <p>
 Ergo, fratres, hoc dixerim, hoc dico, hoc si
possem non tacerem: opera modo illa sint in vobis,
modo illa, pro tempore, pro horis, pro diebus. Numquid
semper loqui? numquid semper tacere? numquid
semper reficere corpus? numquid semper jejunare?
numquid semper panem dare egenti? numquid semper
nudum vestire? numquid semper aegrotos visitare?
numquid semper discordantes concordare? numquid
semper mortuos sepelire? Modo illud, modo illud. Inchoantur
ista, et cessant: ille autem imperator,
nec inchoatur, nec cessare debet. Charitas intus non
intermittatur: officia charitatis pro tempore exhibeantur. <hi>Charitas</hi> 
 ergo, sicut scriptum est, <hi>fraterna
permaneat <note>(Hebr. XIII, I)</note>
          </hi>.</p>
        </div3>
<div3>
          <head>4.</head>
          <p>
 Fortassis autem moverit aliquos vestrum, ex
quo istam Epistolam beati Joannis tractamus vobis,
quare non commendaverit maxime nisi fraternam
charitatem. <hi>Qui diligit fratrem <note>(I Joan. II, 10)</note>
          </hi>, dicit;
et, <hi>Praeceptum nobis est datum, ut diligamus invicem <note>(Id. III, 23)</note>
          </hi>.
Assidue nominavit charitatem fraternam:
Dei autem charitatem, id est qua debemus diligere
Deum, non tam assidue nominavit; sed tamen non
omnino tacuit. De inimici vero dilectione prorsus tacuit
prope per totam ipsam Epistolam. Cum vehementer
nobis praedicet, commendetque charitatem,
non nobis dicit ut diligamus inimicos; sed dicit nobis
<pb n="2038"/>
ut fratres diligamus. Modo vero cum Evangelium legeretur,
audivimus, <hi>Si enim diligitis eos qui vos diligunt,
quam mercedem habebitis? nonne et publicani hoc
faciunt <note>(Matth. V, 46)</note>
          </hi>? Quid est igitur quod pro magno
nobis ad perfectionem quamdam fraternam dilectionem
commendat Joannes apostolus; Dominus autem
dicit non nobis sufficere ut fratres diligamus, sed debere
nos extendere ipsam dilectionem, ut perveniamus
ad inimicos? Qui usque ad inimicos pervenit,
non transilit fratres. Necesse est sicut ignis, prius
occupet proxima, et sic se in longinquiora distendat.
Propinquior est tibi frater quam nescio quis homo.
Rursus tibi magis adhaeret ille quem non noveras,
qui tibi tamen non adversatur, quam inimicus qui
etiam adversatur. Extende dilectionem in proximos,
nec voces illam extensionem. Prope enim te diligis,
qui eos diligis qui tibi adhaerent. Extende ad ignotos,
qui tibi nihil mali fecerunt. Transcende et ipsos;
perveni, ut diligas inimicos. Hoc certe Dominus jubet.
Quare iste tacuit de dilectione inimici?</p>
        </div3>
<div3>
          <head>5.</head>
          <p>
 Omnis dilectio, sive quae carnalis dicitur, quae non
dilectio, sed magis amor dici solet (dilectionis enim nomen
magis solet in melioribus rebus dici, in melioribus
accipi): tamen omnis dilectio, fratres charissimi, utique
benevolentiam quamdam habet erga eos qui diliguntur.
Non enim sic debemus diligere homines, aut sic possumus
diligere, vel amare; hoc enim verbo etiam usus est
Dominus cum diceret, <hi>Petre, amas me <note>(Joan. XXI, 17)</note>
          </hi>?
non sic debemus amare homines, quomodo audimus
gulosos dicere, Amo turdos. Quaeris quare? Ut occidat,
et consumat. Et amare se dicit, et ad hoc illos amat ut
non sint, ad hoc amat ut perimat. Et quidquid ad
cibandum amamus, ad hoc amamus, ut illud consumatur,
et nos reficiamur. Numquid sic amandi sunt
homines, tanquam consumendi? Sed amicitia quaedam
benevolentiae est, ut aliquando praestemus eis quos
amamus. Quid, si non sit quod praestemus? Sola benevolentia
sufficit amanti. Non enim optare debemus
esse miseros, ut possimus exercere opera misericordiae.
Das panem esurienti: sed melius nemo esuriret,
et nulli dares. Vestis nudum: utinam omnes vestiti
essent, et non esset ista necessitas! Sepelis mortuum:
utinam veniat aliquando illa vita ubi nemo
moriatur! Concordas litigantes: utinam aliquando sit
pax illa aeterna Jerusalem, ubi nemo discordet! Haec
enim omnia officia necessitatum sunt. Tolle miseros;
cessabunt opera misericordiae. Opera misericordiae
cessabunt; numquid ardor charitatis exstinguetur?
Germanius amas felicem hominem, cui non habes
quod praestes; purior ille amor erit, multoque sincerior.
Nam si praestiteris misero, fortassis extollere te
cupis adversus eum, et eum tibi vis esse subjectum,
qui auctor est tui beneficii. Ille indiguit, tu impertitus
es; quasi major videris quia tu praestitisti, quam
<pb n="2039"/>
ille cui praestitum est. Opta aequalem, ut ambo sub
uno sitis cui nihil praestari potest.</p>
        </div3>
<div3>
          <head>6.</head>
          <p>
 Nam in hoc excessit modum superba anima, et
quodammodo, avara fuit; quia <hi>radix omnium malorum
avaritia <note>(Tim. VI, 10)</note>
          </hi>. Et item dictum est, <hi>Initium
omnis peccati superbia <note>(Eccli. X, 15)</note>
          </hi>. Et quaerimus aliquando
quomodo sibi concordent istae duae sententiae: <hi>Radix omnium malorum avaritia;</hi> 
 et, <hi>Initium omnis
peccati superbia.</hi> Si initium omnis peccati superbia,
radix omnium malorum superbia est. Certe radix
omnium malorum avaritia est: invenimus et in superbia
avaritiam esse; excessit enim modum homo.
Quid est avarum esse? Progredi ultra quam sufficit.
Adam superbia cecidit: <hi>Initium omnis peccati superbia,</hi> 
inquit. Numquid avaritia? Quid avarius illo, cui Deus
sufficere non potuit? Ergo, fratres, legimus quemadmodum
factus sit homo ad imaginem et similitudinem.
Dei: et quid de illo dixit Deus? <hi>Et habeat potestatem
piscium maris, et volatilium coeli, et omnium pecorum
quae repunt super terram <note>(Gen. I, 26)</note>
          </hi>. Numquid
dixit, Habeat potestatem hominum? <hi>Habeat potestatem,</hi> 
ait: dedit potestatem naturalem. Quorum habeat
potestatem? <hi>Piscium maris, volatilium coeli, et
omnium repentium quae repunt super terram.</hi> Quare
haec est naturalis potestas hominis in ista? Quia homo
ex eo habet potestatem, ex quo factus est ad imaginem
Dei. Ubi autem factus est ad imaginem Dei? In intellectu,
in mente, in interiore homine; in eo quod
intelligit veritatem, dijudicat justitiam et injustitiam,
novit a quo factus est, potest intelligere creatorem
suum, laudare creatorem suum. Habet hanc intelligentiam,
qui habet prudentiam. Ideo multi cum per cupiditates
malas detererent in se imaginem Dei, et ipsam
quodammodo flammam intelligentiae perversitate morum
exstinguerent; clamabat illis Scriptura, <hi>Nolite
fieri sicut equus et mulus, quibus non est intellectus <note>(Psal. XXXI, 9)</note>
          </hi>.
Hoc est dicere, Praeposui te equo et
mulo; te ad imaginem meam feci, potestatem tibi super
ista dedi. Quare? Quia non habent ferae rationalem
mentem: tu autem rationali mente capis veritatem,
intelligis quod supra te est; subdere ei qui supra te est,
et infra te erunt illa quibus praepositus es. Quia vero
per peccatum homo deseruit eum sub quo esse debuit,
subditur eis supra quae esse debuit.</p>
        </div3>
<div3>
          <head>7.</head>
          <p>
 Intendite quid dicam: Deus, homo, pecora:
verbi gratia, supra te Deus; infra te pecora. Agnosce
eum qui supra te est, ut agnoscant te quae infra te
sunt. Ideoque cum Daniel agnovisset supra se Deum,
agnoverunt illum supra se leones <note>(Dan. VI, 22)</note>. Si
autem non agnoscis illum qui supra te est, superiorem
contemnis, subderis inferiori. Propterea superbia
Aegyptiorum unde domita est? De ranis et muscis <note>(Exod. VIII)</note>.
Poterat Deus et leones mittere, sed aliquis
magnus leone terrendus est. Quanto illi erant superbiores,
tanto de rebus contemptibilibus et abjectis fracta
est eorum cervix mala. Sed Danielem agnoverunt
leones, quia ille subditus Deo erat. Quid? martyres qui
ad bestias pugnaverunt, et ferarum morsibus lacerati
sunt, non erant sub Deo? Aut erant servi Dei tres viri,
<pb n="2040"/>
et non erant servi Dei Machabaei? Agnovit ignis servos
Dei tres viros, quos non ussit, quorum nec vestimenta
corrupit <note>(Dan. III, 50)</note>; et non agnovit Machabaeos?
Agnovit Machabaeos; agnovit, fratres et istos <note>(II Machab.
VII)</note>. Sed opus erat quodam flagello, permittente
Domino, qui dixit in Scriptura, <hi>Flagellat omnem
filium quem recipit <note>(Hebr. XII, 6)</note>
          </hi>. Putatis enim, fratres,
quia ferrum transverberaret viscera Domini, nisi
ipse permitteret; aut haereret in ligno, nisi ipse voluisset?
Non eum agnovit creatura sua? An exemplum
patientiae proposuit fidelibus suis? Ideo Deus quosdam
liberavit visibiliter, quosdam non liberavit visibiliter:
omnes tamen spiritualiter liberavit, spiritualiter
neminem deseruit. Visibiliter quosdam visus est
deseruisse, quosdam visus est eripuisse. Ideo quosdam
eripuit, ne putes illum non potuisse eripere.
Testimonium dedit quia potest, ut ubi non facit,
secretiorem intelligas voluntatem, non suspiceris
difficultatem. Sed quid, fratres? Cum evaserimus
omnes istos mortalitatis laqueos, cum transierint tempora
tentationis, cum saeculi hujus fluvius decucurrerit
et receperimus illam stolam primam, immortalitatem
illam quam peccando perdidimus, cum corruptibile
hoc induerit incorruptionem, id est, caro ista
induerit incorruptionem, et mortale hoc induerit
immortalitatem <note>(I Cor. XV, 53, 54)</note>; jam perfectos filios
Dei, ubi non opus est tentari, nec flagellari, agnoscet
omnis creatura: subdita nobis erunt omnia, si nos
hic subditi sumus Deo.</p>
        </div3>
<div3>
          <head>8.</head>
          <p>
 Sic ergo debet esse christianus, ut non glorietur
super alios homines. Dedit enim tibi Deus esse super
bestias, id est, meliorem esse quam bestias. Hoc naturale
habes; semper melior eris quam bestia. Si vis
melior esse quam alius homo, invidebis ei quando tibi
esse videbis aequalem. Debes velle omnes homines
aequales tibi esse; et si viceris aliquem per prudentiam,
optare debes ut sit et ipse prudens. Quamdiu
tardus est, discit a te; quamdiu indoctus est, indiget
tui; et tu videris doctor, ille autem discens: tu ergo
superior, quia doctor es; ille inferior, quia discens.
Nisi illum optes aequalem, semper vis habere discentem.
Si autem vis semper habere discentem, invidus
eris doctor. Si invidus doctor, quomodo eris doctor?
Rogo te, noli docere ipsum invidentiam tuam. Audi
Apostolum dicentem de visceribus charitatis: <hi>Vellem
omnes homines esse sicut meipsum <note>(Id. VII, 7)</note>
          </hi>. Quomodo
volebat omnes esse aequales? Ideo erat omnibus
superior, quia charitate optabat omnes aequales.
Excessit ergo homo modum; avarior voluit esse, ut
supra homines esset, qui supra pecora factus est: et
ipsa est superbia.</p>
        </div3>
<div3>
          <head>9.</head>
          <p>
 Et videte quanta opera faciat superbia; ponite
in corde quam similia facit, et quasi paria charitati.
Pascit esurientem charitas, pascit et superbia - charitas,
ut Deus laudetur; superbia, ut ipsa laudetur.
Vestit nudum charitas, vestit et superbia; jejunat
charitas, jejunat et superbia; sepelit mortuos charitas,
sepelit et superbia. Omnia opera bona quae vult
facere charitas et facit, agitat contra superbia, et quasi
<pb n="2041"/>
ducit equos suos. Sed interior est charitas: tollit locum
male agitatae superbiae; non male agitanti, sed
male agitatae. Vae homini cujus auriga superbia est,
necesse est enim ut preceps eat. Ut autem non sit
superbia quae agitet facta bona, quis novit? quis videt?
ubi est hoc? Opera videmus: pascit misericordia,
pascit et superbia; hospitem suscipit misericordia,
hospitem suscipit et superbia; intercedit pro paupere
misericordia, intercedit et superbia. Quid est hoc? In
operibus non discernimus. Audeo aliquid dicere, sed
non ego; Paulus dixit: moritur charitas, id est, homo
habens charitatem, confitetur nomen Christi, ducit
martyrium; confitetur et superbia, ducit et martyrium.
Ille habet charitatem, ille non habet charitatem.
Sed audiat ab Apostolo ille qui non habet charitatem: <hi>Si distribuero omnia mea pauperibus, et si tradidero
corpus meum ut ardeam, charitatem autem non habuero,
nihil mihi prodest 
 <note>(I Cor. XIII, 3)</note>
          </hi>. Ergo Scriptura
divina intro nos revocat a jactatione hujus faciei forinsecus;
et ab ista superficie quae jactatur ante homines,
revocat nos intro. Redi ad conscientiam tuam,
ipsam interroga. Noli attendere quod floret foris,
sed quae radix est in terra. Radicata est cupiditas?
species potest esse bonorum factorum, vere opera
bona esse non possunt. Radicata est charitas? securus
esto, nihil mali procedere potest. Blanditur superbus,
saevit amor. Ille vestit, ille caedit. Ille enim vestit ut
placeat hominibus: ille caedit ut corrigat disciplina.
Accipitur magis plaga charitatis, quam eleemosyna
superbiae. Redite ergo intro, fratres; et in omnibus
quaecumque facitis, intuemini testem Deum. Videte,
si ille videt, quo animo faciatis. Si cor vestrum non
vos accusat, quia jactantiae causa facitis; bene, securi
estote. Nolite autem timere quando facitis bene,
ne videat alter. Time ne propterea facias, ut tu lauderis:
nam videat alter, ut Deus laudetur. Si enim
abscondis ab oculis hominis; abscondis ab imitatione
hominis, laudem subtrahis Deo. Duo sunt quibus eleemosynam
facis: duo esuriunt; unus panem, alter justitiam.
Inter duos istos famelicos, quia dictum est, <hi>Beati qui esuriunt et sitiunt justitiam, quoniam ipsi saturabuntur <note>(Matth. V, 6)</note>
          </hi>:
inter duos istos famelicos,
bonus operator constitutus es; si charitas de illo operatur,
ambos miseratur, ambobus vult subvenire. Ille
enim quaerit quod manducet, ille quaerit quod imitetur.
Pascis istum, praebe te isti; ambobus dedisti
eleemosynam: illum fecisti gratulatorem de fame
interfecta; hunc fecisti imitatorem de exemplo proposito.</p>
        </div3>
<div3>
          <head>10.</head>
          <p>
 Miseremini ergo tanquam misericordes; quia
in eo etiam quod diligitis inimicos, fratres diligitis. Ne
putetis Joannem nihil de dilectione inimici praecepisse;
quia de fraterna charitate non tacuit: fratres diligitis.
Quomodo, inquis, fratres diligimus? Quaero
quare diligas inimicum: quare illum diligis? Ut sanus
sit in hac vita? quid, si non illi expedit? Ut dives sit?
quid, si ipsis divitiis excaecabitur? Ut uxorem ducat?
<pb n="2042"/>
quid, si amaram vitam inde patietur? Ut filios habeat?
quid, si mali erunt? Incerta sunt ergo ista quae videris
optare inimico tuo, quia diligis eum; incerta sunt.
Opta illi ut habeat tecum vitam aeternam; opta illi ut
sit frater tuus. Si ergo hoc optas, diligendo inimicum,
ut sit frater tuus; cum eum diligis, fratrem diligis.
Non enim amas in illo quod est; sed quod vis ut sit.
Dixeram aliquando Charitati vestrae, nisi fallor: Robur
est ligni positum ante oculos; faber optimus vidit
lignum non dolatum, de silva praecisum, adamavit:
nescio quid inde vult facere. Non enim ad hoc amavit,
ut semper sic maneat. In arte vidit quod futurum est,
non in amore quod est; et amavit quod inde facturus
est, non illud quod est. Sic et nos Deus amavit peccatores.
Dicimus quia Deus amavit peccatores: ait
enim, <hi>Non est opus sanis medicus, sed male habentibus <note>(Matth. IX, 12)</note>
          </hi>.
Numquid ad hoc amavit peccatores,
ut peccatores remaneremus? Quasi lignum de silva
vidit nos faber, et cogitavit aedificium quod inde facturus
est, non silvam quod erat. Sic et tu respicis
inimicum tuum adversantem, saevientem, mordentem
verbis, exasperantem contumeliis, insectantem odiis;
attendis ibi quia homo est. Vides ista omnia quae adversa
sunt ab homine facta; et vides in illo quod a
Deo factus est. Quod autem homo factus est, a Deo
factus est. Quod autem te odit, ipse fecit; quod invidet,
ipse fecit. Et quid dicis in animo tuo? Domine,
propitius illi esto, dimitte illi peccata; incute illi terrorem,
muta illum. Non amas in illo quod est, sed
quod vis ut sit. Ergo cum inimicum amas, fratrem
amas. Quapropter perfecta dilectio, est inimici dilectio:
quae perfecta dilectio est in dilectione fraterna.
Et nemo dicat quia aliquid minus nos monuit Joannes
apostolus, et plus nos monuit Dominus Christus:
Joannes nos monuit ut fratres diligamus; Christus nos
admonuit ut etiam inimicos diligamus <note>(Id. V, 44)</note>. Attende
quare te monuit Christus ut diligas inimicos.
Numquid ut semper remaneant inimici? Si ad hoc te
monuit ut inimici remaneant, odis, non diligis. Attende
quomodo ipse dilexit, id est, quia nolebat ut
sic remanerent persecutores; ait, <hi>Pater, ignosce illis,
quia nesciunt quid faciunt <note>(Luc. XXIII, 34)</note>
          </hi>. Quibus voluit
ignosci, mutari illos voluit: quos voluit mutari, ex
inimicis fratres facere dignatus est, et vere sic fecit.
Occisus est, sepultus est, resurrexit, in coelum ascendit,
Spiritum sanctum misit discipulis; coeperunt
cum fiducia praedicare nomen ipsius, miracula faciebant
in nomine crucifixi et occisi: viderunt illi interfectores
Domini; et qui sanguinem ejus saeviendo fuderunt,
credendo biberunt.</p>
        </div3>
<div3>
          <head>11.</head>
          <p>
 Haec dixi, fratres, et longiuscule: tamen quia
vehementius commendanda fuit Charitati vestrae ipsa
charitas, ideo commendanda sic erat. Si enim chariritas
nulla est in vobis, nihil diximus. Si autem est in
vobis, tanquam oleum in flammas adjecimus; et in
quo non erat, forte verbis accensa est. In alio crevit
quod erat; in alio coepit esse quod non erat. Ad hoc
ergo ista diximus, ne pigri sitis diligere inimicos.
Saevit in te homo? ille saevit, tu precare; ille odit, tu
miserere. Febris animae ipsius te odit: sanus erit, et
<pb n="2043"/>
gratias tibi aget. Quomodo medici diligunt aegrotos?
Numquid aegrotos diligunt? Si aegrotos diligunt, volunt
ut semper aegrotent. Ad hoc diligunt aegrotos, non
ut aegroti remaneant, sed ut ex aegrotis sani fiant. Et
quanta plerumque patiuntur a phreneticis? quales
contumelias verborum? Plerumque et percutiuntur.
Persequitur ille febrem, ignoscit homini: et quid dicam,
fratres? amat inimicum suum? Imo odit inimicum
suum morbum; ipsum enim odit, et amat hominem
a quo percutitur: odit febrem. A quo enim percutitur?
A morbo, ab aegrotatione, a febre. Illud tollit
quod illi adversatur, ut remaneat illud unde gratuletur.
Sic et tu: si odit te inimicus tuus, et injuste te
odit; noveris quia cupiditas saeculi in illo regnat, propterea
te odit. Si odisti illum et tu, contra reddis malum
pro malo. Quid facit reddere malum pro malo?
Unum aegrotum flebam, qui te oderat; jam duos plango,
si et tu odisti. Sed persequitur rem tuam; tollit
tibi nescio quae, quae habes in terra: ideo illum odisti,
quia angustias tibi facit in terra. Noli pati angustias,
migra in coelum sursum: cor ibi habebis ubi
latitudo est, ut nullas angustias patiaris in spe vitae
aeternae. Attende quae tibi tollit: nec ipsa tibi tolleret,
nisi ille permitteret qui <hi>flagellat omnem filium quem
recipit <note>(Hebr. XII, 6)</note>
          </hi>. Quodammodo ferramentum Dei
est quo saneris, ipse inimicus tuus. Si novit Deus
utile tibi esse ut exspoliet te, permittit illum; si novit
tibi utile esse ut vapules, permittit illum, ut caedaris:
de illo te curat, opta ut ille sanetur.</p>
        </div3>
<div3>
          <head>12.</head>
          <p>
 <hi>Deum nemo vidit unquam.</hi> Videte, dilectissimi: <hi>Si diligamus invicem, Deus in nobis manebit, et dilectio
ejus erit perfecta in nobis.</hi> 
 Incipe diligere, perficieris.
Coepisti diligere? coepit in te Deus habitare; ama
eum qui in te coepit habitare, ut perfectius inhabitando
faciat te perfectum. <hi>In hoc cognoscimus quia in ipso
manemus, et ipse in nobis, quia de Spiritu suo dedit
nobis.</hi> Bene, Deo gratias. Cognoscimus quia habitat
in nobis. Et hoc ipsum unde cognoscimus, quia cognovimus
quia habitat in nobis? Quia hoc ipse Joannes
dixit: <hi>Quia de Spiritu suo dedit nobis.</hi> Unde scimus <hi>quia de Spiritu suo dedit nobis?</hi> 
 Hoc ipsum, quia de
Spiritu suo dedit tibi, unde cognoscis? Interroga viscera
tua: si plena sunt charitate, habes Spiritum
Dei. Unde cognoscimus quia inde cognoscis habitare
in te Spiritum Dei? Paulum interroga apostolum: <hi>Quoniam charitas Dei diffusa est in cordibus nostris per
Spiritum sanctum qui datus est nobis 
 <note>(Rom. V, 5)</note>
          </hi>.</p>
        </div3>
<div3>
          <head>13.</head>
          <p>
 <hi>Et nos vidimus, et testes sumus, quia Pater misit
Filium suum Salvatorem mundi.</hi> Securi estote qui
aegrotatis: talis medicus venit, et desperatis? Magni
erant morbi, insanabilia erant vulnera, desperata erat
aegritudo. Magnitudinem mali tui attendis, omnipotentiam
medici non attendis? Tu desperatus es; sed ille
omnipotens est: cujus testes isti sunt qui primo sanati,
et annuntiantes medicum; et ipsi tamen plus
<pb n="2044"/>
spe sanati quam re. Nam sic dicit Apostolus: <hi>Spe
enim salvi facti sumus <note>(Rom. VIII, 24)</note>
          </hi>. Coepimus ergo
sanari in fide: perficietur autem salus nostra, cum
corruptibile hoc induerit incorruptionem, et mortale
hoc induerit immortalitatem <note>(I Cor. XV, 53, 54)</note>. Haec
spes est, nondum res. Sed qui gaudet in spe, tenebit
et rem: qui autem spem non habet, ad rem non poterit
pervenire.</p>
        </div3>
<div3>
          <head>14.</head>
          <p>
 <hi>Quicumque confessus fuerit quod Jesus est Filius
Dei, Deus in ipso manet, et ipse in Deo.</hi> Jam non multis
dicamus: <hi>Qui confessus fuerit,</hi> non verbo, sed facto;
non lingua, sed vita. Nam multi confitentur verbis,
sed factis negant. <hi>Et nos cognovimus, et credidimus,
quam dilectionem Deus habet in nobis.</hi> Et iterum unde
cognovisti? <hi>Deus dilectio est.</hi> Jam dixit illud superius,
ecce iterum dicit. Amplius tibi non potuit dilectio
commendari, quam ut diceretur Deus. Forte munus
Dei contempturus eras. Et Deum contemnis? <hi>Deus
dilectio est. Et qui manet in dilectione, in Deo manet,
et Deus in eo manet.</hi> Vicissim in se habitant, qui continet
et qui continetur. Habitas in Deo, sed ut continearis:
habitat in te Deus, sed ut te contineat, ne
cadas. Ne forte sic te putes domum Dei fieri, quomodo
domus tua portat carnem tuam: si subtrahat se
domus in qua es, cadis; si autem tu te subtrahas,
non cadit Deus. Integer est, cum eum deseris; integer,
cum ad illum redieris. Tu sanaris, non illi aliquid
praestabis; tu mundaris, tu reficeris, tu corrigeris.
Ille medicamentum est non sano, regula est pravo,
lux est tenebrato, habitatio est deserto. Omnia ergo
tibi conferuntur. Vide ne putes Deo aliquid conferri,
quando venis ad eum; nec mancipium saltem. Ergo
non habebit Deus servos, si tu nolueris, et si omnes
noluerint? Deus non indiget servis, sed servi Deo:
ideo dicit Psalmus, <hi>Dixi Domino, Deus meus es tu.</hi> 
Ipse est verus Dominus. Et quid ait? <hi>Quoniam bonorum
meorum non eges <note>(Psal. XV, 2)</note>
          </hi>. Tu eges bono
servi tui. Eget servus bono tuo, ut pascas illum: eges
et tu bono servi tui, ut adjuvet te. Non tibi potes
aquam implere, non tibi potes coquere, non tibi potes
ante equum currere, jumentum tuum non potes curare.
Vides quia indiges bono servi tui, obsequio illius
indiges. Non es ergo verus dominus, quando indiges
inferiore. Ille est verus Dominus qui nihil a nobis
quaerit; et vae nobis, si eum non quaeramus. Nihil a
nobis quaerit; et quaesivit nos, cum eum non quaereremus.
Ovis una erraverat; invenit eam, gaudens in
humeris suis reportavit <note>(Luc. XV, 4, 5)</note>. Et numquid
ovis erat pastori necessaria, et non ovi potius pastor
necessarius erat? Quanto libentius de charitate loquor,
tanto minus volo finiri Epistolam istam. Nulla
est ardentior ad commendandam charitatem. Nihil
vobis dulcius praedicatur, nihil salubrius bibitur: sed
si bene vivendo confirmetis in vobis munus Dei. Ne
sitis ingrati tantae gratiae illius, qui cum haberet
Unicum, noluit illum esse unum; sed ut fratres haberet,
adoptavit illi, qui cum illo possiderent vitam
aeternam
</p>
        </div3>
      </div1>

<div1>
        <head>TRACTATUS IX. <hi>De eo quod sequitur,</hi> In hoc perfecta est dilectio in nobis; <hi>usque ad id,</hi> Et hoc mandatum habemus ab ipso, ut qui diligit Deum, diligat et fratrem suum. <hi>Cap.</hi> IV, V\. 17-21.</head>

<pb n="2045"/>
<div3>
          <head>1.</head>
          <p>
 Meminit Charitas vestra, ex Epistola Joannis
apostoli ultimam partem restare nobis tractandam,
et exponendam vobis, quantum Dominus donat. Hujus
ergo debiti nos memores sumus: exactionis autem
vos memores esse debetis. Eadem quippe charitas
quae in ipsa Epistola maxime et prope sola
commendatur, et nos facit fidelissimos debitores, et
vos dulcissimos exactores. Ideo dixi dulcissimos exatores,
quia ubi charitas non est, amarus exactor est:
ubi autem charitas est, et qui exigit dulcis est; et a
quo exigitur, etsi aliquem laborem suscipit, facit
eumdem laborem prope nullum et levem ipsa charitas.
Nonne videmus etiam in mutis animantibus et
irrationalibus ubi non est spiritualis charitas, sed
carnalis et naturalis, exigi tamen magno affectu de
uberibus matris lac a parvulis? Et quamvis sugens
impetum faciat in ubera; melius est tamen matri
quam si non sugat, nec exigat quod charitate debetur.
Saepe videmus ubera vaccarum etiam a grandiusculis
vitulis capite percuti, et prope ipso impetu
levari matrum corpora, nec eos tamen calce repelli;
sed et si desit filius qui sugat, mugitu vocari ad ubera.
Si ergo est in nobis illa charitas spiritualis, de
qua Apostolus dicit, <hi>Factus sum parvulus in medio
vestrum, tanquam nutrix fovens filios suos <note>(I Thess. II, 7)</note>
          </hi>;
tunc vos diligimus quando exigitis. Pigros non amamus;
quia languentibus formidamus. Intercesserunt
autem, ut intermitteremus textum hujus Epistolae,
quaedam pro diebus festis solemnia lectionum,
quae non potuerunt nisi legi, et ipsa tractari. Nunc
ergo ad praetermissum ordinem redeamus; et quae
restant, intente accipiat Sanctitas vestra. Nescio utrum
magnificentius nobis charitas commendari posset,
quam ut diceretur, <hi>Deus charitas est.</hi> Brevis laus, et
magna laus: brevis in sermone, et magna in intellectu.
Quam cito dicitur, <hi>Deus dilectio est!</hi> Et hoc
breve est: si numeres, unum est; si appendas, quantum
est! <hi>Deus dilectio est. Et qui manet,</hi> inquit, <hi>in
dilectione, in Deo manet et Deus in illo manet <note>(I Joan.
IV, 16)</note>
          </hi>. Sit tibi domus Deus, et esto domus Dei;
mane in Deo, et maneat in te Deus. Manet in te Deus,
ut te contineat: manes in Deo, ne cadas; quia sic de
ipsa charitate dicit Apostolus, <hi>Charitas nunquam cadit <note>(I Cor. XIII, 8)</note>
          </hi>.
Quomodo cadit quem continet Deus?</p>
        </div3>
<div3>
          <head>2.</head>
          <p>
 <hi>In hoc perfecta est dilectio in nobis, ut fiduciam
habeamus in die judicii: quia sicut ille est, et nos sumus
in hoc mundo.</hi> Dicit quomodo se probet unusquisque,
quantum in illo profecerit charitas: vel potius quantum
ipse in charitate profecerit. Nam si charitas Deus
est, nec proficit nec deficit Deus: sic dicitur proficere
in te charitas, quia tu in ea proficis. Interroga
ergo quantum in charitate profeceris, et quid tibi
respondeat cor tuum, ut noveris mensuram profectus
tui. Promisit enim ostendere nobis in quo cognoscamus
<pb n="2046"/>
eum, et ait, <hi>In hoc perfecta est in nobis dilectio.</hi> 
Quaere, in quo? <hi>Ut fiduciam habeamus in die judicii.</hi> 
Quisquis fiduciam habet in die judicii, perfecta est in
illo charitas. Quid est habere fiduciam in die judicii?
Non timere ne veniat dies judicii. Sunt homines qui
non credunt diem judicii; isti fiduciam non possunt
habere in die quam venturam esse non credunt. Praetermittamus
istos: excitet illos Deus, ut vivant; de
mortuis utquid loquimur? Non credunt futurum diem
judicii, nec timent, nec desiderant quod non credunt.
Coepit aliquis credere diem judicii: si coepit credere,
coepit et timere. Sed quia timet adhuc, nondum habet
fiduciam in die judicii, nondum est in illo perfecta
charitas. Numquid tamen desperandum est? In quo
vides initium, cur desperas finem? Quod initium video,
inquis? Ipsum timorem. Audi Scripturam: <hi>Initium
sapientiae timor Domini <note>(Eccli. I, 16)</note>
          </hi>. Coepit ergo timere
diem judicii: timendo corrigat se; vigilet adversus
hostes suos, id est, adversus peccata sua;
incipiat reviviscere interius, et mortificare membra
sua quae sunt super terram, sicut Apostolus dicit, <hi>Mortificate membra vestra quae sunt super terram.</hi> 
 Spiritualia
nequitiae dicit membra super terram: nam
sequitur et exponit, <hi>Avaritiam, immunditiam <note>(Coloss.
III, 5)</note>
          </hi>, et caetera quae illic exsequitur. Quantum autem
mortificat iste, qui timere coepit diem judicii, membra
sua super terram, tantum surgunt et corroborantur
membra coelestia. Membra autem coelestia, omnia
opera bona. Surgentibus coelestibus membris, incipit
desiderare quod timebat. Timebat enim ne veniret
Christus, et inveniret impium quem damnaret; desiderat
ut veniat, quia inventurus est pium quem coronet.
Jam cum coeperit desiderare venientem Christum
casta anima, quae desiderat amplexus sponsi,
renuntiat adultero; fit virgo interius ipsa fide, spe, et
charitate. Habet jam fiduciam in die judicii: non
contra se pugnat quando orat, et dicit, <hi>Adveniat regnum
tuum <note>(Matth. VI, 10)</note>
          </hi>. Qui enim timet ne veniat
regnum Dei, timet ne exaudiatur. Quomodo orat, qui
timet ne exaudiatur? Qui autem orat cum fiducia charitatis,
optat jam ut veniat. De ipso desiderio dicebat
quidam in Psalmo, <hi>Et tu, Domine, usquequo? Convertere,
Domine, et erue animam meam <note>(Psal. VI, 4, 5)</note>
          </hi>.
Gemebat se differri. Sunt enim homines qui cum patientia
moriuntur: sunt autem quidam perfecti qui
cum patientia vivunt. Quid dixi? Qui adhuc desiderat
istam vitam, quando illi venerit dies mortis, patienter
tolerat mortem: luctatur adversum se, ut sequatur
voluntatem Dei; et hoc potius agit animo, quod eligit
Deus, non quod eligit voluntas humana: et ex desiderio
vitae praesentis fit lucta cum morte; et adhibet
patientiam et fortitudinem, ut aequo animo moriatur:
iste patienter moritur. Qui autem desiderat, sicut
dicit Apostolus, <hi>dissolvi et esse cum Christo,</hi> non patienter
moritur; sed patienter vivit, delectabiliter moritur.
Vide Apostolum patienter viventem, id est, cum
patientia hic non amare vitam, sed tolerare. <hi>Dissolvi,</hi> 
inquit, <hi>et esse cum Christo multo magis optimum manere
autem in carne necessarium propter vos (Philipp. I,
<pb n="2047"/>
23, 24)</hi>. Ergo, fratres, date operam, intus agite vobiscum,
ut desideretis diem judicii. Aliter non probatur
perfecta charitas, nisi cum coeperit ille dies desiderari.
Ille autem eum desiderat, qui fiduciam habet in
illo: ille autem fiduciam habet in illo, cujus conscientia
non trepidat in charitate perfecta atque sincera.</p>
        </div3>
<div3>
          <head>3.</head>
          <p>
  In hoc perfecta est dilectio ejus in nobis, ut fiduciam
habeamus in die judicii.   Quare habebimus
fiduciam?   Quia sicut ille est, et nos sumus in hoc
mundo.   Audisti causam fiduciae tuae:   Quia sicut ille
est, inquit, et nos sumus in hoc mundo.   Nonne videtur
aliquid impossibile dixisse? Numquid enim potest
esse homo sicut Deus? Jam vobis exposui quia
non semper ad aequalitatem dicitur, <hi>sicut;</hi> sed dicitur
ad quamdam similitudinem. Quomodo enim dicis,
Sicut aures habeo, ita habet et imago? Numquid omnino
sic? Sed tamen dicis, <hi>sicut.</hi> Si ergo facti sumus
ad imaginem Dei, quare non sicut Deus sumus? Non
ad aequalitatem, sed pro modo nostro. Unde ergo nobis
datur fiducia in die judicii? <hi>Quia sicut ille est, et
nos sumus in hoc mundo.</hi> Debemus hoc referre ad
ipsam charitatem, et intelligere quid dictum sit. Dominus
in Evangelio dicit,   Si diligitis eos qui vos diligunt,
quam mercedem habebitis? nonne et publicani
hoc faciunt?   Quid ergo vult nos?   Ego autem
dico vobis, diligite inimicos vestros, et orate pro
persequentibus vos.   Si ergo jubet nos diligere inimicos
nostros, unde nobis dat exemplum? De ipso
Deo: ait enim,   Ut sitis filii Patris vestri qui in coelis
est.   Quomodo illud facit Deus? Diligit inimicos suos,
  qui facit solem suum oriri super bonos et malos, et
pluit super justos et injustos   <note>(Matth. V, 44-46)</note>. Si
ergo ad hanc perfectionem nos invitat Deus, ut diligamus
inimicos nostros sicut et ipse dilexit suos; ea nobis
fiducia est in die judicii, <hi>quia sicut ille est, et nos
sumus in hoc mundo:</hi> quia sicut ille diligit inimicos
suos, faciendo solem suum oriri super bonos et malos,
et pluendo super justos et injustos; ita nos quia
inimicis nostris non possumus praestare solem et pluviam,
praestamus lacrymas, cum pro illis oramus.</p>
        </div3>
<div3>
          <head>4.</head>
          <p>
 Jam ergo de ipsa fiducia videte quid dicat. Unde
intelligitur perfecta charitas? <hi>Timor non est in charitate.</hi> 
Quid ergo dicimus de illo qui coepit timere diem
judicii? Si perfecta in illo esset charitas, non timeret.
Perfecta enim charitas faceret perfectam justitiam,
et non haberet quare timeret: imo haberet
quare desideraret ut transeat iniquitas, et veniat regnum
Dei. Ergo <hi>timor non est in charitate.</hi> Sed in qua
charitate? Non in inchoata. In qua ergo? <hi>Sed perfecta,</hi> 
inquit, <hi>charitas foras mittit timorem.</hi> Ergo incipiat timor; <hi>quia initium sapientiae timor Domini.</hi> 
 Timor
quasi locum praeparat charitati. Cum autem coeperit
charitas habitare, pellitur timor qui ei praeparavit locum.
Quantum enim illa crescit, ille decrescit; et
quantum illa fit interior, timor pellitur foras. Major
charitas, minor timor; minor charitas, major timor.
Si autem nullus timor, non est qua intret charitas.
Sicut videmus per setam introduci linum, quando
<pb n="2048"/>
aliquid suitur; seta prius intrat, sed nisi exeat, non
succedit linum: sic timor primo occupat mentem,
non autem ibi remanet timor, quia ideo intravit, ut
introduceret charitatem. Jam facta securitate in animo,
quale gaudium nobis est vel in hoc, vel in futuro
saeculo? Et in hoc saeculo quis nobis nocebit plenis
charitate? Videte quomodo exsultet Apostolus de ipsa
charitate.  Quis nos, inquit, separabit a charitate
Christi? tribulatio? an angustia? an persecutio? an
fames? an nuditas? an periculum? an gladius   <note>(Rom.
VIII, 35)</note>? Et Petrus dicit:   Et quis vobis nocere potest,
si boni aemulatores fueritis   <note>(I Petr. III, 13)</note>?   Timor
non est in dilectione: sed perfecta dilectio foras
mittit timorem; quia timor tormentum habet.   Torquet
cor conscientia peccatorum, nondum facta est
justificatio. Est ibi quod titillet, quod pungat. Ideo
in Psalmo de ipsa perfectione justitiae quid dicit?
  Convertisti luctum meum in gaudium mihi: concidisti
saccum meum, et cinxisti me laetitia; ut cantet
tibi gloria mea, et non compungar   <note>(Psal. XXIX, 12, 13)</note>.
Quid est,   non compungar?   Non sit quod stimulet conscientiam
meam. Stimulat timor: sed noli timere;
intrat charitas quae sanat quod vulnerat timor Timor
Dei sic vulnerat, quomodo medici ferramentum; putredinem
tollit, et quasi videtur vulnus augere. Ecce
putredo quando erat in corpore, minus erat vulnus,
sed periculosum: accedit ferramentum medici; minus
dolebat illud vulnus, quam dolet modo cum secatur.
Plus dolet cum curatur, quam si non curaretur;
sed ideo plus dolet accedente medicina, ut nunquam
doleat succedente salute. Occupet ergo cor tuum timor,
ut inducat charitatem; succedat cicatrix ferramento
medici. Talis est medicus, ut nec cicatrices
appareant: tu tantum subde te dexterae ipsius. Nam
si sine timore es, non poteris justificari. Sententia
dicta est de Scripturis: <hi>Nam qui sine timore est, non
poterit justificari <note>(Eccli. I, 28)</note>
          </hi>. Opus est ergo ut intret
timor primo, per quem veniat charitas. Timor medicamentum,
charitas sanitas.  Qui autem timet, non
est perfectus in dilectione.   Quare?   Quia timor tormentum
habet,   quomodo sectio medici tormentum
habet.</p>
        </div3>
<div3>
          <head>5.</head>
          <p>
 Est autem alia sententia, quae videtur huic esse
contraria, si non habeat intellectorem: dicitur enim
quodam loco in Psalmo, <hi>Timor Domini castus, permanens
in saeculum saeculi <note>(Psal XVIII, 10)</note>
          </hi>. Aeternum
quemdam timorem nobis ostendit, sed castum. Quod
si ille aeternum nobis timorem ostendit, numquid contradicit
illi forte ista Epistola quae dicit, <hi>Timor non
est in charitate, sed perfecta charitas foras mittit timorem?</hi> 
Interrogemus ambo eloquia Dei. Spiritus unus
est, etsi codices duo, etsi ora duo, etsi linguae
duae. Hoc enim dictum est per Joannem, illud dictum
est per David; sed nolite putare alium esse spiritum.
Si unus flatus inflat duas tibias, non potest
unus Spiritus implere duo corda, agitare duas linguas?
<pb n="2049"/>
Sed si spiritu uno, id est uno flatu, impletae
duae tibiae consonant; impletae duae linguae Spiritu Dei,
dissonare possunt? Est ergo ibi quaedam consonantia,
est quaedam concordia, sed auditorem desiderat. Ecce
inspiravit et implevit duo corda, duo ora, movit duas
linguas Spiritus Dei: et audivimus ex una lingua,   Timor
non est in charitate, sed perfecta charitas foras
mittit timorem;   audivimus ex alia,   Timor Domini
castus, permanens in saeculum saeculi.   Quid est hoc?
quasi dissonant? Non: excute aures, intende melodiam.
Non sine causa hic addidit, <hi>castus,</hi> illic non addidit:
nisi quia est timor alius qui dicitur castus, est
autem alius qui non dicitur castus. Discernamus istos
duos timores, et intelligamus consonantiam tibiarum.
Quomodo intelligimus, vel quomodo discernimus?
Attendat Charitas vestra. Sunt homines qui propterea
timent Deum, ne mittantur in gehennam, ne forte ardeant
cum diabolo in igne aeterno. Ipse est timor ille
qui introducit charitatem: sed sic venit ut exeat. Si
enim adhuc propter poenas times Deum, nondum amas
quem sic times. Non bona desideras, sed mala caves.
Sed ex eo quod mala caves, corrigis te, et incipis bona
desiderare. Cum bona desiderare coeperis, erit in te
timor castus. Quis est timor castus? Ne amittas ipsa
bona. Intendite. Aliud est timere Deum, ne mittat te
in gehennam cum diabolo; aliud est timere Deum, ne
recedat a te. Ille timor quo times ne in gehennam mittaris
cum diabolo, nondum est castus; non enim venit
ex amore Dei, sed ex timore poenae: cum autem
times Deum, ne deserat te praesentia ejus; amplecteris
eum, ipso frui desideras.</p>
        </div3>
<div3>
          <head>6.</head>
          <p>
 Non potest melius explanari quid intersit inter
duos istos timores, unum quem foras mittit charitas,
alterum castum qui permanet in saeculum saeculi, nisi
ponas duas mulieres maritatas, quarum unam ita constituas
volentem facere adulterium, delectari nequitia,
sed timere ne damnetur a marito. Timet maritum,
sed quia adhuc amat nequitiam, ideo timet maritum:
huic non grata, sed onerosa est mariti praesentia; et
si forte vivit nequiter, timet maritum ne veniat. Tales
sunt qui timent ne veniat dies judicii. Fac alteram
amare virum, debere illi castos amplexus, nulla se
adulterii immunditia maculare; optat praesentiam viri.
Et quomodo discernuntur duo isti timores? timet illa,
timet et illa. Interroga; quasi unum tibi respondent:
interroga illam, Times virum? respondet, Timeo.
Interroga et illam si timeat virum; respondet, Timeo.
Una vox est, sed diversus animus. Jam ergo interrogentur,
Quare? Illa dicit, Timeo virum ne veniat:
illa dicit, Timeo virum ne discedat. Illa dicit, Timeo
ne damner: illa dicit, Timeo ne deserar. Pone hoc
in animo Christianorum, et invenis timorem quem
foras mittit charitas, et alium timorem castum permanentem
in saeculum saeculi.</p>
        </div3>
<div3>
          <head>7.</head>
          <p>
 Loquamur ergo his primo qui sic timent Deum,
quomodo illa mulier quam delectat nequitia; timet
enim virum ne damnet illam: talibus primo loquamur.
<pb n="2050"/>
O anima quae sic times Deum, ne damnet te Deus,
quomodo timet mulier quam delectat nequitia; timet
virum, ne damnetur a viro: quomodo tibi displicet
illa mulier, displice et tu tibi. Si forte habes uxorem,
numquid vis ut sic tameat te uxor tua, ne damnetur
abs te; ut delectet illam nequitia, sed pondere
timoris tui reprimatur, non damnatione iniquitatis?
Castam eam vis, ut te diligat, non ut te timeat. Exhibe
te talem Deo, qualem vis habere uxorem. Et si nondum
habes, et habere vis; talem vis habere. Et quid dicimus,
fratres? Illa mulier quae ideo timet virum, ne
damnetur a viro, forte non facit adulterium, ne aliquo
modo perveniat ad virum, et tollat illi lucem
istam temporalem. Potest autem vir ille et falli;
homo est enim, sicut et illa quae potest fallere. Timet
illa eum, extra cujus oculos potest esse: tu non times
semper faciem supra te viri tui? <hi>Vultus autem
Domini super facientes mala <note>(Psal. XXXIII, 17)</note>
          </hi>. Captat
illa absentiam viri sui, et incitatur forte delectatione
adulterii; et dicit sibi tamen, Non faciam: absens
est quidem ille, sed difficile est ut non ad illum quoquo
modo perveniat. Temperat se ne perveniat ad
hominem, qui potest et nescire, qui potest et falli, qui
potest et bonam suspicari etiam malam, qui potest et
castam suspicari quae adultera est: tu non times oculos
ejus quem fallere nemo potest? tu non times ejus
praesentiam, qui averti a te non potest? Roga Deum
ut intueatur te, et avertat faciem a peccatis tuis: <hi>Averte faciem tuam a peccatis meis.</hi> 
 Sed unde mereris
ut ille faciem suam avertat a peccatis tuis? Si tu non
avertas faciem tuam a peccatis tuis. Ipsa enim vox
dicit in Psalmo: <hi>Quoniam iniquitatem meam ego agnosco,
et peccatum meum coram me est semper <note>(Psal. L, 11, 5)</note>
          </hi>.
Tu agnosce, et ille ignoscit.</p>
        </div3>
<div3>
          <head>8.</head>
          <p>
 Allocuti sumus eam quae habet adhuc timorem
non permanentem in saeculum saeculi, sed quem charitas
excludit et foras mittit; alloquamur et illam quae
habet jam timorem castum, permanentem in saeculum
saeculi. Putamus, invenimus illam, ut alloquamur
illam? putas, est in hoc populo? putas, est in ista
exedra? putas, est in hac terra? Non potest nisi esse,
sed latet. Hiems est, intus est viriditas in radice. Forte
invenimus aures illius. Sed ubicumque est illa anima,
utinam illam invenirem, et non aures suas praeberet
mihi, sed ego meas aures illi! Illa me doceret
aliquid potius, quam a me disceret. Anima quaedam
sancta, ignea, et desiderans regnum Dei: hanc non
ego alloquor, sed Deus ipse, et patienter viventem
in hac terra ita consolatur: Jam vis veniam, et ego
novi quia jam vis ut veniam: novi qualis es, ut secura
exspectes adventum meum; novi quia molestia
est tibi: sed magis exspecta, tolera; venio et cito
venio. Sed amanti tardum est. Audi eam cantantem
tanquam lilium de medio spinarum: audi suspirantem,
et dicentem, <hi>Psallam et intelligam in via immaculata;
quando venies ad me <note>(Psal. C, 1, 2)</note>
          </hi>? Sed in via
immaculata merito non timet; quia <hi>perfecta charitas
foras mittit timorem.</hi> Et cum venerit ad ejus amplexum,
<pb n="2051"/>
timet, sed securiter. Quid timet? Cavebit, et observabit
se ab iniquitate sua, ne iterum peccet: non ne
mittatur in ignem, sed ne ab illo deseratur. Et erit
in illa, quid? <hi>Timor castus, permanens in saeculum saeculi.</hi> 
Audivimus duas tibias consonantes. Illa de timore
dicit, et illa de timore: sed illa de timore quo
timet anima ne damnetur, illa de timore quo timet
anima ne deseratur. Ille est timor quem charitas excludit:
ille est timor permanens in saeculum saeculi.</p>
        </div3>
<div3>
          <head>9.</head>
          <p>
 <hi>Nos diligamus, quia ipse prior nos dilexit.</hi> Nam
unde diligeremus, nisi ille prior dilexisset nos? Diligendo
amici facti sumus; sed inimicos ille dilexit,
ut amici efficeremur. Prior dilexit nos, et donavit
nobis ut diligeremus eum. Nondum diligebamus eum;
diligendo pulchri efficimur. Quid facit homo deformis
et distorta facie, si amet pulchram? Aut quid facit
femina deformis et distorta et nigra, si amet pulchrum?
Numquid amando poterit esse pulchra? Numquid
et ille amando poterit esse formosus? Amat pulchram;
et quando se in speculo videt, erubescit
faciem suam levare ad illam formosam suam quam
amat. Quid faciet ut pulcher sit? Exspectat ut veniat
pulchritudo? Imo exspectando senectus additur,
et turpiorem facit. Non est ergo quid agere,
non est quomodo illi des consilium, nisi ut compescat
se, et non audeat amare impar imparem: aut si
forte amat et ducere uxorem optat, in illa castitatem
amet, non carnis faciem. Anima vero nostra, fratres
mei, foeda est per iniquitatem: amando Deum pulchra
efficitur. Qualis amor est qui reddit pulchram
amantem? Deus autem semper pulcher est, nunquam
deformis, nunquam commutabilis. Amavit nos
prior qui semper est pulcher; et quales amavit,
nisi foedos et deformes? Non ideo tamen ut foedos dimitteret;
sed ut mutaret, et ex deformibus pulchros
faceret. Quomodo erimus pulchri? Amando eum qui
semper est pulcher. Quantum in te crescit amor,
tantum crescit pulchritudo; quia ipsa charitas est animae
pulchritudo. <hi>Nos diligamus, quia ipse prior dilexit
nos.</hi> Audi apostolum Paulum: <hi>Ostendit autem
Deus dilectionem suam in nobis, quoniam cum adhuc
peccatores essemus, Christus pro nobis mortuus est <note>(Rom. V, 8, 9)</note>
          </hi>,
justus pro injustis, pulcher pro foedis.
Quomodo invenimus pulchrum Jesum? <hi>Speciosus forma
prae filiis hominum, diffusa est gratia in labiis tuis <note>(Psal. XLIV, 3)</note>
          </hi>.
Unde? Item videte unde sit pulcher, <hi>Speciosus forma prae filiis hominum;</hi> 
 quia <hi>in principio
erat Verbum, et Verbum erat apud Deum, et Deus erat
Verbum <note>(Joan. I, 1)</note>
          </hi>. Quia vero carnem suscepit,
quasi foeditatem tuam suscepit, id est, mortalitatem
tuam, ut aptaret se tibi, et congrueret tibi, et excitaret
te ad amandam intus pulchritudinem. Unde ergo
invenimus quia foedus et deformis est Jesus, sicut
invenimus quia pulcher et speciosus forma prae filiis
hominum? Unde invenimus quia et deformis? Isaiam
interroga: <hi>Et vidimus eum, et non habebat speciem,
neque decorem <note>(Isai. LIII, 2)</note>
          </hi>. Illae sunt duae tibiae
quasi diverse sonantes; sed unus Spiritus ambas inflat.
Hac dicitur, <hi>Speciosus forma prae filiis hominum:</hi> 
<pb n="2052"/>
hac dicitur in Isaia, <hi>Vidimus eum, et non habebat speciem,
neque decorem.</hi> Uno Spiritu implentur ambae tibiae,
non dissonant. Noli aures avertere, adhibe intellectum.
Interrogemus Paulum apostolum, et exponat
nobis consonantiam duarum tibiarum. Sonet nobis, <hi>Speciosus forma prae filiis hominum: Qui cum in forma
Dei esset, non rapinam arbitratus est esse aequalis
Deo.</hi> 
 Ecce <hi>speciosus forma prae filiis hominum.</hi> Sonet
nobis etiam, <hi>Vidimus eum, et non habebat speciem neque
decorem: Semetipsum exinanivit formam servi accipiens,
in similitudine hominum factus, et habitu inventus
ut homo <note>(Philipp. II, 6, 7)</note>
          </hi>. <hi>Non habebat speciem
neque decorem,</hi> ut tibi daret speciem et decorem.
Quam speciem? quem decorem? Dilectionem charitatis;
ut amans curras, currens ames. Pulcher es
jam: sed noli te attendere, ne perdas quod accepisti;
illum attende, a quo factus es pulcher. Ideo sis pulcher,
ut ille te amet. Tu autem totam intentionem
tuam in illum dirige, ad illum curre, ejus amplexus
pete, ab illo time discedere; ut sit in te timor castus,
permanens in saeculum saeculi. <hi>Nos diligamus, quia
ipse prior dilexit nos.</hi> </p>
        </div3>
<div3>
          <head>10.</head>
          <p>
 <hi>Si quis dixerit, Diligo Deum.</hi> Quem Deum?
Quare diligimus? <hi>Quia ipse prior dilexit nos,</hi> et donavit
nobis diligere. Dilexit impios, ut faceret pios;
dilexit injustos, ut faceret justos; dilexit aegrotos, ut
faceret sanos. Ergo et <hi>nos diligamus, quia ipse prior
dilexit nos.</hi> Interroga unumquemque, dicat tibi si
diligat Deum. Clamat, confitetur, <hi>Diligo,</hi> ipse scit.
Est aliud unde interrogetur. <hi>Si quis dixerit,</hi> inquit, <hi>Diligo Deum, et fratrem suum odit, mendax est.</hi> 
 Unde
probas quia mendax est? Audi: <hi>Qui enim non diligit
fratrem suum quem videt, Deum quem non videt, quomodo
potest diligere?</hi> Quid ergo? qui diligit fratrem,
diligit et Deum? Necesse est ut diligat Deum, necesse
est ut diligat ipsam dilectionem. Numquid potest diligere
fratrem, et non diligere dilectionem? Necesse
est ut diligat dilectionem. Quid ergo, qui diligit dilectionem,
ideo diligit Deum? Utique ideo. Diligendo dilectionem,
Deum diligit. An oblitus es quod paulo
ante dixisti, <hi>Deus dilectio est <note>(Joan. IV, 8, 16)</note>
          </hi>? Si
Deus dilectio, quisquis diligit dilectionem, Deum diligit.
Dilige ergo fratrem, et securus esto. Non potes
dicere, Diligo fratrem, sed non diligo Deum. Quomodo
mentiris si dicas, Diligo Deum, quando non diligis
fratrem; sic falleris, quando dicis, Diligo fratrem, si
putes quia non diligis Deum. Necesse est qui diligis
fratrem, diligas ipsam dilectionem; <hi>dilectio</hi> autem <hi>Deus est:</hi> 
 necesse est ergo ut Deum diligat quisquis
diligit fratrem. Si autem non diligis fratrem quem vides,
Deum quem non vides quomodo potes diligere?
Quare non videt Deum? Quia non habet ipsam dilectionem.
Ideo non videt Deum, quia non habet dilectionem;
ideo non habet dilectionem, quia non diligit
fratrem: propterea ergo non videt Deum, quia non
habet dilectionem. Nam si habeat dilectionem, Deum
videt; quia <hi>Deus dilectio est:</hi> et purgatur ille oculus
magis magisque dilectione, ut videat illam incommutabilem
<pb n="2053"/>
substantiam; cujus praesentia semper gaudeat,
qua perfruatur in aeternum conjunctus Angelis.
Sed currat modo, ut aliquando in patria laetetur. Non
amet peregrinationem, non amet viam: totum amarum
sit, praeter illum qui vocat, quousque inhaereamus
illi, et dicamus quod dictum est in Psalmo, <hi>Perdidisti
omnes quia fornicantur abs te.</hi> Et qui sunt qui
fornicantur? Qui discedunt, et amant mundum. Tu
autem quid? Sequitur et dicit: <hi>Mihi autem inhaerere
Deo bonum est <note>(Psal. LXXII, 27, 28)</note>
          </hi>. Totum bonum
meum est, Deo inhaerere gratis. Nam si interroges, et
dicas, Quare inhaeres Deo? Et dicat, Ut donet mihi.
Quid tibi donet? Coelum ipse fecit, terram ipse fecit:
quid tibi donaturus est? jam inhaeres illi: inveni melius,
et donat tibi.</p>
        </div3>
<div3>
          <head>11.</head>
          <p>
 <hi>Qui enim non diligit fratrem suum quem videt,
Deum quem non videt, quomodo potest diligere? Et hoc
mandatum habemus ab ipso, ut qui diligit Deum, diligat
et fratrem suum.</hi> Magnifice dicebas, <hi>Diligo Deum;</hi> 
et odis fratrem! O homicida, quomodo diligis Deum?
Non audisti superius in ipsa Epistola, <hi>Qui odit fratrem
suum, homicida est?</hi> Sed prorsus diligo Deum,
quamvis oderim fratrem meum. Prorsus non diligis
Deum, si odis fratrem. Et modo probo alio documento.
Ipse dixit, <hi>Dedit nobis praeceptum, ut diligamus
invicem <note>(I Joan. III, 15, 23)</note>
          </hi>: quomodo diligis eum,
cujus odisti praeceptum? Quis est qui dicat, Diligo
imperatorem, sed odi leges ejus? In hoc intelligit
imperator si diligis eum, si observentur leges ejus
per provincias. Lex imperatoris quae est? <hi>Mandatum
novum do vobis, ut vos invicem diligatis <note>(Joan. XIII,
34)</note>
          </hi>. Dicis ergo te diligere Christum; serva mandatum
ejus, et fratrem dilige. Si autem fratrem non
diligis; quomodo eum diligis, cujus mandatum contemnis?
Fratres, ego non satior loquendo de charitate
in nomine Christi. Quantum et vos habetis hujus
rei avaritiam, tantum speramus quia crescit in vobis
ipsa, et foras mittit timorem, ut remaneat ille timor
castus permanens in saeculum saeculi. Toleremus
mundum, toleremus tribulationes, toleremus scandala
tentationum. Non recedamus a via; teneamus
unitatem Ecclesiae, teneamus Christum, teneamus
charitatem. Non divellamur a membris sponsae ipsius,
non divellamur a fide, ut gloriemur in praesentia
ipsius: et securi manebimus in eo, modo per fidem,
tunc per speciem, cujus tantas arrhas habemus donum
Spiritus sancti.
</p>
        </div3>
      </div1>

<div1>
        <head>TRACTATUS X. <hi>De eo quod Joannes scribit,</hi> Omnis qui credit quod Jesus sit Christus, ex Deo natus est; <hi>usque ad id,</hi> Haec est enim dilectio Dei, ut praecepta ejus servemus. <hi>Cap.</hi> V, V\. 1-13.</head>
<div3>
          <head>1.</head>
          <p>
 Meminisse vos credo, qui adfuistis hesterno die,
ad quem locum in progressu hujus Epistolae pervenerit
nostra tractatio: id est, <hi>Qui enim non diligit
fratrem suum quem videt, Deum quem non videt quomodo
potest diligere? Et hoc mandatum habemus ab
ipso, ut qui diligit Deum, diligat et fratrem suum.</hi> 
Huc usque disputatum erat. Quae sequuntur ergo ex ordine
<pb n="2054"/>
videamus. <hi>Omnis qui credit quod Jesus sit Christus,
ex Deo natus est.</hi> Quis est qui non credit quod Jesus
sit Christus? Qui non sic vivit quomodo praecepit
Christus. Multi enim dicunt, Credo; sed fines sine
operibus non salvat. Opus autem fidei ipsa dilectio
est, dicente Paulo apostolo, <hi>Et fides quae per dilectionem
operatur <note>(Galat. V, 6)</note>
          </hi>. Opera quidem tua praeterita,
antequam crederes, vel nulla erant; vel si bona
videbantur, inania erant. Si enim nulla erant; sic
eras quasi homo sine pedibus, aut vexatis pedibus
ambulare non valens: si autem bona videbantur; antequam
crederes, currebas quidem, sed praeter viam
currendo, errabas potius quam perveniebas. Est ergo
nobis et currendum, et in via currendum. Qui praeter
viam currit, inaniter currit: imo ad laborem
currit. Tanto plus errat, quanto praeter viam currit.
Quae est via per quam currimus? Christus dixit, <hi>Ego
sum via.</hi> Quae patria, quo currimus? Christus dixit, <hi>Ego sum veritas 
 <note>(Joan. XIV, 6)</note>
          </hi>. Per illum curris, ad
illum curris, in ipso requiescis. Sed ut curreremus
per illum, extendit se usque ad nos: longe enim eramus,
et longe peregrinabamur. Parum est quia longe
peregrinabamur; et languidi nos movere non poteramus.
Medicus venit ad aegrotos, via porrecta est
ad peregrinos. Salvemur ab ipso, ambulemus per
ipsum. Hoc est credere quia Jesus Christus est, quomodo
credunt christiani, qui non solo nomine christiani
sunt, sed et factis et vita: non quomodo credunt
daemones. Nam <hi>et daemones credunt, et contremiscunt,</hi> 
sicut dicit Scriptura <note>(Jacobi II, 19)</note>. Quid
potuerunt plus credere daemones, quam ut dicerent, <hi>Scimus qui sis, Filius Dei?</hi> 
 Quod dixerunt daemones,
hoc dixit et Petrus. Cum Dominus quaereret quis esset,
et quem illum dicerent homines, responderunt
illi discipuli: <hi>Alii dicunt te Joannem Baptistam, alii
Eliam, alii Jeremiam, aut unum ex Prophetis.</hi> Et ille: <hi>Vos autem quem me esse dicitis?</hi> 
 Respondit Petrus,
et ait: <hi>Tu es Christus Filius Dei vivi.</hi> Et audivit a Domino: <hi>Beatus es, Simon Bar Jona, quia non revelavit
tibi caro et sanguis, sed Pater meus qui est in coelis.</hi> 
Videte quae laudes prosequantur hanc fidem: <hi>Tu es
Petrus, et super hanc petram aedificabo Ecclesiam
meam <note>(Matth. XVI, 13-18)</note>
          </hi>. Quid est, <hi>super hanc petram
aedificabo Ecclesiam meam?</hi> Super hanc fidem,
super id quod dictum est, <hi>Tu es Christus Filius Dei
vivi. Super hanc petram,</hi> inquit, <hi>fundabo Ecclesiam
meam.</hi> Magna laus! Ergo dicit Petrus. <hi>Tu es Christus
Filius Dei vivi:</hi> dicunt et daemones, <hi>Scimus qui sis,
Filius Dei, sanctus Dei.</hi> Hoc Petrus, hoc et daemones:
eadem verba, non idem animus. Et unde constat
quia hoc Petrus cum dilectione dicebat? Quia fides
christiani cum dilectione est; daemonis autem
sine dilectione. Quomodo sine dilectione? Hoc dicebat
Petrus, ut Christum amplecteretur: hoc dicebam
daemones, ut Christus ab eis recederet. Nam antequam
dicerent, <hi>Scimus qui sis; tu es Filius Dei:
Quid nobis et tibi est,</hi> dixerunt? <hi>Quid venisti ante tempus
perdere nos <note>(Matth. VIII, 29, et Marc. I, 24)</note>
          </hi>? Aliud
est ergo confiteri Christum, ut teneas Christum,
<pb n="2055"/>
aliud confiteri Christum, ut repellas a te Christum.
Ergo videtis quia quomodo hic dicit, <hi>Qui credit,</hi> 
propria quaedam fides est; non quomodo cum multis.
Itaque, fratres, nemo haereticorum dicat vobis, Et
nos credimus. Ideo enim de daemonibus exemplum
proposui, ne gaudeatis ad verba credentium, sed
exploretis facta viventium.</p>
        </div3>
<div3>
          <head>2.</head>
          <p>
 Videamus ergo quid est credere in Christum;
quid, credere quia Jesus ipse est Christus. Sequitur, <hi>Omnis qui credit quod Jesus sit Christus, ex Deo natus
est.</hi> 
 Sed quid est credere illud? <hi>Et omnis qui diligit
qui genuit eum, diligit eum qui genitus est ab ipso.</hi> Statim
fidei conjunxit dilectionem; quia sine dilectione
fides inanis est. Cum dilectione fides christiani, sine
dilectione fides daemonis: qui autem non credunt,
pejores sunt quam daemones, et tardiores quam daemones.
Nescio quis non vult credere in Christum;
adhuc nec daemones imitatur. Jam credit in Christum,
sed odit Christum; habet confessionem fidei
in timore poenae, non in amore coronae: nam et illi
puniri timebant. Adde huic fidei dilectionem, ut fiat
fides qualem dicit Apostolus Paulus, <hi>Fides quae per
dilectionem operatur <note>(Galat. V, 6)</note>
          </hi>: invenisti christianum,
invenisti civem Jerusalem, invenisti civem
Angelorum, invenisti in via suspirantem peregrinum;
adjunge te illi, comes tuus est, curre cum illo, si
tamen et tu hoc es. <hi>Omnis qui diligit qui genuit eum,
diligit eum qui genitus est ab ipso.</hi> Quis genuit? Pater.
Quis est genitus? Filius. Quid ergo ait? Omnis qui
diligit Patrem, diligit Filium.</p>
        </div3>
<div3>
          <head>3.</head>
          <p>
 <hi>In hoc cognoscimus quia diligimus filios Dei.</hi> 
Quid est hoc, fratres? Paulo ante de Fili o Dei dicebat,
non de filiis Dei: ecce unus positus est Christus
contemplandus nobis, et dictum est nobis, <hi>Omnis qui credit quod Jesus sit Christus, est ex Deo
natus: et omnis qui diligit qui genuit eum,</hi> 
 id est, Patrem, <hi>diligit eum qui genitus est ex ipso,</hi> 
 id est, Filium
Dominum nostrum Jesum Christum. Et sequitur, <hi>In hoc cognoscimus quia diligimus filios Dei;</hi> 
quasi dicturus esset, In hoc cognoscimus quia diligimus
Filium Dei: filios Dei dixit, qui Filium Dei
paulo ante dicebat; quia filii Dei corpus sunt unici
Filii Dei; et cum ille caput, nos membra, unus est
Filius Dei. Ergo qui diligit filios Dei, Filium Dei diligit;
et qui diligit Filium Dei, Patrem diligit: nec
potest quisquam diligere Patrem, nisi diligat Filium;
et qui diligit Filium, diligit et filios Dei. Quos filios
Dei? Membra Filii Dei. Et diligendo fit et ipse membrum,
et fit per dilectionem in compage corporis
Christi; et erit unus Christus amans seipsum. Cum
enim se invicem amant membra, corpus se amat. <hi>Et si patitur unum membrum, compatiuntur omnia
membra; et si gloriatur unum membrum, congaudent
omnia membra.</hi> 
 Et quid secutus ait? <hi>Vos autem estis
corpus Christi et membra <note>(I Cor. XII, 26, 27)</note>
          </hi>. Dicebat
paulo ante de dilectione fraterna, et ait, <hi>Qui non
diligit fratrem quem videt, Deum quem non videt quomodo
poterit diligere <note>(I Joan. IV, 20)</note>
          </hi>? Si autem diligis
fratrem, forte fratrem diligis, et Christum non diligis?
<pb n="2056"/>
Quomodo, quando membra Christi diligis? Cum
ergo membra Christi diligis, Christum diligis; cum
Christum diligis, Filium Dei diligis; cum Filium Dei
diligis, et Patrem diligis. Non potest ergo separari
dilectio. Elige tibi quid diligas; sequuntur te caetera.
Dicas, Deum solum diligo, Deum Patrem. Mentiris:
si diligis, non solum diligis; sed si diligis Patrem,
diligis et Filium. Ecce, inquis, diligo Patrem, et diligo
Filium: sed hoc solum, Patrem Deum et Filium
Deum et Dominum nostrum Jesum Christum qui
ascendit in coelos, et sedet ad dexteram Patris, illud
Verbum per quod facta sunt omnia, et Verbum caro
factum est, et habitavit in nobis <note>(Joan. I, 3, 14)</note>; hoc
solum diligo. Mentiris: si enim diligis caput, diligis
et membra; si autem membra non diligis, nec caput
diligis. Non expavescis vocem capitis de coelo clamantem
pro membris, <hi>Saule, Saule, quid me persequeris <note>(Act. IX, 4)</note>
          </hi>?
Persecutorem suum vocavit persecutorem
membrorum suorum: dilectorem suum
vocavit dilectorem membrorum suorum. Jam quae
sunt membra ejus, nostis, fratres; ipsa est Ecclesia
Dei. <hi>In hoc cognoscimus quia diligimus filios Dei, quia
Deum diligimus.</hi> Et quomodo? Non aliud sunt filii
Dei, aliud Deus? Sed qui Deum diligit, praecepta
ejus diligit. Et quae sunt praecepta Dei? <hi>Mandatum
novum do vobis, ut vos invicem diligatis <note>(Joan. XIII,
34)</note>
          </hi>. Nemo se excuset per aliam dilectionem, ad aliam
dilectionem; omnino sic se tenet ista dilectio: quomodo
ipsa compaginata est in unum, sic omnes quae
ex illa pendent, unum facit, et quasi conflat illos
ignis. Aurum est, conflatur massa, et fit unum aliquid:
sed nisi fervor charitatis accendat, ex multis
in unum conflari non potest. <hi>Quia Deum diligimus,
inde cognoscimus quia diligimus filios Dei.</hi> </p>
        </div3>
<div3>
          <head>4.</head>
          <p>
 Et unde cognoscimus quia diligimus filios Dei? <hi>Quia Deum diligimus, et praecepta ejus facimus.</hi> 
 Suspiramus
hic ex difficultate faciendi praeceptum Dei.
Audi quid sequatur. Homo, quid laboras amando?
Amando avaritiam. Cum labore amatur quod amas:
sine labore amatur Deus. Avaritia jussura est labores,
pericula, trituras, tribulationes; et obtemperaturus
es. Quo fine? Ut habeas unde impleas arcam, perdas
securitatem. Securior forte eras antequam haberes,
quam cum habere coepisti. Ecce quid tibi jussit avaritia:
implesti domum, timentur latrones; acquisisti
aurum, perdidisti somnum. Ecce quid tibi jussit avaritia,
Fac, et fecisti. Quid tibi jubet Deus? Dilige me.
Aurum diligis, quaesiturus es aurum, et forte non
inventurus: quisquis me quaerit, cum illo sum. Amaturus
es honorem, et forte non perventurus: quis mo
amavit, et non ad me pervenit? Dicit tibi Deus, Patronum
tibi vis facere, aut amicum potentem; ambis
per alium inferiorem. Me ama, dicit tibi Deus: non
<pb n="2057"/>
ad me ambitur per aliquem; ipse amor praesentem me
tibi facit. Quid dulcius dilectione ista, fratres? Non
sine causa modo audistis in Psalmo, fratres, <hi>Narraverunt
mihi injusti delectationes; sed non sicut lex tua,
Domine <note>(Psal. CXVIII, 85)</note>
          </hi>. Quae est lex Dei? Mandatum
Dei. Quod est mandatum Dei? Novum illud mandatum,
quod ideo novum dicitur, quia innovat: <hi>Mandatum novum do vobis, ut vos invicem diligatis.</hi> 
 Audi
quia ipsa est lex Dei: Apostolus dicit, <hi>Invicem onera
vestra portate, et sic adimplebitis legem Christi <note>(Galat.
VI, 2)</note>
          </hi>. Ipsa est consummatio omnium operum nostrorum,
dilectio. Ibi est finis: propter hoc currimus; ad
ipsam currimus; cum venerimus ad eam requiescemus.</p>
        </div3>
<div3>
          <head>5.</head>
          <p>
 Audistis in Psalmo, <hi>Omnis consummationis vidi
finem <note>(Psal. CXVIII, 96)</note>
          </hi>. Dixit, <hi>Omnis consummationis
vidi finem:</hi> quid viderat iste? Putamus, ascenderat in
verticem alicujus altissimi montis et acutissimi, et
perspexerat, et viderat ambitum terrae et circulos orbis
universi; et ideo dixit, <hi>Omnis consummationis vidi
finem?</hi> Si hoc laudabile est, oculos carnis quaeramus
a Domino tam acutos, ut aliquem excelsissimum montem,
qui est in terra, requiramus, de cujus cacumine
videamus omnis consummationis finem. Noli ire longe:
ecce dico tibi, ascende in montem, et vide finem.
Christus mons est; veni ad Christum, vides inde finem
omnis consummationis. Quis est iste finis? Paulum
interroga: <hi>Finis autem praecepti est charitas de
corde puro, et conscientia bona, et fide non ficta <note>(I Tim.
I, 5)</note>
          </hi>; et alio loco, <hi>Plenitudo autem legis charitas <note>(Rom. XIII, 10)</note>
          </hi>.
Quid tam finitum et terminatum
quam plenitudo? Etenim, fratres, finem ponit laudabiliter.
Nolite putare consumptionem, sed consummationem.
Aliter enim dicitur, Finivi panem; aliter
Finivi tunicam. Finivi panem manducando; finivi tu
nicam intexendo. Et ibi finis sonat, et illic finis sonat:
sed tamen panis finitur ut consumatur, tunica finitur
ut consummetur; panis finitur ut non sit, tunica finitur
ut perfecta sit. Ergo sic audite finem, et quando
legitur Psalmus, et auditis, <hi>In finem Psalmus David.</hi> 
Assidue auditis hoc in Psalmis, et debetis nosse quod
auditis. Quid est, <hi>in finem? Finis enim Legis Christus
est, ad justitiam omni credenti <note>(Id. X, 4)</note>
          </hi>. Et quid est, <hi>finis Christus?</hi> 
 Quia Christus Deus, et finis praecepti
charitas, et Deus charitas: quia Pater et Filius et
Spiritus sanctus unum sunt. Ibi tibi finis est: alibi via
est. Noli haerere in via, et non pervenire ad finem. Ad
quidquid aliud veneris, transi usquequo pervenias ad
finem. Quid est finis? <hi>Mihi autem adhaerere Deo bonum
est <note>(Psal. LXXII, 28)</note>
          </hi>. Adhaesisti Deo, finisti viam;
permanebis in patria. Intendite. Pecuniam aliquis
quaerit; non sit tibi finis: transi tanquam peregrinus.
Quaere ubi transeas, non ubi remaneas. Si autem
amas, per avaritiam implicatus es: erit tibi avaritia
catena pedum; ultra progredi non potes. Transi ergo
et hoc; quaere finem. Salutem corporis quaeris, adhuc
noli ibi remanere. Quae est enim ista salus corporis,
quae morte perimitur, quae aegritudine debilitatur, frivola,
<pb n="2058"/>
mortalis, fluxa? Quaere illam, ne impediat forte
morbida valetudo opera tua bona. Ergo non est ibi
finis; quia propter aliud quaeritur. Quidquid propter
aliud quaeritur, non est ibi finis: quidquid propter se et
gratis quaeritur, ibi est finis. Quaeris honores; forte ad
aliquid agendum quaeris, ut peragas aliquid, ut placeas
Deo: noli ipsum honorem amare, ne ibi remaneas.
Quaeris laudem? Si Dei quaeris, bene facis: si tuam quaeris,
male facis; remanes in via. Sed ecce amaris tu,
laudaris: noli gratulari quando in te laudaris; laudare
in Domino, ut cantes, <hi>In Domino laudabitur anima mea <note>(Psal. XXXIII, 3)</note>
          </hi>.
Sermonem aliquem bonum dicis,
et laudatur sermo tuus? Non laudetur quasi tuus, non
est ibi finis. Si ibi ponis finem, finiris: sed non finiris
quasi perficiaris, sed finiris ut consumaris. Ergo non
laudetur sermo tuus quasi abs te, quasi tuus. Sed
quomodo laudetur? Quomodo dicit Psalmus, <hi>In Deo
laudabo sermonem, in Deo laudabo verbum.</hi> Ex hoc fit
ut fiat in te quod sequitur, <hi>In Deo speravi, non timebo
quid faciat mihi homo <note>(Psal. LV, 5, 11)</note>
          </hi>. Quando enim
omnia tua in Deo laudantur, non timetur ne pereat
laus tua; quia non deficit Deus. Ergo transi et ipsam.</p>
        </div3>
<div3>
          <head>6.</head>
          <p>
 Videte, fratres, quanta transimus, in quibus non
est finis. His utimur quasi in via; quasi in mansionibus
stabulorum reficimur, et transimus. Ubi ergo finis? <hi>Dilectissimi, filii Dei sumus, et nondum apparuit
quid erimus;</hi> 
 hic dictum est, in hac Epistola. Adhuc
ergo in via sumus; adhuc quocumque venerimus,
transire debemus, usquequo perveniamus ad aliquem
finem. <hi>Scimus quia cum apparuerit, similes ei erimus,
quoniam videbimus eum sicuti est <note>(I Joan. III, 2)</note>
          </hi>. Iste
finis; ibi perpetua laudatio, ibi semper Alleluia sine
defectu. Ergo ipsum finem dixit in Psalmo, <hi>Omnis
consummationis vidi finem.</hi> Et quasi diceretur illi,
Quis est finis quem vidisti? <hi>Latum mandatum tuum
valde <note>(Psal. CXVIII, 96)</note>
          </hi>. Ipse est finis, latitudo mandati.
Latitudo mandati charitas est; quia ubi est charitas,
non sunt angustiae. In ipsa latitudine erat Apostolus,
cum diceret, <hi>Os nostrum patet ad vos, o Corinthii;
cor nostrum dilatatum est: non angustamini in
nobis <note>(II Cor. VI, 11-12)</note>
          </hi>. Ideo ergo <hi>latum mandatum
tuum valde.</hi> Quod est latum mandatum? <hi>Mandatum novum
do vobis, ut vos invicem diligatis.</hi> Charitas ergo
non angustatur. Vis non angustari in terra? In lato
habita. Quidquid enim tibi fecerit homo, non te angustat;
quia illud diligis quod non nocet homo: Deum
diligis, fraternitatem diligis, legem Dei diligis, Ecclesiam
Dei diligis; sempiterna erit. Laboras in terra,
sed pervenies ad fructum promissum. Quis tibi tollit
quod diligis? Si nemo tollit tibi quod diligis, securus
dormis: imo securus vigilas, ne dormiendo perdas
quod diligis. Non enim frustra dictum est, <hi>Illumina
oculos meos, ne quando obdormiam in morte <note>(Psal. XII,
4)</note>
          </hi>. Qui claudunt oculos contra charitatem, obdormiscunt
in concupiscentiis delectationum carnalium.
Evigila ergo. Delectationes enim sunt, manducare,
bibere, luxuriari, ludere, venari: pompas istas vanas
omnia mala sequuntur. Numquid nescimus quia delectationes
<pb n="2059"/>
sunt? Quis neget quia delectant? Sed plus diligitur
lex Dei. Clama contra tales suasores, <hi>Narraverunt
mihi injusti delectationes; sed non sicut lex tua,
Domine.</hi> Ista delectatio manet. Non solum manet quo
venias, sed etiam revocat fugientem.</p>
        </div3>
<div3>
          <head>7.</head>
          <p>
 <hi>Haec est enim dilectio Dei, ut praecepta ejus servemus.</hi> 
Jam audistis, <hi>In his duobus praeceptis tota Lex
pendet et Prophetae.</hi> Quomodo noluit te dividere per
multas paginas? <hi>In his duobus praeceptis tota Lex pendet
et Prophetae.</hi> In quibus duobus praeceptis? <hi>Diliges
Dominum Deum tuum ex toto corde tuo, et ex tota anima
tua, et ex tota mente tua;</hi> et, <hi>Diliges proximum tuum
sicut teipsum. In his duobus praeceptis tota Lex pendet
et Prophetae <note>(Matth. XXII, 37-40)</note>
          </hi>. Ecce de quibus praeceptis
narrat tota ista Epistola. Tenete ergo dilectionem,
et securi estote. Quid times ne male facias alicui?
Quis male facit ei quem diligit? Dilige, non potest
fieri nisi bene facias. Sed forte corripis? Amor
hoc facit, non saevitia. Sed forte caedis? Ad disciplinam
facis; quia amor ipsius dilectionis non te permittit
negligere indisciplinatum. Et fit quodammodo quasi
diversus fructus et contrarius, ut aliquando odium
blandiatur, et charitas saeviat. Nescio quis odit inimicum
suum, et fingit illi amicitiam: videt illum facere
aliquid mali, laudat: vult eum esse praecipitem, vult
caecum ire per abrupta cupiditatum suarum, unde forte
non redeat; laudat, <hi>Quoniam laudatur peccator in
desideriis animae suae <note>(Psal. IX, 3)</note>
          </hi>; adhibet illi unctionem
adulationis suae: ecce odit, et laudat. Alter videt
amicum suum tale aliquid facere, revocat; si illum
non audiat, profert verba etiam castigationis, objurgat,
litigat: aliquando venitur ad hanc necessitatem
ut litiget. Ecce odium blanditur, et charitas litigat.
Noli attendere verba blandientis, et quasi saevitiam
objurgantis; venam inspice, radicem unde procedant
quaere. Ille blanditur ut decipiat, iste litigat ut corrigat.
Ergo non opus est, fratres, ut per nos distendatur
cor vestrum; impetrate a Deo ut diligatis invicem.
Omnes homines, etiam inimicos vestros diligatis: non
quia sunt fratres, sed ut fratres sint; ut semper fraterno
amore flagretis, sive in fratrem factum, sive in
inimicum, ut frater fiat diligendo. Ubicumque fratrem
diligitis, amicum diligitis. Jam tecum est, jam in unitate
etiam catholica tibi conjunctus est. Si bene vivis,
fratrem diligis factum ex inimico. Sed diligis aliquem
qui nondum credidit Christo, aut si credidit Christo,
ut daemones credit; reprehendis vanitatem ipsius.
Tu dilige, et fraterno amore dilige: nondum est frater,
sed ideo diligis ut sit frater. Ergo tota dilectio
nostra fraterna est erga Christianos, erga omnia membra
ejus. Disciplina charitatis, fratres mei, robur, flores,
fructus, pulchritudo, amoenitas, pastus, potus,
cibus, amplexus, sine satietate est. Si sic nos delectat
peregrinos, in patria quomodo gaudebimus?
<pb n="2060"/>
</p>
        </div3>
<div3>
          <head>8. </head>
          <p>
Curramus ergo, fratres mei, curramus, et diligamus
Christum. Quem Christum? Jesum Christum.
Quis est iste? Verbum Dei. Et quomodo venit ad aegrotos? <hi>Verbum caro factum est, et habitavit in nobis 
 <note>(Joan.
I, 14)</note>
          </hi>. Completum est ergo quod Scriptura praedixit, <hi>Oportebat Christum pati, et resurgere tertia die a mortuis.</hi> 
Corpus ipsius ubi jacet? Membra ipsius ubi laborant?
Ubi esse debes, ut sub capite sis? <hi>Et praedicari
in nomine ejus poenitentiam et remissionem peccatorum
per omnes gentes, incipiens ab Jerusalem <note>(Luc. XXIV,
46, 47)</note>
          </hi>. Ibi diffundatur charitas tua. Dicit Christus et
Psalmus, id est, Spiritus Dei, <hi>Latum mandatum tuum
valde;</hi> et nescio quis ponit in Africa fines charitatis!
Extende charitatem per totum orbem, si vis Christum
amare; quia membra Christi per orbem jacent. Si
amas partem, divisus es: si divisus es, in corpore
non es: si in corpore non es, sub capite non es. Quid
prodest quia credis, et blasphemas? Adoras illum in
capite, blasphemas in corpore. Amat ille corpus suum.
Si tu te praecidisti a corpore ipsius, caput non se praecidit
a corpore suo. Sine causa me honoras, clamat
tibi caput desuper; sine causa me honoras. Tanquam
si velit tibi aliquis osculari caput, et calcare tibi pedes:
forte caligis clavatis contereret pedes tuos, volens
tibi tenere caput, et osculari; nonne inter verba
honorantis clamares et diceres, Quid facis, homo? calcas
me. Non diceres, Calcas caput meum; quia caput
honorabat: sed plus clamaret caput pro membris
calcatis, quam pro se, quia honorabatur. Nonne clamat
ipsum caput, Nolo honorem tuum; calcare me
noli? Jam tu dic, si potes, Quare te calcavi? dic illud
capiti, Te osculari volui, amplecti volui. Sed non vides,
o stulte, quia quod vis amplecti, per quamdam
compagem unitatis pervenit ad id quod calcas? Susum
me honoras, jusum me calcas. Plus dolet quod calcas,
quam gaudet quod honoras; quia quod honoras, dolet
pro eis quos calcas. Quomodo clamat lingua? Dolet
mihi. Non dicit, Dolet pedi meo; sed, Dolet mihi, dicit.
O lingua, quis te tetigit? quis percussit? quis stimulavit?
quis pupugit? Nemo, sed conjuncta sum eis
quae calcantur. Quomodo vis non doleam, quando non
sum separata?</p>
        </div3>
<div3>
          <head>9.</head>
          <p>
 Dominus ergo noster Jesus Christus ideo ascendens
in coelum die quadragesimo, commendavit corpus
suum qua habebat jacere, quia vidit multos honoraturos
se, quia ascendit in coelum; et vidit quia honor
ipsorum inutilis est, si conculcant membra ipsius in
terra. Et ne quis erraret, et cum adoraret caput in
coelo, calcaret pedes in terra, dixit ubi essent membra
ipsius. Ascensurus enim dixit verba novissima; post
ipsa verba non est locutus in terra. Ascensurum caput
in coelum commendavit membra in terra, et discessit.
Jam non invenis loqui Christum in terra: invenis
illum loqui, sed de coelo. Et de ipso coelo quare? Quia
membra calcabantur in terra. Persecutori enim Saulo
dixit desuper, <hi>Saule, Saule, quid me persequeris <note>(Act.
IX, 4)</note>
          </hi>? Ascendi in coelum, sed adhuc in terra jaceo:
<pb n="2061"/>
hic ad dexteram Patris sedeo; ibi adhuc esurio, sitio,
et peregrinus sum. Quomodo ergo corpus commendavit
in terra ascensurus? Cum interrogarent illum
discipuli, <hi>Domine, si hoc in tempore praesentaberis, et
quando regnum Israel?</hi> respondit iturus, <hi>Non est vestrum
scire tempus quod Pater posuit in sua potestate:
sed accipietis virtutem Spiritus sancti supervenientem in
vos, et eritis mihi testes.</hi> Videte qua diffundat corpus
suum, videte ubi se calcari non vult: <hi>Eritis mihi testes
in Jerusalem, et in totam Judaeam, et Samariam, et
usque in totam terram <note>(Act. I, 6-8)</note>
          </hi>. Ecce qua jaceo qui
ascendo. Ascendo enim, quia caput sum: jacet adhuc
corpus meum. Qua jacet? Per totam terram. Cave ne
percutias, cave ne violes, cave ne calces: novissima
verba Christi sunt ista, ituri in coelum. Considerate
languentem in lecto hominem, in domo jacentem, et
maceratum aegritudine, proximum morti, anhelantem,
jam animam quodammodo inter dentes habentem, qui
forte sollicitus de aliqua re chara sibi, quam multum
diligit, veniat illi in mentem, et vocet haeredes suos et
dicat, Rogo vos, facite hoc. Tenet quodammodo violenter
animam, ne ante exeat quam illa verba firmentur.
Cum illa verba novissima dictaverit, efflat animam:
tollitur cadaver in sepulcrum. Haeredes ipsius
quomodo meminerunt novissima verba morientis?
Quomodo, si quis existat qui dicat eis, Nolite facere:
quid ergo illi dicant? Ergo non facio quod mihi pater
meus efflans animam novissime mandavit, quod ultimum
sonuit in aures meas, proficiscente hinc patre
meo? Quaevis alia verba ipsius aliter possum habere,
novissima verba me plus tenent: non eum vidi amplius,
non audivi loquentem. Fratres, cogitate visceribus
christianis, si haeredibus sunt tam dulcia, tam
grata, tam magni ponderis verba ituri in sepulcrum;
haeredibus Christi, qualia debent esse verba novissima,
non redituri in sepulcrum, sed ascensuri in coelum!
Namque ille qui vixit et mortuus est, rapitur ad
alia loca anima ipsius, corpus ipsius ponitur in terra:
an fiant illa verba, an non fiant, non ad eum pertinet;
jam aliud agit, aut aliud patitur: aut in sinu
Abrahae gaudet, aut in igne aeterno aquae modicum
desiderat <note>(Luc. XVI, 22, etc.)</note>; in sepulcro autem ipsius
<pb n="2062"/>
jacet cadaver sine sensu; et custodiuntur verba novissima
morientis. Quid sibi sperant illi qui verba novissima
sedentis in coelo non custodiunt, videntis desuper
an contemnantur, an non contemnantur? illius
qui dixit, <hi>Saule, Saule, quid me persequeris?</hi> qui servat
ad judicium quidquid videt pati membra sua?</p>
        </div3>
<div3>
          <head>10.</head>
          <p>
 Et quid nos fecimus, inquiunt? nos sumus passi
persecutionem, non fecimus. Vos fecistis, o miseri:
primo, quia divisistis Ecclesiam. Major est machaera
linguae quam ferri. Superba fuit ancilla Sarae Agar; et
afflicta est a domina sua propter superbiam. Disciplina
erat illa, non poena. Ideo cum recessisset a domina
sua, quid ei dixit angelus? <hi>Revertere ad dominam
tuam <note>(Gen. XVI, 4-9)</note>
          </hi>. Sic ergo carnalis anima,
tanquam ancilla superba, si forte aliquas molestias
passa es propter disciplinam, quid insanis? Redi ad
dominam tuam, tene dominicam pacem. Ecce proferuntur
Evangelia, legimus qua diffunditur Ecclesia:
disputatur contra, et dicitur nobis, Traditores. Cujus
rei traditores? Christus commendat Ecclesiam suam,
et non credis: ego tibi crediturus sum maledicenti parentibus
meis? Vis ut credam tibi de traditoribus?
crede tu prius Christo. Quid est dignum? Christus
Deus est, tu homo es: cui prius debet credi? Christus
Ecclesiam suam toto orbe diffudit: ego dico,
contemne; Evangelium loquitur, cave. Quid dicit
Evangelium? <hi>Oportebat pati Christum, et resurgere a
mortuis die tertia, et praedicari in nomine ejus poenitentiam,
et remissionem peccatorum.</hi> Ubi remissio peccatorum,
Ecclesia est. Quomodo Ecclesia? Illi enim dictum
est, <hi>Tibi dabo claves regni coelorum: et quae solveris
in terra, soluta erunt et in coelis; et quae ligaveris
in terra, ligata erunt et in coelis <note>(Matth. XVI, 19)</note>
          </hi>. Qua
diffunditur ista remissio peccatorum? <hi>Per omnes gentes,
incipiens ab Jerusalem <note>(Luc. XXIV, 47)</note>
          </hi>. Ecce crede Christo.
Sed quia intelligis, si credideris Christo, non te
habere quod dicas de traditoribus; tibi vis ut credam
 parentibus meis maledicenti, quam tu credas
Christo praedicenti.

</p>
        </div3>
      </div1>
</body>
  </text>
</TEI>