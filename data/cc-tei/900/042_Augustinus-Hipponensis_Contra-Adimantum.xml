<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Contra Adimantum</title>
              <author ref="http://viaf.org/viaf/66806872">Augustinus Hipponensis<date>354-430</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 42</title>
           <idno>AugHip.ConAdi</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>Contra Adimantum</head>

<p>Conciliantur inter se Scipturarum sententiae, quas de Testamento Vetere ac Novo, velut invicem contrarias Adimantus,
utrumque Testamentum ab uno et eodem Deo esse non posse contendens, corraserat.</p>


<div2>
          <head>CAPUT PRIMUM.</head>

<pb n="0129"/>
<p>De eo quod scriptum est, <hi>In principio fecit Deus coelum et terram;</hi> 
 usque ad id
quod scriptum est, <hi>Et factum est vespere, et factum est
mane dies unus <note>(Gen. I, 1-5)</note>
            </hi>. Hoc capitulum Legis
adversum esse Evangelio stultissimi Manichaei arbitrantur,
dicentes in Genesi scriptum esse quod Deus
per se ipsum fecerit coelum et terram et lucem; in
Evangelio autem scriptum esse per Dominum nostrum
Jesum Christum fabricatum esse mundum, ubi
dictum est, <hi>Et mundus per ipsum factus est, et mundus
<pb n="0130"/>
illum non cognovit <note>(Joan. I, 10)</note>
            </hi>. Tribus enim modis
refelluntur. Primo, quia cum dicitur, <hi>In principio fecit
Deus coelum et terram;</hi> Trinitatem ipsam christianus
accipit, ubi non solum Pater, sed et Filius et Spiritus
sanctus intelligitur. Non enim tres deos, sed
unum Deum credimus, Patrem et Filium et Spiritum
sanctum: quamvis Pater Pater, et Filius Filius sit, et
Spiritus sanctus Spiritus sanctus. De qua unitate Trinitatis
hoc loco longum est disputare. Deinde, quia ubi
dicitur, <hi>Dixit Deus, Fiat, et factum est;</hi> ibi necesse est intelligatur
<pb n="0131"/>
per Verbum eum fecisse quod fecit. Verbum
autem Patris est Filius. Non ergo repugnat hoc capitulum
Geneseos, ubi scriptum est, <hi>Et Dixit Deus,
Fiat, et factum est;</hi> illi loco Evangelii ubi dicitur, <hi>Et
mundus per eum factus est,</hi> id est, per Dominum nostrum;
quia ipse est Verbum Patris per quod facta
sunt omnia. Postremo, si propterea in Genesi non intelligitur
Filius, quia non est dictum quod per Filium
Deus fecerit; nec in Evangelio per Filium Deus
et aves pascit, et lilia vestit <note>(Matth. VI, 26 30)</note>, et
caetera innumerabilia quae ipse Dominus dicit Deum
facere Patrem: quamvis non dicat quod ea per Filium
faciat. Quod autem etiam testimonium Apostoli
adjungunt, quod ait de Domino nostro Jesu Christo, <hi>Ipse est primogenitus totius creaturae; et omnia per
ipsum facta sunt in coelo et in terra, visibilia et invisibilia <note>(Coloss. I, 15-16)</note>
            </hi>;
et hoc capitulum adversum
esse dicunt Genesi, ubi Deus ita dicitur fecisse mundum,
ut specialiter Filius ibi non sit nominatus: vehementer
errant; et non vident, si ita est, ipsum
Apostolum sibi esse contrarium, cum alio loco unum
dicit, <hi>ex quo omnia, per quem omnia, in quo omnia <note>(Rom. XI, 36)</note>
            </hi>;
et Filium non nominat. Quomodo autem
hic Filius nominatus non est, intelligitur tamen;
ita et in Genesi: et quomodo sibi haec duo capitula
Pauli non adversantur; ita nec Genesis Evangelio.</p>
</div2>

<div2>
          <head>CAPUT II.</head>
<div3>
            <head>1.</head>
            <p>
 De eo quod scriptum est: <hi>Et
consummavit Deus die sexto omnia opera sua quae fecit,
et in septimo requievit ab eisdem omnibus operibus quae
fecerat <note>(Gen. II, 2)</note>
            </hi>. Huic etiam loco Manichaei calumniam
movent, et dicunt Novo Testamento adversari quod in
Genesi scriptum est, Deum septimo die requievisse ab
omnibus operibus suis quae fecit: quoniam Dominus in
Evangelio dicit, <hi>Pater meus usque nunc operatur <note>(Joan. V,
17)</note>
            </hi>. Quod nullo modo contrarium est. Dominus enim
Judaeorum refellit errorem, qui putabant Deum sic
requievisse die septimo, ut ex illo prorsus nihil operaretur.
Requievit autem ab omnibus operibus suis
quae fecit, ut jam ultra non faceret mundum cum omnibus
quae in eo sunt: non tamen ut etiam a mundi
administratione requiesceret. Non enim scriptum est:
Requievit Deus ab omnibus operibus suis, ut deinceps
non operaretur. Sed scriptum est, <hi>Requievit Deus ab
omnibus operibus suis quae fecit:</hi> ut deinde non in faciendo
mundo, a quo opere post perfectionem cessaverat;
sed in administrando operaretur, in quo opere
eum esse Dominus intimavit. Nec illa requies, quasi
post laborem Deum pausam quaesisse, sed ab instituendis
rerum naturis post earum rerum perfectionem
cessasse significat, quamvis usque adhuc in administrandis
operetur.</p>
          </div3>
<div3>
            <head>2.</head>
            <p>
 Sabbati autem observationes non intelligebant
Judaei, qui putabant ab iis etiam operibus quae ad
salutem hominum valent, oportere cessari. Unde illos
Dominus etiam aliis locis, de bove qui in puteum
cecidit, et jumento quod solvendum est ut ad aquam
ducatur, mirifica comparatione redarguit <note>(Luc. XIV,
5, et XIII, 15)</note>. Sabbatum autem, non repudiatum, sed
<pb n="0132"/>
intellectum a Christianis destitit quidem carnaliter
observari, sed spiritualiter retinetur a sanctis, qui
intelligunt vocem Domini vocantis ad requiem, et dicentis: <hi>Venite ad me, qui laboratis, et ego vos reficiam.
Tollite jugum meum super vos, et discite a me quia mitis
sum et humilis corde, et invenietis requiem animabus
vestris. Jugum enim meum lene est, et sarcina mea levis
est 
 <note>(Matth. XI, 28-30)</note>
            </hi>. Hoc sabbatum, id est, hanc
requiem Scriptura illa significat, quam Judaei non
intelligebant, et pro temporum dispensatione carnaliter
sequebantur umbram, cujus umbrae quasi corpus,
id est, veritas nobis danda erat. Sed quemadmodum
illa requies Dei post fabricatum mundum
insinuatur; sic requiem, quae nobis promittitur, post
opera quae in hoc mundo habemus, si justa fuerint,
consequemur, septima scilicet eademque ultima
parte saeculi, de qua longum est disputare. Non ergo
Dominus rescindit scripturam Veteris Testamenti,
sed cogit intelligi: nec sabbatum solvit ut pereat
quod figurabatur, sed aperit potius ut appareat quod
tegebatur.
</p>
          </div3>
        </div2>

<div2>
          <head>CAPUT III.</head>
<div3>
            <head>1.</head>
            <p>
 De eo quod scriptum est in Genesi: <hi>Et dixit Deus, Non est bonum solum hominem esse; faciamus
ei adjutorium. Et immisit Deus Adae somnum, et
obdormivit; et sumpsit unam de costis ejus, ex qua formavit
Evam, quam adduxit ad Adam; et ait, Ideo relinquet
homo patrem et matrem, et adhaerebit uxori suae <note>(Gen. II, 18-24)</note>
            </hi>.
Huic rursus loco Manichaei calumniantur,
dicentes contra Novum Testamentum esse
istam sententiam, qua Deus scribitur et formasse
mulierem, et viro conjunxisse: propterea, quia in
Evangelio dicit Dominus, <hi>Omnis qui reliquerit domum,
aut uxorem, aut parentes, aut fratres, aut filios propter
regnum coelorum, centies tantum accipiet in hoc tempore,
et in futuro saeculo possidebit vitam aeternam <note>(Matth. XIX, 29; Marc. X, 29-30, et Luc. XVIII, 29-30)</note>
            </hi>.
In
qua calumnia miror eos sic esse caecatos, vel potius non
miror: <hi>Excaecavit enim illos,</hi> sicut scriptum est, <hi>malitia
eorum <note>(Sap. II, 21)</note>
            </hi>. Sed tamen quis non videt tanta
in Novo Testamento praecepta de uxore diligenda?
Cur enim potius Vetus Testamentum dicunt adversari
huic sententiae Domini, qua dicit relinquendam
esse uxorem propter regnum coelorum, et non ipsum
Novum sibi adversari? Quod nefas est dicere. Intelligenda
enim sunt, non temere accusanda, quae imperitis
videntur esse contraria.</p>
          </div3>
<div3>
            <head>2.</head>
            <p>
 Nam et Dominus interrogatus a Judaeis, utrum
ei placeret dato libello repudii dimittere uxorem, respondit
eis dicens: <hi>Non legistis quoniam qui fecit ab
initio, masculum et feminam fecit eos; et dixit, Propter
hoc relinquet homo patrem et matrem, et adhaerebit
uxori suae, et erunt duo in carne una? Itaque jam non
sunt duo, sed una caro. Quod ergo Deus conjunxit in
unum</hi>, <hi>homo non separet. Dicunt illi: Quid ergo
Moyses mandavit dari libellum repudii, et dimittere?
Dicit illis Jesus: Quia ad duritiam cordis vestri permisit
<pb n="0133"/>
vobis Moyses dimittere uxores vestras; ab initio autem
non fuit sic. Dico autem vobis, quicumque dimiserit
uxorem suam, nisi ob causam fornicationis, facit
eam moechari: et ipse si alteram duxerit, adulterium
committit <note>(Matth. XIX, 3-9)</note>
            </hi>. Ecce habent confirmatam
sententiam Veteris Testamenti ab ipso Domino
adversus imperitiam Judaeorum. Simul etiam Moysi
perhibuit testimonium, quod propter duritiam cordis
eorum repudium dari permisit. Numquid etiam Evangelium
Evangelio dicunt esse contrarium? Quod si
dicunt hoc capitulum falsum esse, et a corruptoribus
Scripturarum esse additum (nam hoc solent, quando
non inveniunt quid respondeant, dicere); quid, si
alius dicat illud esse immissum et falsum, quod ipsi
proferunt dicente Domino, <hi>Omnis qui reliquerit domum
aut uxorem aut parentes aut filios propter regnum
coelorum,</hi> etc.? Non intelligunt miseri quemadmodum
omnem fidem christianam, cum ista dicunt, conentur
evertere. Fides autem vera et Ecclesiae catholicae disciplina
utrumque verum et a Domino dictum esse
confirmat, et nullo modo esse contrarium: quia et
conjunctio mariti et uxoris a Domino est, et relictio
uxoris propter regnum coelorum a Domino est. Non
enim quia suscitavit Jesus Christus mortuos, et dedit
eis vitam, propterea ipsa vita non est relinquenda
propter regnum coelorum. Sic ergo quamvis Dominus
dederit uxorem viro, relinquenda est tamen, si
opus est, propter regnum coelorum. Non enim hoc
semper necesse est, sicut Apostolus dicit: <hi>Si quis fidelis
habet uxorem infidelem, et haec consentit habitare
cum illo, non dimittat eam <note>(I Cor. VII, 12)</note>
            </hi>. Significat
utique quod si non consentit habitare cum illo, id est,
si exsecratur in illo fidem Christi, et non eum patitur,
quod christianus est, relinquenda est propter regnum
coelorum: sicut idem apostolus in sequentibus dicit, <hi>Quod si infidelis discedit, discedat; non est enim subjectus
servituti frater aut soror in hujusmodi.</hi> 
 Si quis
ergo relinquit regnum coelorum, dum non vult relinquere
uxorem non ferentem christianum virum, improbatur
a Domino: et item si quis vir relinquit uxorem
dato libello repudii, cum causa non existit aut fornicationis,
aut obtinendi regni coelorum, similiter improbatur
a Domino. Ita nec ista duo capitula evangelica
inveniuntur sibi esse contraria, nec Evangelium
Veteri Testamento: quia ibi uxor conjungitur viro,
ut simul mereantur possidere regnum coelorum; et
ita uxor relinquenda esse praecipitur, si virum impediat
ad possidendum regnum coelorum.</p>
          </div3>
<div3>
            <head>3.</head>
            <p>
 Et ideo quando Christianos utrosque Apostolus
monet, id est, maritos et uxores; nonne ita dicitur, <hi>Diligite uxores vestras, sicut et Christus dilexit Ecclesiam,
et tradidit se ipsum pro ea?</hi> 
 et, <hi>Mulieres viris
suis subditae sint quasi Domino;</hi> quia et Ecclesia subdita
est Christo? Nonne illud quod isti miseri irrident in
Veteri Testamento, quod scriptum est, <hi>Propterea relinquet
homo patrem et matrem, et adhaerebit uxori suae,
et erunt duo in carne una,</hi> in magno sacramento idem
apostolus accipit, cum dicit, <hi>Sacramentum hoc magnum
est, ego autem dico in Christo et in Ecclesia?</hi> 
<pb n="0134"/>
Deinde subjungit, <hi>Verumtamen unusquisque uxorem
suam sicut se ipsum diligat; mulier autem ut timeat virum <note>(Ephes. V, 25, 22, 31, 32, 33)</note>
            </hi>.
Nonne alio loco
evidentissime ostendit utriusque sexus et naturam et
conjunctionem a Domino Deo conditore atque ordinatore
consistere, cum dicit: <hi>Verumtamen neque mulier
sine viro, neque vir sine muliere, in Domino. Sicut enim
mulier ex viro, ita et vir per mulierem: omnia autem
ex Deo <note>(I Cor. XI, 11, 12)</note>
            </hi>? Quod isti si considerare
vellent, non quibusdam capitulis separatis et adversus
se invicem magna fraude collatis caliginem facerent
imperitis; sed omnia tam in Veteri quam in Novo Testamento
uno sancto Spiritu conscripta et commendata
esse sentirent.</p>
          </div3>
<div3>
            <head>4.</head>
            <p>
 Nam et in Veteri Testamento habent apud
Isaiam prophetam quanta promittantur spadonibus:
ne in Novo solo arbitrentur esse laudatos a Domino,
ubi dicit esse quosdam qui se ipsos castraverunt propter
regnum coelorum, et addidit, <hi>Qui potest capere,
capiat <note>(Matth. XIX, 12)</note>
            </hi>. Nam et Isaias ita dicit: <hi>Haec
dicit Dominus spadonibus eis qui custodierint praecepta
mea, et elegerint sibi quae ego volo, et capaces fuerint
testamenti mei; dabo illis in domo mea et in muro meo
locum nominatissimum, meliorem multo filiorum atque
filiarum: nomen aeternum dabo illis, nec unquam deerit <note>(Isai. LVI, 4, 5)</note>
            </hi>.
Certis enim quibusdam umbris et figuris
rerum ante Domini adventum, secundum mirabilem
atque ordinatissimam distributionem temporum,
populus ille tenebatur, qui Testamentum Vetus accepit:
tamen in eo tanta praedicatio et praenuntiatio
Novi Testamenti est, ut nulla in evangelica atque
apostolica disciplina reperiantur, quamvis ardua et
divina praecepta et promissa, quae illis etiam Libris
veteribus desint. Sed sanctae Scripturae non temerarios
et superbos accusatores, sed diligentes et pios
lectores desiderant.
</p>
          </div3>
        </div2>

<div2>
          <head>CAPUT IV.</head>
<p>De eo quod scriptum est in Genesi: <hi>Et dixit Dominus ad Cain: Quid fecisti? Vox sanguinis
fratris tui clamat ad me de terra. Nunc maledictus eris
a facie terrae, quae absorbuit et recepit sanguinem fratris
tui ex caede manus tuae: te enim operari necesse est terram,
quae steriles tibi fructus dabit 
 <note>(Gen. IV, 10-12)</note>
            </hi>.
Huic capitulo Geneseos, quo meledictionem accepit
Cain, ut terrae sterilitate puniretur, calumniantes Manichaei,
et Evangelio contrarium demonstrare cupientes,
non sane, mihi videntur cogitare cum hominibus
se agere, sed prorsus quasi pecora forent, qui eos audirent
vel eorum scripta legerent; sic abusi sunt imperitia
eorum et tarditate ingenii, vel potius animi
caecitate. Quippe dixerunt huic capitulo illud in Evangelio
esse contrarium, quod Dominus ait discipulis
suis: <hi>Nolite cogitare de crastino; nam crastinus dies
ipse cogitabit sibi. Respicite volatilia coeli, quia non seminant,
neque metunt, neque colligunt in horrea <note>(Matth.
VI, 34, 26)</note>
            </hi>. Quasi vero Cain parricida discipulis
Christi comparandus sit, ut quoniam ille meruit poenam
sterilitatis terrae, consequens esset ut eamdem
<pb n="0135"/>
sterilitatem isti etiam paterentur, qui Dominum Jesum
Christum secuti, praedicando Evangelio parabantur.
Imo etiam in istis duobus capitulis, quorum unum
de Genesi, alterum de Evangelio tanquam sibi inimica
posuerunt, tanta invenitur amicitia atque concordia,
ut nulla major desideranda sit. Quid enim congruentius,
quam ut illum, cujus erat scelere frater occisus,
etiam in terra laborantem sterilitas sequeretur: illis
autem, per quorum ministerium in praedicando Dei
verbo fratres liberabantur, etiam de crastino minime
cogitantibus fructuosa terra serviret? Quod si in Veteri
Testamento exhorrescunt maledicto Dei terram
sterilem factam esse peccatori; cur non in Novo Testamento
exhorrescunt maledicto Domini nostri Jesu
Christi arborem fici aridam factam <note>(Matth. XXI, 19)</note>, nullo
peccato domini sui? Item si Domini sententia delectantur,
qua discipulis dicit ne de crastino cogitent,
quod de victu eorum Deus curam gerat; cur non et
prophetica sententia delectantur, qua cecinit dicens, <hi>Abjice in Dominum sollicitudinem tuam, et ipse te pascet <note>(Psal. LIV, 23)</note>
            </hi>?
Ut hoc modo, si possint, miseri intelligant,
et illa quae detestantur in Veteri Testamento de
Deo dicta, usque adeo recta esse, ut etiam in Novo
inveniantur; et illa quae in Novo laudant et praedicant,
etiam in Veteri reperiri: unde clarescat bene
intelligentibus utriusque Testamenti manifesta concordia.</p>
</div2>

<div2>
          <head>CAPUT V.</head>
<div3>
            <head>1.</head>
            <p>
 De eo quod scriptum est in Genesi: <hi>Faciamus hominem ad imaginem et similitudinem
nostram 
 <note>(Gen. I, 26)</note>
            </hi>. Hunc locum Manichaei, quo
scriptum est in Genesi, hominem factum esse ad imaginem
et similitudinem Dei, propterea dicunt Novo
Testamento esse contrarium, quia Dominus in Evangelio
dicit Judaeis, <hi>Vos ex patre diabolo estis, et desideria
patris vestri facere vultis: ille homicida erat ab
initio, et in veritate non stetit, quia veritas in eo non est <note>(Joan. VIII, 44)</note>
            </hi>:
et quod alio loco Judaei serpentum
genimina et viperarum appellantur <note>(Matth. III, 7, et
XXIII, 33)</note>. Non intelligunt illud esse dictum de homine
antequam peccaret, quod factus est ad imaginem
et similitudinem Dei: hoc autem quod in Evangelio
est, <hi>Vos ex patre diabolo estis,</hi> peccatoribus et
infidelibus dici. Tribus enim modis in Scripturis sanctis
filiorum nomen accipitur: uno, secundum naturam,
quomodo Isaac filius Abrahae, vel etiam caeteri
Judaei qui ex eadem origine veniunt: alio, secundum
doctrinam, ut filius ejus in ea re quisque appelletur,
a quo aliquid didicit; sicut filios suos Apostolus appellat,
qui ab illo didicerunt Evangelium <note>(I Cor. IV,
14, 15)</note>: tertio, secundum imitationem, sicut filios
Abrahae nos vocat Apostolus, qui ejus fidem imitamur <note>(Galat. III, 7)</note>.
Duobus ergo modis peccatores infideles
Judaei, filii diaboli vocantur a Domino; vel
quod ab ipso impietatem didicerunt, sicut de ipso
diabolo Apostolus dicit, <hi>Qui nunc operatur in filiis
diffidentiae <note>(Ephes. II, 2)</note>
            </hi>: vel quod eum imitantur,
quod magis pertinet ad id quod de illo dictum est, <hi>Et
in veritate non stetit;</hi> quia et ipsi Judaei in veritate legis
<pb n="0136"/>
quae sibi data est, non steterunt, Domino attestante
et dicente, <hi>Si crederetis Moysi, crederetis et mihi:
ille enim de me scripsit <note>(Joan. V, 46)</note>
            </hi>. Secundum eorumdem
peccatorum venena etiam serpentum et viperarum
genimina vocantur.</p>
          </div3>
<div3>
            <head>2.</head>
            <p>
 Ad imaginem autem Dei factum hominem, non
tantum Genesis, sed etiam Apostolus clamat, cum dicit: <hi>Vir quidem non debet velare caput, cum sit imago
et gloria Dei, mulier autem gloria viri 
 <note>(I Cor. XI, 7)</note>
            </hi>.
Et ut manifeste intelligatur non secundum vetustatem
peccati quae corrumpitur, sed secundum spiritualem
conformationem factum esse hominem ad imaginem
Dei, idem apostolus monet ut exuti consuetudine peccatorum,
id est, vetere homine, induamur nova vita
Christi, quem novum hominem appellat. Et ut doceat
hoc nos aliquando amisisse, renovationem illam vocat.
Nam ita loquitur: <hi>Exspoliantes vos veterem hominem
cum actibus ejus, induite novum, qui renovatur in agnitionem
Dei, secundum imaginem ejus qui creavit eum <note>(Coloss. III, 9, 10)</note>
            </hi>.
Filii ergo Dei sunt homines renovati
ad ejus imaginem, et ei similes facti usque ad dilectionem
inimici: sicut Dominus dicit, diligere nos debere
inimicos nostros, ut similes simus Patri nostro qui in
coelis est <note>(Matth. V, 44, 45)</note>. Quod in potestate nostra
ab ipso Deo esse positum docet Scriptura, cum dicit: <hi>Dedit eis potestatem filios Dei fieri 
 <note>(Joan. I, 12)</note>
            </hi>. Filii
autem diaboli dicuntur homines, cum imitantur ejus
impiam superbiam, et a luce atque celsitudine sapientiae
decidunt, et non credunt veritati: quales Dominus
arguit, cum dicit, <hi>Vos ex patre diabolo estis,</hi> etc.
Cui loco evangelico propheta consonat, dicens: <hi>Ego
dixi, Dii estis, et filii Altissimi omnes: vos autem ut
homines moriemini, et sicut unus ex principibus cadetis <note>(Psal. LXXXI, 6, 7)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<p>De eo quod scriptum est in Exodo: <hi>Honora patrem tuum, et matrem tuam 
 <note>(Exod. XX, 12)</note>
            </hi>.
Huic etiam loco, ubi de honorandis parentibus Deus
praecepit, illum Evangelii locum Manichaei dicunt
esse contrarium, ubi Dominus cuidam dicenti, <hi>Ibo
primum ut sepeliam patrem meum;</hi> respondit, <hi>Sine
mortuos</hi>, <hi>mortuos suos sepeliant; tu autem veni, et
annuntia regnum Dei <note>(Luc. IX, 59, 60)</note>
            </hi>. Quod eodem
modo solvitur, quo illud superius, ubi de uxore relinquenda
dictum est, <hi>Propter regnum coelorum:</hi> quia
et parentes honorare debemus, et eos tamen propter
annuntiationem regni Dei nulla impietate contemnimus.
Nam si Veteri Testamento contrarium est
Evangelium propter istam sententiam, incipit etiam
Apostolo esse contrarium, qui et filios monet ut honorent
parentes, et parentes ut diligant filios <note>(Ephes.
VI, 2-4, et Coloss. III, 20, 21)</note>. Non solum autem,
sed etiam Dominus videbitur sibi ipsi esse contrarius
(quod credere nefas est), quia loco alio dicit homini
quaerenti vitam aeternam, <hi>Si vis venire ad vitam, serva
mandata:</hi> in quibus etiam illud commemorat, <hi>Honora
patrem et matrem.</hi> Quibus mandatis perfectis
etiam ad dilectionem Dei crescitur, in qua est tota
perfectio. Nam dilectio proximi certus gradus est ad
<pb n="0137"/>
dilectionem Dei. Et ideo respondenti quod omnia
mandata illa servavit, dicit unum ei deesse, si vult
esse perfectus, ut vendat omnia quae habet, et det
pauperibus, et sequatur eum <note>(Matth. XIX, 17,-21)</note>.
Ex quo manifestum est, et honorem parentum in
gradu suo esse servandum, et eos tamen in divini
amoris comparatione, praesertim si impedimento
sunt, nulla dubitatione oportere contemni. Nam et
in Scripturis veteribus habes positum: <hi>Qui dicit patri
aut matri, Non novi vos, et qui filios suos non agnoscit,
ipse autem cognovit testamentum tuum <note>(Deut.
XXXIII, 9)</note>
            </hi>. Ergo si et in Novo Testamento commendatur
parentum dilectio, et in Veteri commendatur
parentum contemptus, ex utroque capite duo sibi
Testamenta consentiunt.</p>
</div2>

<div2>
          <head>CAPUT VII.</head>
<div3>
            <head>1.</head>
            <p>
 De eo quod in Exodo scriptum
est: <hi>Ego sum Deus zelans, tribuens filiis tertiae et
quartae generationis parentum peccata qui me oderunt <note>(Exod. XX, 5)</note>
            </hi>.
Huic loco Manichaei illud de Evangelio
dicunt esse contrarium, quod Dominus dicit, <hi>Estote
benigni sicut Pater vester coelestis, qui solem suum oriri
facit super bonos et malos <note>(Matth. V, 45)</note>
            </hi>: et illud
aliud quod idem Dominus ait, <hi>Non solum septies peccanti
fratri dimittendum, sed etiam septuagies septies. <note>(Id. XVIII, 22)</note>
            </hi>.
A quibus tamen si quaeram utrum
Deus non puniat inimicos suos, sine dubio turbabuntur.
Ipsi enim dicunt, Deum genti tenebrarum aeternum
carcerem praeparare, quam dicunt esse inimicam
Deo. Et parum est, sed eum etiam sua membra
simul cum ipsa gente puniturum esse non dubitant
dicere. Sed cum ad capitula Veteris et Novi Testamenti
veniunt, ut imperitos decipiant, et ea sibi adversa
esse criminentur, fingunt se nimis bonos. Sed dicant
nobis, quibus dicturus est Dominus, <hi>Ite in ignem aeternum,
qui praeparatus est diabolo et angelis ejus <note>(Id.
XXV, 41)</note>
            </hi>; si omnibus parcit et neminem damnat?
Quare intelligendum est et illud rectum esse, quod Deus
retribuit parentum peccata filiis qui eum oderunt. Ex
eo enim quod addidit, <hi>qui me oderunt,</hi> intelligitur
eos puniri peccatis parentum, qui in eadem perversitate
parentum perseverare voluerunt. Tales enim
non saevitia, sed potius justitia Dei, et sua iniquitate
puniuntur, sicut Propheta ait, <hi>Sanctus enim Spiritus
disciplinae effugiet fictum, et auferet se a cogitationibus
quae sunt sine intellectu, et corripietur a superveniente
iniquitate <note>(Sap. I, 5)</note>
            </hi>: id est, corripietur homo superveniente
sibi iniquitate sua, cum ab eo recesserit
Spiritus sanctus. Et alio loco: <hi>Haec cogitaverunt, et
erraverunt; excaecavit enim illos malitia eorum <note>(Id. II,
21)</note>
            </hi>: Et alio loco: <hi>Funiculis peccatorum suorum unusquisque
constringitur <note>(Prov. V, 22)</note>
            </hi>. Quibus testimoniis
veteris Testamenti de Novo consentit Apostolus dicens: <hi>Tradidit illos Deus in concupiscentias cordis eorum <note>(Rom. I, 24)</note>
            </hi>.
Qua concordia utriusque Testamenti
satis ostenditur non esse saevum Deum, sed
unumquemque in se saevire peccando.</p>
          </div3>
<div3>
            <head>2.</head>
            <p>
 Quod autem in tertiam et quartam scriptum est
generationem vindictam procedere, non aliud significari
arbitror, nisi quod ab ipso Abraham, qui
<pb n="0138"/>
pater esse incipit populi Judaeorum, quatuor aetates
sunt cum ista quae nunc agitur, quas Matthaeus evangelista
distinguit <note>(Matth. I, 17)</note>. Una est ab Abraham
usque ad David: alia, a David usque ad transmigrationem
in Babyloniam: tertia, a transmigratione in
Babyloniam usque ad Domini adventum: inde usque
ad finem quarta deputatur, tanquam senectus saeculi
caeteris aetatibus longior. Quas aetates pro generationibus
positas credimus, quamvis singulae pluribus
generationibus constent. Et quoniam tertia incipit a
transmigratione Babyloniae, quando Judaeorum est
facta captivitas; in quarta vero, id est, post adventum
Domini nostri, gens Judaeorum a solo proprio penitus
eradicata est: hoc datur intelligi quod dictum
est, tertiae et quartae generationis peccata parentum
redditurum Deum, his utique legitime atque debite,
qui parentum peccata perseverantes tenere, quam Dei
justitiam sequi maluerunt. Nam non pertinere patris
peccata ad filium juste viventem, propheta Ezechiel
apertissime ostendit <note>(Ezech. XVIII, 14-17)</note>.</p>
          </div3>
<div3>
            <head>3.</head>
            <p>
 Quod autem in Evangelio dicitur, <hi>Estote benigni
quemadmodum Pater vester coelestis, qui solem suum
oriri facit super bonos et malos;</hi> non est Veteri Testamento
contrarium. Hoc enim facit Deus ut invitet ad
poenitentiam, sicut dicit Apostolus, <hi>Ignoras quia patientia
Dei ad poenitentiam te invitat?</hi> Nec tamen ideo
credendum est non puniturum Deum eos, qui, ut dicit
idem apostolus, <hi>thesaurizant sibi iram in die irae,
et revelationis justi judicii Dei, qui reddet unicuique
secundum opera sua <note>(Rom. II, 4, 5)</note>
            </hi>. Namque istam
Dei patientiam et bonitatem etiam Propheta praedicat,
dicens, <hi>Parcis autem omnibus, quoniam tua sunt
omnia, qui animas amas <note>(Sap. XI, 27)</note>
            </hi>: et caetera innumerabilia
quibus intelligitur et in bonitate et in severitate
misericordiam et justitiam Dei Testamentum
utrumque praedicare.</p>
          </div3>
<div3>
            <head>4.</head>
            <p>
 Si autem moventur quod dictum est, <hi>Ego sum
zelans;</hi> moveantur etiam illo quod dicit apostolus
Paulus, <hi>Zelo Dei vos zelo; desponsavi enim vos uni viro
virginem castam exhibere Christo <note>(II Cor. XI, 2)</note>
            </hi>. Sancta
enim Scriptura verbis nostris loquens, etiam per haec
verba demonstrat, nihil digne de Deo posse dici.
Cur enim non etiam verba ista dicantur de illa majestate,
de qua quidquid dictum fuerit, indigne dicitur;
quia omnes opes linguarum omnium ineffabili
sublimitate praecedit? Nam quoniam zelando solent
mariti uxorum pudicitiam custodire, potestatem et
disciplinam Dei, qua fornicari animam impune non
sinit, zelum Dei Scripturae vocaverunt. Est autem
animae fornicatio, aversio a fecunditate sapientiae, et
ad conceptum temporalium illecebrarum corruptionumque
conversio.</p>
          </div3>
<div3>
            <head>5.</head>
            <p>
 Illud vero quod dimittendum esse dicit fratri,
non solum septies, sed et septuagies septies, poenitenti
utique dicit. Deus autem illis se dicit retribuere
peccata, qui eum oderunt, non qui ei per poenitentiam
reconciliantur. Nam et apud prophetam Dominus
dicit: <hi>Nolo mortem peccatoris quantum ut revertatur
et vivat <note>(Ezech. XVIII, 23, et XXXIII, 11)</note>
            </hi>. Ex quo
<pb n="0139"/>
facile apparet, et in ea patientia quae invitat ad poenitentiam,
et in ea indulgentia quae ignoscit poenitentibus,
et in ea justitia quae punit eos qui corrigi
nolunt, utrumque Testamentum convenire atque congruere,
tanquam ab uno Deo utrumque conscriptum.
</p>
          </div3>
        </div2>

<div2>
          <head>CAPUT VIII.</head>
<p>De eo quod scriptum est in Exodo, <hi>Oculum pro oculo, dentem pro dente 
 <note>(Exod. XXI, 24)</note>
            </hi>;
et caetera talia. Huic loco Manichaei, quod in veteri
Lege par vindicta permittitur, et dicitur oculum pro
oculo, dentem pro dente esse perdendum, sic calumniantur,
quasi et ipse Dominus haec duo sibi veluti adversantia
atque contraria in Evangelio demonstraverit.
Ipse enim ait: <hi>Audistis quia dictum est antiquis,
Oculum pro oculo, et dentem pro dente: ego autem dico
vobis, non resistere malo; sed si quis te percusserit in
maxillam, praebe illi et alteram; et quicumque voluerit
tecum judicio contendere, et tunicam tuam auferre, dimitte
illi et pallium <note>(Matth. V, 38-40)</note>
            </hi>. In quibus
duabus sententiis revera duorum Testamentorum differentia
demonstratur, sed amborum tamen ab uno
Deo constitutorum. Nam quoniam primo carnales homines
ardebant multo amplius se vindicare, quam
erat illa injuria, de qua querebantur, constitutus est
eis primus lenitatis gradus, ut injuriae acceptae mensuram
nullo modo dolor vindicantis excederet. Sic enim
et donare aliquando posset injuriam, qui eam primo
non superare didicisset. Unde Dominus jam per Evangelii
gratiam ad summam pacem populum deducens,
huic gradui superaedificavit alterum; ut qui jam audierat
non ampliorem vindictam, quam quisque laesus
esset, reddere, placata mente totum se donare gauderet.
Quod etiam in illis veteribus Libris Propheta
praedicat, dicens: <hi>Domine Deus meus, si feci istud,
si est iniquitas in manibus meis, si reddidi retribuentibus
mihi mala <note>(Psal. VII, 4, 5)</note>
            </hi>. Et alius propheta dicit
de hujusmodi viro patiente injurias, et lenissime tolerante: <hi>Dabit percutienti se maxillam, saturabitur opprobriis <note>(Thren. III, 30)</note>
            </hi>.
Ex quo intelligitur et mensuram
vindicandi recte carnalibus constitutam, et
omnimodam injuriae remissionem, non tantum in
Novo Testamento esse praeceptam, sed longe ante in
Vetere praenuntiatam.</p>
</div2>

<div2>
          <head>CAPUT IX.</head>
<div3>
            <head>1.</head>
            <p>
 De eo quod scriptum est, quod
locutus est Deus cum Adam et Eva, et cum serpente,
et cum Cain, et caeteris antiquis <note>(Gen. III, IV,
XIII, etc.)</note>: inter quos etiam et nonnullis apparuisse
scribitur, et ab eis visus esse, non uno, sed multis
Scripturarum locis, in quibus et locutus esse Deus
cum hominibus invenitur, et nonnullis apparuisse:
insidiantur Manichaei, et dicunt omnia contraria esse
Novo Testamento, quoniam Dominus dicit, <hi>Deum
nemo vidit unquam, nisi unicus Filius, qui est in sinu
Patris; ille annuntiavit nobis de eo <note>(Joan. I, 18)</note>
            </hi>; et
iterum quod dicit Judaeis, <hi>Nec vocem illius aliquando
audistis, nec faciem ejus vidistis, nec verbum ejus habetis
in vobis manens: quia ei quem ille misit, non credidistis <note>(Id. V, 37, 38)</note>
            </hi>.
Quibus respondemus eo ipso,
quod in Evangelio scriptum est, <hi>Deum nemo vidit unquam,
<pb n="0140"/>
nisi unicus Filius qui est in sinu Patris; ipse
annuntiavit nobis de eo,</hi> totam ipsam solvi posse quaestionem:
quia ipse Filius, quod est Verbum Dei,
non solum novissimis temporibus, cum in carne apparere
dignatus est, sed etiam prius a constitutione
mundi, cui voluit de Patre annuntiavit, sive loquendo,
sive apparendo, vel per angelicam aliquam potestatem,
vel per quamlibet creaturam: quia ipse est in
omnibus veritas, et omnia illi constant, et omnia illi
ad nutum serviunt, atque subjecta sunt; ut etiam
oculis per visibilem creaturam cui vult, quando dignatur,
appareat: cum ipse tamen secundum divinitatem
suam, et secundum id quod Verbum est Patris,
coaeternum Patri, et incommutabile, per quod
facta sunt omnia, non nisi purgatissimo et simplicissimo
corde videatur. Et ideo quibusdam locis
etiam Scriptura ipsa testatur angelum visum, ubi dicit
Deum visum <note>(Gen. XVIII, 1 et 2)</note>. Sicut in illa luctatione
Jacob, et angelus dictus est ille qui apparuit <note>(Id. XXXII, 24-30)</note>.
Et cum apparuit in rubo Moysi <note>(Exod. III, 2)</note>:
et item in eremo, cum jam eduxisset
populum de terra Aegypti, quando legem accepit,
Deus ei locutus est <note>(Id. XIX, 3)</note>. Sed sive in rubo,
cum eum misit; sive postea, cum ei legem dedit;
angelum dicit Stephanus in Actibus Apostolorum ei
apparuisse <note>(Act. VII, 30, 35)</note>. Quod ideo dicimus, ne
quis arbitretur Verbum Dei, per quod facta sunt
omnia, quasi per locos posse definiri, et alicui visibiliter
apparere, nisi per aliquam visibilem creaturam.
Sicut enim Verbum Dei est in propheta, et
recte dicitur, Dixit Dominus; quia Verbum Dei, quod
est Christus, in propheta loquitur veritatem: sic et in
angelo ipse loquitur, quando veritatem angelus annuntiat;
et recte dicitur, Deus dixit; et, Deus apparuit:
et item dicitur recte, Angelus dixit, et, Angelus
apparuit; cum illud dicatur ex persona inhabitantis
Dei, illud ex persona servientis creaturae. Ex
hac regula etiam Apostolus ait: <hi>An vultis experimentum
ejus accipere, qui in me loquitur Christi <note>(II Cor. XIII, 3)</note>
            </hi>?</p>
          </div3>
<div3>
            <head>2.</head>
            <p>
 Si autem hoc movet, quod in Veteri Testamento
etiam peccatoribus Deus loquitur, vel Adae vel Evae,
vel serpenti; attendant etiam in Novo cujusmodi
exemplum Dominus posuit de homine stulto et cupido,
quomodo ei locutus est Dominus, cum ait: <hi>Stulte, hac nocte auferetur a te anima tua; haec quae
praeparasti cujus erunt 
 <note>(Luc. XII, 20)</note>
            </hi>? Cum enim veritas
etiam peccatoribus dicitur, per quamlibet creaturam
dicatur, non nisi ab illo dicitur, qui unus est
verax. Quod autem Judaeis dicit, <hi>Nec vocem ejus aliquando
audistis;</hi> ideo dicit, quia non obtemperaverunt
isti duntaxat cum quibus loquebatur. Quibus
dicit etiam, <hi>Nec faciem ejus vidistis;</hi> quia non potest.
Quod autem dicit, <hi>Neque verbum ejus habetis in vobis
manens:</hi> quia in quo manet verbum Dei, Christus in
illo manet, quem isti respuerunt. Nam cum ipse Dominus
dixisset, <hi>Pater, clarifica me ea claritate qua fui apud
te, priusquam mundus fieret;</hi> sonuit vox de coelo, <hi>Et
clarificavi, et clarificabo <note>(Joan. XII, 28, et XVII, 5)</note>
            </hi>. Quam
vocem multi Judaeorum praesentes audierunt, nec ideo
<pb n="0141"/>
tamen audisse dicendi sunt, quia non obtemperaverunt
ut crederent. Quapropter si non est mirandum
quod Verbum Dei, id est, unicus Filius Dei, qui de
Patre annuntiat, cui vult per se ipsum, cui vult per
aliquam creaturam manifestatur vel sonando, vel apparendo,
cum tamen ipse per se ipsum mundo corde
videatur, et per illum Pater; <hi>Beati enim mundicordes,
quia ipsi Deum videbunt <note>(Matth. V, 8)</note>
            </hi>: non est
mirandum, ex utroque Testamento ista omnia testimonia
consonare.
</p>
          </div3>
        </div2>

<div2>
          <head>CAPUT X.</head>
<p>De eo quod scriptum est, quod locutus
est Deus Moysi et dixit illi: <hi>Loquere ad filios
Israel: Sumite primitias ab omni homine, quod mihi
destinetis, hoc est, aurum, argentum, aeramentum, purpuram,
byssum, coccum, pilos caprinos, pelles rubras
agnorum, ligna integra, oleum ad illuminationem, thymiamata,
lapides pretiosos, hoc est, beryllos; et constituite
tabernaculum, in quo commorari vobiscum possim <note>(Exod. XXV, 2-8)</note>
            </hi>.
Commovent etiam hinc Manichaei
quaestionem, et huic Scripturarum loco illud in
Evangelio dicunt esse contrarium, quod ait Dominus, <hi>Non jurabis, neque per coelum, quia sedes Dei est; neque
per terram, quia scabellum pedum ejus est 
 <note>(Matth. V,
34 et 35)</note>
            </hi>. Disputant enim, et magnum aliquid sibi videntur
dicere, cum dicunt: Quomodo ille Deus, cujus
coelum sedes, et terra scabellum pedum ejus est,
in tabernaculo habitat, quod ex auro, et argento, et
aere, et purpura, et pilis pecorum, pellibusque constructum
est? Adhibentes etiam testem apostolum
Paulum, quia dicit Deum lucem habitare inaccessibilem <note>(I Tim. VI, 16)</note>.
Quibus nos parem quaestionem
referimus, et quod de Novo Testamento protulerunt,
de Veteri Testamento proferimus. Ibi enim invenitur
prius scriptum: <hi>Coelum mihi sedes est, terra autem
scabellum pedum meorum: quam domum aedificabitis
mihi, aut quis locus requiei meae? Nonne manus mea
fecit haec omnia <note>(Isai. LXVI, 1 et 2)</note>
            </hi>? Ecce habent ubi
libri Veteris Testamenti praedicant Deum in templis
manufactis non habitare: et tamen Filius Dei nostri,
flagello de restibus facto, expulit de templo eos qui
boves et columbas vendebant, et nummulariorum
evertit mensas; et ait, <hi>Domus Patris mei domus orationis
vocabitur, vos autem fecistis illam speluncam latronum <note>(Joan. II, 15, 16, et Matth. XXI, 12, 13)</note>
            </hi>.
Si
ergo aliquis istis duobus ex adverso capitulis constitutis,
velit imperitos decipere, et dicere in Veteri
Testamento magnificari Deum, cujus dicitur sedes
coelum, et terra scabellum pedum, et negatur habitare
in domo manufacta; in Novo autem Testamento
domus ejus dicitur templum constructum ab hominibus:
nonne Manichaei vel sero fatebuntur, et habitaculum
Dei per manus hominum factum, ad aliquam
significationem in utroque Testamento accipi; et
Deum non habitare in locis ab hominibus fabricatis,
in utroque Testamento praedicari?</p>
</div2>

<div2>
          <head>CAPUT XI.</head>
<p>De eo quod in Exodo scriptum est, <hi>Ne
adoraveritis deos alienos:</hi> et iterum, <hi>Deus vester zelans
appellatur; zelans enim zelavit <note>(Exod. XX, 5, et XXXIV,
14)</note>
            </hi>. Huic capitulo quod scriptum est, <hi>Ne adoraveritis
<pb n="0142"/>
deos alienos,</hi> cum calumniantur Manichaei, satis
ostendunt placere sibi adorari multos deos. Nec mirum,
quandoquidem in secta sua numerosissimam
deorum familiam commemorant atque commendant:
quippe qui etiam ad ista visibilia venerunt, quae pro
istius veritatis luce venerantur et adorant; et ideo
displicet eis quod scriptum est in Exodo, <hi>Ne adoraveritis
deos alienos.</hi> Addunt etiam illud propter hoc
dictum esse, <hi>Deus vester zelans appellatur; zelans
enim zelavit:</hi> ut tanquam Deum zelantem non amemus,
cujus zelo deos alienos adorare non sinimur. Et
ideo dicunt ista Evangelio esse contraria, quoniam
Dominus dicit, <hi>Pater juste, et mundus te non cognovit <note>(Joan. XVII, 25)</note>
            </hi>:
quasi non sit dicendus Deus
justus, nisi nos deos alienos adorare permittat. Justum
enim Deum et zelantem Deum tanquam contraria
sibi esse dissertant, et decipiunt miseros, non
intelligentes totam spem salutis nostrae esse zelum
Dei. Hoc enim nomine illa ejus significatur providentia,
qua nullam a se animam fornicari impune
permittit, sicut Propheta dicit: <hi>Perdes omnes qui fornicantur
abs te <note>(Psal. LXXII, 27)</note>
            </hi>. Sicut enim ea quae
dicitur ira Dei, non perturbatio mentis est, sed potentia
vindicandi: sic zelum Dei non cruciatum
animi, quo maritus adversus uxorem, vel uxor adversus
maritum torqueri solent, sed tranquillissimam
sincerissimamque justitiam, qua nulla anima beata
esse sinitur, falsis opinionibus pravisque cupiditatibus
corrupta, et quodam modo gravidata. Illi enim
haec verba horrescunt, qui nondum viderunt ineffabili
majestati nulla verba congruere. Sic enim ab
istis verbis temperandum putant, quasi aliquid dignum
Deo dicant, cum ista non dicunt. Sanctus
enim Spiritus hoc ipsum hominibus intelligentibus
insinuans, quam sint ineffabilia summa divina, his
etiam verbis uti voluit, quae apud homines in vitio
poni solent; ut inde admonerentur, etiam illa quae
cum aliqua dignitate Dei se putant homines dicere,
indigna esse illius majestate, cui honorificum potius
silentium, quam ulla vox humana competeret. Quaero
zelum hominis, et invenio perturbationem cruciantem
cor. Tamen cum quaero causam, nihil aliud invenio,
nisi quod non patitur conjugis adulterium.
Maxime enim et proprie inter conjugia zelotypia dici
solet. Itaque si maritus esset per se ipsum beatus et
omnipotens et justus, sine ullo cruciatu, et tota facilitate,
et nulla iniquitate peccatum conjugis vindicaret.
Quam tamen ejus actionem humano loquendi
modo etiamsi non proprie, translate tamen et recte
zelum vocarem. Quis enim Tullio calumniatus est,
qui certe noverat latine loqui, cum ait Caesari: <hi>Nulla
de virtutibus tuis, nec admirabilior, nec gratior misericordia
est <note>(Pro Q. Ligario, in fine)</note>?</hi> Et tamen ex eo
appellatam misericordiam dicunt, quod miserum cor
faciat dolentis aliena miseria. Numquid ergo virtus
<pb n="0143"/>
miserum cor facit? Quid ergo calumniosis Tullius responderet,
nisi misericordiae nomine clementiam se
appellare voluisse? Quoniam recte solemus loqui, non
solum verba propria, sed etiam vicina usurpantes.
Cujus auctoris mentionem facere volui, quoniam non
de re quaestio hic, sed de verbo est. Sicut enim nostri
auctores, divinarum scilicet Litterarum, de rebus
maxime cogitaverunt; sic mundanorum auctorum
prope omnis cura de verbis est. Sed habeo Evangelium,
et omnes Novi Testamenti libros, in quibus
misericordia Dei frequentissime commendatur. Si audent
ergo isti miseri, etiam inde faciant quaestionem,
et negent esse misericordem Deum, ne miserum cor
habere intelligatur. Sicut ergo potest esse in Deo misericordia
sine cordis miseria: sic etiam sine tabe
atque cruciatu animi zelum Dei non dedignemur accipere;
et humani conditionem sermonis feramus, ut
ad divinum perveniamus silentium. Sed si contraria
dicunt esse zelantem Deum, et justum Deum; quid
dicturi sunt, cum et in Novo Testamento invenio, <hi>Zelo Dei vos zelo 
 <note>(II Cor. XI, 2)</note>
            </hi>; vel adhibitum etiam
de veteribus in Evangelio testimonium, <hi>Zelus domus
tuae comedit me <note>(Joan. II, 17; Psal. LXVIII, 10)</note>
            </hi>? Rursus
in Vetere cum legunt, <hi>Justus Dominus, et justitias
dilexit, aequitatem vidit vultus ejus <note>(Psal. X, 8)</note>
            </hi>: nonne
fatebuntur etiam hoc modo imperitis duo Testamenta
videri posse contraria, ut in Novo inveniamus zelum
Dei, in Vetere justitiam Dei? bene autem intelligentibus
utrumque in utroque magna sancti Spiritus unitate
et pace concinere?</p>
</div2>

<div2>
          <head>CAPUT XII.</head>
<div3>
            <head>1.</head>
            <p>
 De eo quod scriptum est,
non esse manducandum sanguinem, quod anima sit
carnis sanguis <note>(Deut. XII, 23)</note>. Huic sententiae veteris
Legis Manichaei ex Evangelio illud opponunt
quod Dominus dicit, non esse timendos eos qui occidunt
corpus, animae autem nocere non possunt <note>(Matth. X, 28)</note>;
et disputant dicentes: Si sanguis
anima est, quomodo homines potestatem in eam non
habent, cum de sanguine multa faciant, sive excipientes
et canibus volucribusque in escam proponentes,
sive effundentes, aut coeno lutoque miscentes?
Haec enim et alia innumerabilia sine difficultate homines
de sanguine possunt facere. Ideo isti quaerunt
insultantes, quomodo, si sanguis est anima, non possit
hominis interfector nocere animae, cum tantam in
ejus sanguinem habeat potestatem. Addunt etiam
quod ait apostolus Paulus, <hi>Quia caro et sanguis regnum
Dei non possidebunt <note>(I Cor. XV, 50)</note>
            </hi>: et dicunt,
Si sanguis est anima, sicut Moyses dicit, nulla invenietur
anima posse regnum Dei adipisci. Cui calumniae
primo ita respondendum est, ut ipsi cogantur
ostendere ubi scriptum sit in libris veteris Legis,
quod anima humana sanguis sit. Nusquam enim hoc
invenient in illa Scriptura, quam lacerare miseri
quamdiu conantur, nullo modo permittuntur intelligere.
Quod si de anima humana nihil tale ibi dictum
est, quid ad nos pertinet, si anima pecoris aut laedi
ab interfectore potest, aut possidere Dei regnum non
potest? Sed quia de animis pecorum nimis sunt isti
<pb n="0144"/>
solliciti (cum enim sint hominum animae rationales,
revolvi tamen eas in pecora existimant), clausa sibi
esse arbitrantur regna coelorum, si pecorum animis
clausa esse consentiant.</p>
          </div3>
<div3>
            <head>2.</head>
            <p>
 Quid, quod etiam insultare ausus est populo
Israel Adimantus unus ex discipulis Manichaei, quem
magnum doctorem illius sectae fuisse commemorant?
Insultare ergo ausus est populo Judaeorum, quod secundum
eorum intellectum, quo existimant sanguinem
esse animam, parentum ipsorum animae, partim
a serpentibus devoratae, partim igne consumptae, partim
in desertis atque asperrimis montium locis arefactae
sunt. Quod si verum esse quisquam concederet,
sine scelere tamen eorum quibus iste insultare voluit,
factum esse convinceret. Non enim parentum suorum
animas, quibus illa omnia secundum horum intellectum
accidisse dixit, ipsi aliqua ex parte laeserunt:
quapropter luctum inde possunt habere, non reatum.
Quid autem ipse Adimantus faciet secundum opinionem
suam, qua credidit etiam rationales, id est, hominum
animas in belluina corpora posse contrudi?
Quid ergo faciet de tanto scelere, si quando tardum
jumentum plagis, aut concitatum freno fatigavit, in
quo forte patris ejus anima fuerit? ut non dicam quod
etiam occidere parentes suos inter pediculos et pulices
potuerit, a quorum isti interfectione non temperant.
Quid enim eis prodest, quod aliquando negant
usque ad ista minutissima animantia revolvi animas
humanas posse? Hoc enim negant, ne tam multarum
interfectionum rei teneantur, aut cogantur parcere
pediculis et pulicibus et cimicibus, et tantas ab eis
molestias sine ulla caedis eorum licentia sustinere.
Nam vehementer urgentur, cur in vulpeculam revolvi
anima humana possit, et non possit in mustelam;
cum catulus vulpeculae fortasse etiam minor sit,
quam magna mustela. Deinde si in mustelam potest,
cur in murem non potest? Et si in istum potest, cur in
stellionem non potest? Et si in eum potest, cur in locustam
non potest? Deinde in apem, deinde in muscam,
deinde in cimicem, atque inde usque in pulicem,
et si quid est aliud multo minutius, pervenire?
Ubi enim terminum constituant, non inveniunt: atque
ita per istam nugatoriam credulitatem, conscientiae
illorum innumerabilibus homicidiorum sceleribus
obruuntur.</p>
          </div3>
<div3>
            <head>3.</head>
            <p>
 Nam ex eo quod scriptum est, sanguinem pecoris
animam ejus esse; praeter id quod supra dixi,
non ad me pertinere quid agatur de pecoris anima;
possum etiam interpretari praeceptum illud in signo
esse positum. Non enim Dominus dubitavit dicere, <hi>Hoc est corpus meum 
 <note>(Matth. XXVI, 26)</note>
            </hi>; cum signum
daret corporis sui.</p>
          </div3>
<div3>
            <head>4.</head>
            <p>
 Quod autem ait Apostolus, <hi>Caro et sanguis regnum
Dei non possidebunt:</hi> etiam in Lege dictum est, <hi>Non permanebit in istis spiritus meus, quoniam caro
sunt 
 <note>(Gen. VI, 3)</note>
            </hi>. Et toties in veteribus Libris justorum
animis praemium futurum promittitur. Sed tamen
<pb n="0145"/>
Apostolus volens insinuare quale corpus justorum per
immutationem in resurrectione futurum sit, quia <hi>non
nubent, neque uxores ducent, sed erunt sicut Angeli in
coelis <note>(Matth. XXII, 30)</note>
            </hi>: hanc ergo immutationem futuram
corporum sanctorum volens insinuare, dixit
Apostolus, <hi>Dico enim vobis, fratres, quia caro et sanguis
regnum Dei non possidebunt.</hi> Quod non una separata
et ad fraudem commemorata sententia, sed
toto ipso Epistolae loco pertractato, vel potius lecto
(non enim res obscura est) inveniri potest. Sic enim
dicit: <hi>Oportet corruptibile hoc induere incorruptionem,
et mortale hoc induere immortalitatem.</hi> Quod eum de
corpore dicere, de superioribus manifeste invenitur,
cum ait: <hi>Non omnis caro eadem caro: alia quidem
hominum, alia autem pecorum; alia caro volucrum,
alia piscium. Et corpora coelestia, et corpora terrestria:
sed alia est coelestium gloria, alia terrestrium; alia
gloria solis, alia gloria lunae, et alia gloria stellarum.
Stella enim ab stella differt in gloria; sic et resurrectio
mortuorum. Seminatur in corruptione, surget in incorruptione:
seminatur in contumelia, surget in gloria: seminatur
in infirmitate, surget in virtute: seminatur corpus
animale, surget corpus spirituale, sicut scriptum
est: Factus est primus homo Adam in animam viventem,
novissimus Adam in spiritum vivificantem. Sed
non primum quod spirituale est, sed quod animale;
postea, quod spirituale. Primus homo de terra, terrenus;
secundus homo de coelo, coelestis. Qualis terrenus,
tales et terreni; et qualis coelestis, tales et coelestes. Et
quomodo induimus imaginem terreni, induamus et imaginem
ejus qui de coelo est. Hoc autem dico, fratres,
quia caro et sanguis regnum Dei haereditate possidere
non possunt; neque corruptio incorruptionem haereditate
possidebit.</hi> Certe jam clarum est quare hoc
Apostolus dixerit. Quid ergo iste tam turpi fraude
non commemorat, nisi hoc ultimum, et tacet illa superiora,
quibus hoc quod male interpretatur, bene
possit intelligi? Nam quoniam Domini nostri corpus
post resurrectionem sic levatum est in coelum, ut
pro ipsa coelesti habitatione coelestem acceperit mutationem,
et hoc sperare in die ultimo jussi sumus:
ideo dixit Apostolus, <hi>Qualis terrenus, tales et terreni,</hi> 
id est, mortales; <hi>et qualis coelestis, tales et coelestes,</hi> id
est, immortales, non solum animis, sed etiam corporibus.
Unde et supra dixerat, aliam esse coelestium
corporum gloriam, et aliam terrestrium. Quod autem
spirituale dixit corpus in resurrectione futurum, non
propterea putandum est, quod non corpus, sed spiritus
erit: sed spirituale corpus omni modo spiritui
subditum dicit, sine aliqua corruptione vel morte.
Non enim quia quod modo habemus corpus animale
appellat, ideo putandum est non illud esse corpus,
sed animam. Ergo quemadmodum corpus animale
nunc dicitur, quia subditum est animae; spirituale
autem nondum dici potest, quia nondum spiritui
plene subjectum est, quamdiu corrumpi potest: sic
et tunc spirituale vocabitur, cum spiritui atque aeternitati
nulla corruptione resistere poterit.</p>
          </div3>
<div3>
            <head>5.</head>
            <p>
 Aut si adhuc parum videtur esse monstratum,
<pb n="0146"/>
quod sententiam istam propter immutationem quae
futura est Apostolus dixerit, cum ait, <hi>Caro et sanguis
regnum Dei haereditate possidere non possunt, neque
corruptio incorruptionem haereditate possidebit;</hi> attendite
quid continuo subjiciat, et adjungat: <hi>Ecce mysterium
vobis dico: omnes quidem resurgemus, non tamen
omnes immutabimur, in atomo, in ictu oculi, in novissima
tuba. Canet enim tuba, et mortui resurgent incorrupti,
et nos immutabimur.</hi> Deinde contexit, et dicit
etiam illud quod paulo ante commemoravi, ut ostendat
qualis futura sit ipsa immutatio. Statim quippe
dicit: <hi>Oportet enim corruptibile hoc induere incorruptionem,
et mortale hoc induere immortalitatem <note>(I Cor.
XV, 39 53)</note>
            </hi>. Hinc ergo apparet quia caro et sanguis
regnum Dei non possidebunt, quia cum induerit incorruptionem
et immortalitatem, jam non caro et sanguis
erit, sed in corpus coeleste mutabitur. Quod
quidem ex occasione tractavimus, quia huic quoque
sententiae multum insidiari solent, negantes corporum
resurrectionem. Nam ista quaestio non de corpore,
sed de anima proposita est, quam putant sic accipi in
Lege, ut sanguis esse existimetur: quod nos nullo
modo sic intelligimus. Sed quamvis de pecorum animis
non curemus, cum quibus non habemus rationis
aliquam societatem: tamen illud quod Lex dixit, fundendum
esse sanguinem, nec in escam assumendum,
quia sanguis est anima, esse positum dicimus sicut
alia multa; et pene omnia Scripturarum illarum sacramenta
signis et figuris plena sunt futurae praedicationis,
quae jam per Dominum nostrum Jesum Christum
declarata est. Sic est enim sanguis anima, quomodo
petra erat Christus, sicut dicit Apostolus: <hi>Bibebant enim de spirituali sequente 
 petra, petra autem
erat Christus <note>(Id. X, 4)</note>
            </hi>. Notum est autem filios
Israel petra percussa bibisse aquam in eremo <note>(Num.
XX, 11)</note>, de quibus loquebatur Apostolus, cum haec
diceret; nec tamen ait, Petra significabat Christum;
sed ait, <hi>Petra erat Christus.</hi> Quae rursus ne carnaliter
acciperetur, spiritualem illam vocat; id est, eam spiritualiter
intelligi docet. Longum est, et nunc non
necessarium, sacramenta ejusdem Legis exponere,
nisi cum breviter possint. Sufficit autem ut noverint
illi qui de his calumniantur, non ea nos ita intelligere,
ut illa solent irridere; sed quemadmodum Apostoli
omnia intelligentes pauca exposuerunt, ut ad easdem
regulas caetera posteris intelligenda relinquerent.
</p>
          </div3>
        </div2>

<div2>
          <head>CAPUT XIII.</head>
<div3>
            <head>1.</head>
            <p>
 De eo quod scriptum est in Deuteronomio, <hi>Videte ne obliviscamini testamentum Dei
vestri quod conscripsit, et faciatis vobis effigies et imagines:</hi> 
addit etiam dicens, <hi>Deus vester ignis est edax,
et Deus zelans <note>(Deut. IV, 23, 24)</note>
            </hi>. Haec verba de Scripturis
hoc modo ille Adimantus proposuit. Ejus enim
calumnias refutandas refellendasque suscepimus. Sed
et jam superius de zelo Dei cum calumniaretur,
puto satis esse responsum. Meminerimus tamen non
solum ibi, sed etiam hic, sic eum de zelo Dei criminatum
<pb n="0147"/>
Scripturas, ut adjungeret etiam quod de simulacris
non colendis in illis libris praecipitur a Domino
Deo nostro; quasi non ob aliud reprehendat
zelum Dei, nisi quod illo ipso zelo a cultu simulacrorum
prohibemur: vult ergo videri favere se simulacris.
Quod propterea faciunt, ut miserrimae et
vesanae suae sectae etiam Paganorum concilient benevolentiam.
Huic autem Legis capitulo illud evangelicum
opponit, ubi quidam accessit ad Dominum, et ait
illi: <hi>Magister bone, quid faciens vitam aeternam possidebo?</hi> 
Cui respondit Jesus: <hi>Quid me interrogas de
bono? Nemo bonus, nisi unus Deus <note>(Marc. X, 17 et 18)</note>
            </hi>.
Ut ex hoc videlicet contraria ista esse arbitremur,
quia in Lege dicitur, <hi>Deus ignis edax,</hi> et, <hi>Deus zelans;</hi> 
in Evangelio autem, <hi>Nemo bonus, nisi unus Deus.</hi> </p>
          </div3>
<div3>
            <head>2.</head>
            <p>
 Et de zelo quidem jam responsum est, non sic
esse ista verba in Scripturis posita, ut aliquam Dei
perturbationem cruciatumve significent: sed quia nihil
dignum de Deo dici potest, propterea usque ad
ista perventum est, quae cum homines indigna esse
putaverint, cogantur discere, etiam illa quae convenienter
de ineffabili divina excellentia se dicere existimant,
indigna esse majestate Dei; cujus sapientia
cum descensura esset usque ad corpus humanum,
prius usque ad humana verba descendit. Ecce dixi,
descendit: quod verbum si discutere coepero, proprie
me dixisse non video; non enim potest descendere,
nisi quod etiam de loco in locum moveri potest.
Nam qui descendit, locum superiorem deserere, et
inferiorem petere videtur. Dei autem Sapientia, cum
tota ubique praesto sit, nullo pacto migrare de loco
in locum potest. De qua Joannes in Evangelio dicit,
tanquam dominici pectoris particeps. Ait enim, <hi>In
hoc mundo erat, et mundus per ipsum factus est, et
mundus eum non cognovit:</hi> et tamen ipse adjungit et
dicit, <hi>In sua propria venit, et sui eum non receperunt <note>(Joan. I, 10, 11)</note>
            </hi>.
Quomodo hic erat, et quomodo
venit, nisi quia illa sublimitas ineffabilis, ut hominibus
congruat, humanis sonis significanda est; ut autem
deos homines faciat, divino est intelligenda silentio?
Potest ergo reddi ratio, quare ita dictum sit:
non tamen potest aliquid de Deo digne dici, quod
ideo jam indignum est, quia potuit dici. Tolle de zelo
errorem et dolorem, quid remanebit aliud, nisi voluntas
custodiens castitatem, et corruptionem vindicans
conjugalem? Quo igitur verbo, nisi zelo Dei
melius posset insinuari, quod vocamur ad conjugium
Dei, et non vult nos turpi amore corrumpi, et
punit impudicitiam nostram, et diligit castitatem?
Non enim frustra vulgo dici solet: Qui non zelat, non
amat.</p>
          </div3>
<div3>
            <head>3.</head>
            <p>
 Ad hoc etiam pertinet quod dictum est, <hi>edax
ignis:</hi> de quo disputare non debeo, sed potius ipsos
interrogare, quem ignem dixerit Dominus se venisse
mittere in hunc mundum. Hoc enim dictum est in
Evangelio, quod illi accusare non possunt, non ut
Christum honorent, sed ut decipiant Christianos.
<pb n="0148"/>
Quod cum eis commemoratum fuerit, quemadmodum
Dominus dixerit, <hi>Ignem veni mittere in terram <note>(Luc.
XII, 49)</note>
            </hi>; miseri dicunt: Sed illud aliud est. Quibus
respondemus: Et hoc aliud est, noli metuere. Nam
ipse Christus loquitur etiam in Veteri Testamento,
cum dicit, <hi>Ego sum ignis edax <note>(Deut. IV, 24, et IX, 3)</note>
            </hi>;
qui loquitur in Evangelio, quod ignem venerit in
hunc mundum mittere, id est, Verbum Dei, quod
est ipse. Nam veteres utique Scripturas exposuit post
resurrectionem discipulis, incipiens a Moyse et Prophetis
omnibus, quando ipsi discipuli ignem se accepisse
confessi sunt, dicentes: <hi>Nonne cor nostrum ardens
erat in nobis in via, cum aperiret nobis Scripturas <note>(Luc. XXIV, 32)</note>
            </hi>?
Ipse est ignis edax: consumit enim
veterem vitam divinus amor, et innovat hominem:
ut ex eo quod Deus ignis est edax, faciat ut eum nos
amemus; ex eo autem quod Deus zelans est, ipse nos
amet. Nolite ergo timere ignem, quod est Deus: sed
timete ignem, quem paravit haereticis Deus.</p>
          </div3>
<div3>
            <head>4.</head>
            <p>
 Quod enim Adimantus elegit de Evangelio locum,
quem huic Legis capitulo tanquam contrarium
apud imperitos objiceret, ubi ait Dominus, <hi>Nemo bonus,
nisi unus Deus,</hi> quoties invenitur bonitas Dei in
Veteri Testamento, quis numerare sufficiat? Unum
tamen ponam, quod quotidie in Ecclesia cantatur: <hi>Confitemini Domino, quoniam bonus, quoniam in saeculum
misericordia ejus 
 <note>(Psal. CXVII, 1, 29)</note>
            </hi>. Certe et hoc
zelanti Deo, sicut Manichaei existimant, videtur esse
contrarium, et tamen in libris Veteris Testamenti
cantatur. Item rex ille, qui cum filio suo nuptias faceret,
invenit inter discumbentes hominem non habentem
vestem nuptialem; et eum primo amici nomine
appellans, manibus et pedibus colligatis mitti
jussit in tenebras exteriores <note>(Matth. XXII, 2-13)</note>: moleste
intelligentibus non videtur bonus. Et si ipsum
quisquam capitulum Evangelii proponeret, et sicut
facit Adimantus de Veteri Testamento, ita Evangelium
calumniose accusaret, laudans potius Veteris
Testamenti libros, ubi scriptum est, <hi>Confitemini Domino,
quoniam bonus, quoniam in saeculum misericordia
ejus;</hi> et reprehendens in Novo, quod vocatus conviva
in tantum supplicium propter vestem mittitur; et hoc
fraudulenta perversitate assidue faceret, ut omnia
loca lenitatis de Veteri Testamento colligeret, et loca
severitatis de Novo, et haec sibi adversa esse contenderet,
laudans Vetus, et reprehendens Novum: similiter
inveniret imperitos et divinarum Scripturarum
miserabiliter ignaros, quibus persuaderet Vetus potius
Testamentum, quam Novum esse retinendum. Quod
cum isti ex alia parte faciunt, id est, Vetus reprehendentes,
quasi contrarium Novo, miror quod non
cogitant posse aliquem aliquando utrumque legere, et
divina ope intellectum utrumque laudare; fraudemque
istorum atque malitiam vel dolere tanquam hominum,
vel cavere tanquam haereticorum, vel irridere
tanquam imperitorum et superborum.
</p>
          </div3>
        </div2>

<div2>
          <head>CAPUT XIV.</head>
<div3>
            <head>1.</head>
            <p>
 De eo quod scriptum est in
Deuteronomio: <hi>Secundum desiderium animae tuae occide,
<pb n="0149"/>
et manduca omnem carnem, juxta voluptatem
quam dedit tibi Dominus. Cave autem ne sanguinem
manduces; sed effunde tanquam aquam super terram <note>(Deut. XII, 15, 16)</note>
            </hi>.
His verbis Legis Adimantus contrarium
esse arbitratur quod in Evangelio Dominus ait, <hi>Ne graventur corda vestra cruditate, et vinolentia, et
curis saecularibus 
 <note>(Luc. XXI, 34)</note>
            </hi>: et quod ait Apostolus, <hi>Bonum est non manducare carnem, neque bibere
vinum 
 <note>(Rom. XIV, 21)</note>
            </hi>; et iterum, <hi>Non potestis
mensae Domini communicare, et mensae daemoniorum <note>(I Cor. X, 21)</note>
            </hi>.
Nos autem omnia haec, sive quae in
Veteri, sive quae in Novo Testamento scripta sunt, et
suis causis exigentibus posita dicimus, et sibi adversa
non esse monstramus. Quanquam et ipse in his verbis
quae posuit de Veteri Testamento, animadvertere
potuit, non ad immoderatam voracitatem pertinere
quod dictum est, <hi>Secundum desiderium animae tuae occide,
et manduca omnem carnem;</hi> quando sequitur, <hi>juxta voluptatem quam dedit tibi Dominus.</hi> 
 Immoderatam
enim voluptatem non dedit tibi Dominus, sed
quanta sustentationi naturae salutique sufficiat. Quisquis
autem sequitur immoderatam voracitatem, suum
vitium sequitur, non eam voluptatem quam dedit Dominus:
et ideo non est contrarium quod in Evangelio
positum est, <hi>Non graventur corda vestra cruditate, et
vinolentia, et curis saecularibus.</hi> Cum enim quisque non
replet nisi eam voluptatem quam Dominus dedit, id
est, modestam atque naturalem, non gravatur cor
ejus cruditate, et vinolentia, et curis saecularibus.</p>
          </div3>
<div3>
            <head>2.</head>
            <p>
 De carne autem non manducanda et non bibendo
vino quod ait Apostolus, non quia illa immunda
arbitratus est, hoc praecepit, sicut isti exstimant, et
errantes in errorem praecipitant, quibus talia persuaserunt:
sed cum ipse posuerit causam cur hoc dixerit,
non est nobis haec interpretanda vel exponenda
sententia. Sufficit enim ipsum de Apostoli Epistola
totum locum huic sermoni contexere, ut et causa manifeste
appareat cur hoc Apostolus dixerit; et istorum
fraus, qui particulas quasdam de Scripturis eligunt,
quibus decipiant imperitos, non connectentes quae
supra et infra scripta sunt, ex quibus voluntas et intentio
scriptoris possit intelligi. Sic ergo Apostolus
ait: <hi>Infirmum autem in fide recipite, non in dijudicationibus 
 cogitationum. Alius quidem credit manducare
omnia</hi>: <hi>qui autem infirmus est, olera manducet</hi>. <hi>Qui
manducat, non manducantem non spernat; et qui non
manducat, manducantem non judicet: Deus enim illum
recepit. Tu quis es, qui judices alienum servum? Suo
domino stat, aut cadit. Stabit autem: potens est enim Dominus
statuere illum. Alius quidem judicat alternos dies,
alius autem judicat omnem diem. Unusquisque in suo sensu
abundet. Qui sapit diem, Domino sapit: et qui manducat,
Domino manducat; gratias enim agit Deo: et qui non
manducat, Domino non manducat, et gratias agit Deo.
Nemo enim nostrum sibi vivit, et nemo sibi moritur. Sive
<pb n="0150"/>
enim vivimus, Domino vivimus; sive morimur, Domino
morimur. Sive ergo vivimus, sive morimur, Domini sumus.
Ad hoc enim Christus mortuus est, ut mortuorum
et vivorum dominetur. Tu autem, quare judicas fratrem
tuum? aut tu quare spernis fratrem tuum? Omnes enim
stabimus ante tribunal Domini. Scriptum est enim: Vivo
ego, dicit Dominus, quia mihi curvabit omne genu, et
confitebitur omnis lingua Deo. Igitur unusquisque notrum
pro se rationem reddet. Non ergo amplius invicem
judicemus: sed hoc magis judicate, ne ponatis offendiculum
aut scandalum fratribus. Scio et certus sum in
Domino Jesu, quia nihil commune per illum, nisi ei qui
putat aliquid esse commune, illi commune est. Nam si
propter escam frater tuus contristatur, jam non secundum
charitatem ambulas. Noli in esca tua illum perdere,
pro quo Christus mortuus est. Non ergo blasphemetur
bonum nostrum. Non est enim regnum Dei esca
et potus; sed justitia, et pax, et gaudium in Spiritu
sancto. Qui enim in hoc servit Christo, placet Deo, et
probatus est hominibus. Itaque quae pacis sunt sectemur,
et quae ad aedificationem sunt in invicem. Noli propter
escam destruere opus Dei. Omnia quidem munda, sed
malum est homini qui per offensionem manducat. Bonum
est non manducare carnem, neque bibere vinum,
neque in quo frater tuus offenditur. Tu fidem quam habes
penes temetipsum, habe coram Deo. Beatus qui non
judicat semetipsum in quo probat. Qui autem discernit</hi>, <hi>si manducaverit, damnatus est, quia non ex fide. Omne
autem quod non est ex fide, peccatum est 
 <note>(Rom. XIV)</note>
            </hi>.
Numquid eget cujusquam interpretatione, ut intelligatur
cur hoc Apostolus dixerit; et quanta illi malitia
de Scripturis certa quaeque discerpunt, quibus circumveniant
imperitos? Nam et munda esse omnia
dixit Apostolus secundum fidem; et ei esse immunda,
qui putat immunda: et tunc esse ab eis temperandum,
cum per offensionem accipiuntur, id est, cum
aliquis infirmus putat sibi ab omnibus carnibus temperandum,
ne incidat in carnem immolatitiam; et
ideo eum qui manducat, potest arbitrari in honorem
idolorum id facere, et ex eo graviter offendi: cum
ipsa immolatitia caro, si ex fide a nesciente accipiatur,
neminem maculet. Unde alio loco idem apostolus
interrogari vetat, cum quid de macello emitur, vel ab
aliquo infideli quisquam vocatus, in mensa ejus exhiberi
sibi carnes videt, quas isti immundas arbitrantur,
non propter immolationem, sed quia carnes sunt,
cum Apostolus clamet omnia munda esse, et omnem
creaturam Dei bonam esse, et omnia sanctificari per
verbum et orationem: et tamen temperandum ab eis,
si quis forte infirmus offenditur. Et quodam loco apertissime
istos significavit, cum dicit, in novissimis
temporibus futuros quosdam prohibentes nubere, abstinentes
a cibis quos Deus creavit <note>(I Tim. IV, 1-5)</note>.
Hos enim proprie designat, qui non propterea temperant
a cibis talibus, ut aut concupiscentiam suam refrenent,
aut infirmitati alterius parcant, sed quia ipsas
<pb n="0151"/>
carnes immundas putant, et earum creatorem Deum
esse negant. Nos autem teneamus apostolicam disciplinam
dicentem, quod omnia munda sint mundis <note>(Tit. I, 15)</note>,
servata moderatione evangelica, ut non
graventur corda nostra cruditate, et vinolentia, et curis
saecularibus.</p>
          </div3>
<div3>
            <head>3.</head>
            <p>
 Nam idem illud quod Apostolus ait, <hi>Non potestis
mensae Domini communicare, et mensae daemoniorum;</hi> 
non video cur opponendum huic loco Legis, et quasi
contrarium Manichaei esse crediderint. Non enim de
immolationibus Lex loquitur, cum in Deuteronomio
dicitur, <hi>Secundum desiderium animae tuae occide, et
manduca omnem carnem, juxta voluptatem quam dedit
tibi Dominus;</hi> sed de cibis qui pertinent ad hominis
alimentum. Sed quoniam Manichaei etiam cum ad hominis
coenam quaeque animalia praeparantur, immolationem
esse dicunt; secundum suum intellectum
ista contraria esse putaverunt. Propterea et illum
commemoraverunt locum, ubi Apostolus ait, <hi>Quae
immolant Gentes, daemoniis immolant, et non Deo:</hi> 
cum Apostolus apertissime de victimis loqueretur,
quae in templo offeruntur daemonibus; non de his
escis quas sibi homines praeparant. Sic enim dicit: <hi>Quid ergo? dico quia idolis immolatum est aliquid, aut
idolum est aliquid? Sed quia quae immolant, daemoniis,
et non Deo immolant. Nolo vos socios daemoniorum
fieri. Non potestis calicem Domini bibere, et calicem
daemoniorum. Non potestis mensae Domini participare,
et mensae daemoniorum. An aemulamur Dominum?
Numquid fortiores illo sumus? Omnia licita sunt, sed
non omnia expediunt: omnia licita sunt, sed non omnia
aedificant. Nemo quod suum est quaerat, sed id quod
alterius. Omne quod in macello venit, manducate, nihil
interrogantes propter conscientiam. Domini enim est
terra et plenitudo ejus. Si quis vos vocaverit ex infidelibus,
et volueritis ire; omnia quae apponuntur vobis,
manducate, nihil dijudicantes propter conscientiam. Si
quis autem vobis dixerit quia hoc immolatitium 
 est;
nolite manducare, propter illum qui indicavit, et propter
conscientiam: conscientiam autem dico, non tuam,
sed alterius. Quare enim libertas mea judicatur ab alia conscientia? Si ego cum gratia participo, utquid blasphemor,
pro quo gratias ago? Sive igitur manducatis,
sive bibitis, sive quodcumque facitis, omnia in gloriam
Dei facite 
 <note>(I Cor. X, 19-31)</note>
            </hi>. Haec attendant Manichaei,
et videant quomodo dictum sit in Deuteronomio, <hi>Secundum
desiderium animae tuae occide, et manduca
omnem carnem, juxta voluptatem quam Dominus dedit
tibi.</hi> Quod enim de quibusdam carnibus non manducandis
Judaeis praeceptum est, et immundae sunt dictae,
ad significationem valet hominum immundorum, qui
per figuras in veteribus Scripturis sunt designati.
Sicuti enim bos ille, cui trituranti vetat os alligari,
evangelistam significat, sicut Apostolus apertissime
exponit <note>(Deut. XXV, 4; I Cor. IX, 7-9; et I Tim. V, 17,
18)</note>; sic et illa quae prohibita sunt, quasdam hominum
<pb n="0152"/>
immunditias significant, quae in societatem corporis
Christi, id est, in Ecclesiam stabilem et sempiternam
non recipiuntur. Nam quod ad cibos attinet,
omnino nihil immundum esse, sed malum esse homini
qui per offensionem manducat, manifestissime
apparet.
</p>
          </div3>
        </div2>

<div2>
          <head>CAPUT XV.</head>
<div3>
            <head>1.</head>
            <p>
 De eo quod in Levitico scriptum
est: <hi>Separate a mundo immundum, et nemo manducet
carnem cameli, asini, et leporis, et porci, et aquilae, et
milvi, et corvi, et vulturis, et reliquorum <note>(Levit. XI)</note>
            </hi>.
Nusquam manifestius plenissima dolis et fraudibus
anima hujus hominis deprehendi potest, qui tanquam
sibi adversa atque contraria de utroque Testamento capitula
objecit, quam in hoc loco ubi commemoravit in Levitico
scriptum esse, ut a nonnullis animalium carnibus
temperetur. Namque huic sententiae illud ex Evangelio
credidit opponendum, ubi Dominus dicit: <hi>Nihil
est ingrediens in hominem, coinquinans eum; sed ea quae
procedunt de eo, coinquinant <note>(Matth. XV, 11)</note>
            </hi>. Hoc si
imprudens fecit, nihil caecius: si autem sciens, nihil
sceleratius. Nonne ipse paulo ante posuerat Apostoli
testimonium dicentis, <hi>Bonum est, fratres, non manducare
carnem, neque bibere vinum <note>(Rom. XIV, 21)</note>
            </hi>; dum
cupit de Novo Testamento Veteri adversari, ubi dictum
est, <hi>Secundum desiderium animae tuae occide, et
manduca omnem carnem <note>(Deut. XII, 15)</note>
            </hi>? Quomodo
ergo nunc placet ei sententia Domini, qua dicit, nihil
esse ingrediens in hominem quod coinquinet eum,
sed ea coinquinare quae de homine procedunt? Ubi se
iste abscondat ab hac sententia? Quo fugiet, dicat
mihi, quando immunditiam carnium fugiendam et a
cibis sanctorum separandam, perversa et superstitiosa
imaginatione continentiae praecipit? Certe enim,
si verum est, non coinquinare illa quae ingrediuntur
in hominem, cum magno errore immundas esse dicunt
escas Manichaei, cum homines carne vescuntur.
Si autem immundae sunt tales escae, quid de isto testimonio
facient, quod evangelica et divina auctoritate
prolatum est, ubi Dominus dicit, non coinquinari
hominem iis quae ingrediuntur in eum, sed iis quae
procedunt de illo? An forte dicturi sunt, sicut solent
dicere, cum Scripturarum eos urget auctoritas, hoc
capitulum a corruptoribus Scripturarum insertum
esse Evangelio? Cur ergo Adimantus hoc capitulo
teste utitur, et inde conatur Vetus Testamentum oppugnare,
unde iste prosternitur? Cum enim quispiam
catholicus christianus utriusque Scripturae venerator
et intellector ei responderit, haec non esse contraria;
quod illa de quorumdam carnibus animalium, quibus
non esse vescendum populo adhuc carnali praeceptum
est, ad significationem posita sint humanorum morum,
quos Ecclesia quae corpus est Domini, in suae
unitatis vinculum stabile et sempiternum recipere
non potest, tanquam immundas escas respuens, et in
sua viscera non convertens; ut omnia illa praecepta
carnali populo imposita futuram disciplinam spiritualis
populi prophetarent: et ideo non ea repugnare sententiae
<pb n="0153"/>
Domini, qua verissime dicit, non coinquinari
hominem iis quae per escam ingrediuntur in eum. Illa
enim sententia servis onera imponit; ista jam liberis
jugum excutit servitutis. Et illa tamen sic dicta est,
ut servorum onera fidem praenuntient liberorum. <hi>Omnia enim,</hi> 
 sicut dicit Apostolus, <hi>in figura contingebant
illis; scripta sunt autem propter nos</hi>, <hi>in quos finis
saeculorum obvenit <note>(I Cor. X, 11)</note>
            </hi>. Si ergo in figuram
contingebant quae patiebantur, in figuram accipiebant
quae monebantur.</p>
          </div3>
<div3>
            <head>2.</head>
            <p>
 Cum ergo ista respondero, et hoc modo non esse
contraria duo ista capitula de singulis Testamentis
collata monstravero, quid iste facturus est, contra
quem dicit gravissimum testimonium testis quem
contra adversarium ipse produxit? Ipse enim commemoravit
de Evangelio testimonium, Domino dicente
non coinquinari hominem iis escis quae ingrediuntur
in eum: et ipse a carnibus abstinendum
tanquam ab immundis escis monere et docere non
cessat. Et tamen sensit quantam plagam sibi infligeret,
et quanto ictu repercussus se ipse sauciaret. Ne
quis enim eum interrogaret et diceret, Quomodo ergo
prohibetis carnibus vesci, si Dominus dicit, sicut tu
ipse commemoras, <hi>Nihil est ingrediens in hominem,
coinquinans eum; sed ea quae procedunt de eo, coinquinant?</hi> 
voluit quasi adhibere medicinam sine causa in
mortifero vulnere. Sic enim posuit ipsum evangelicum
testimonium. In Evangelio, inquit, dicit ad turbam
Dominus: <hi>Audite, et intelligite: Nihil est ingrediens
in hominem, coinquinans eum,</hi> et caetera. Quod
ergo commemoravit Dominum hoc ad turbam dixisse,
nihil aliud ostendit, nisi non se ignorantia, sed malitia
fecisse quod fecit: ut postea diceret Auditoribus
suis ad turbam Dominum ista locutum esse, non ad
paucos sanctos, quales se ipsi videri volunt; ut quoniam
suos Auditores tanquam adhuc immundos permittunt
carnibus vesci, sibi autem quasi jam mundis
cum sceleratum atque nefarium esse arbitrantur, hoc
etiam Dominum sensisse videatur, quod non paucos
sanctos, sed turbas ista docuerit. O hominem pessimum,
securum de negligentia generis humani ad occultandas
deceptiones suas! Non enim credebat aliquem
existere, qui arriperet Evangelium, et cum
scientia legeret, et inveniret hominem in ipsis pratis,
quibus greges suos Dominus pascit, laqueos incautis
et minus providis abscondentem. Nam de his
verbis commoti discipuli, et non credentes proprie,
sed potius figurate Dominum locutum fuisse, cum diceret
non coinquinari hominem iis quae per cibos ingrediuntur
in eum, quoniam Judaei erant etiam ipsi
discipuli, qui fugiendos quarumdam carnium cibos a
pueritia institutum acceperant, accedentes ad eum
dixerunt ei: <hi>Scis quia Pharisaei audito verbo scandalizati
sunt? At ille respondens ait: Omnis plantatio
quam non plantavit Pater meus coelestis, eradicabitur.
<pb n="0154"/>
Sinite illos; caeci sunt, et duces caecorum. Caecus autem
si caeco ducatum praestet, ambo in foveam cadunt.</hi> Cum
ergo infidelitatem Judaeorum plantationem appellaret
quam non plantavit Pater coelestis, tamen adhuc Petrus
putans esse illam parabolam, et propterea reprehensos
Judaeos et caecos dictos, quod eam intelligere
non potuerint, respondens dixit ei: <hi>Edissere
nobis parabolam istam.</hi> Et ille manifestissime ostendens
non esse parabolam, sed propriam locutionem,
dixit ad eos: <hi>Adhuc et vos sine intellectu estis? Non
intelligitis quia omne quod in os intrat, in ventrem vadit,
et in secessum emittitur? Quae autem procedunt de
ore, de corde exeunt, et ea coinquinant hominem. De
corde enim exeunt cogitationes malae, homicidia, adulteria,
fornicationes, furta, falsa testimonia, blasphemiae;
haec sunt quae coinquinant hominem. Non lotis autem
manibus manducare, non coinquinat hominem <note>(Matth.
XV, 10-20)</note>
            </hi>. De non lotis autem manibus Judaei moverant
quaestionem, cujus occasione Dominus generaliter
de iis quae in os intrant, et in ventrem vadunt,
et in secessum emittuntur, hoc est, de alimentis nostris
dixit sententiam. Quanquam ergo convocatis ad
se turbis eum dixisse scriptum sit, <hi>Non quod intrat in
os coinquinat hominem, sed quod procedit ex ore:</hi> tamen
iste quo timore hoc addiderit verbis suis, quibus
hujusmodi testimonium commemoravit, satis apparet,
sicut paulo ante dictum est, ut haberet quod responderet
eis qui sibi quaestionem movissent, cur primates
Manichaeorum nefas sibi esse existimant carnibus
vesci: videlicet ut illud quod Dominus ait, turbis tantum,
non Electis concessisse videretur. Sed cum ex
consequentibus declaratum sit etiam Petro seorsum
interroganti, audientibusque discipulis, quos utique ad
culmen Ecclesiae producebat, ita respondisse Dominum,
ut neque per parabolam se illa dixisse testatus
sit, et ad omnes pertinere monstraverit; non habent
isti unde auferant cibos de faucibus hominum, et eas
laqueo superstitionis astringant.</p>
          </div3>
<div3>
            <head>3.</head>
            <p>
 Fortassis aliquis eorum dicat: Edissere ergo
quid significet caro porci, et cameli, et leporis, et
milvi, et corvi, et caeterorum, a quibus abstinendum
in Lege praecipitur. Nolo, quia longum est. Sed fac
me non posse; numquid propterea nullus potest? Et
sunt jam volumina innumerabilia in quibus ista exposita
sunt. Nobis tamen ad hos refellendos satis est,
quod eas observationes umbram esse futurorum, non
ego, sed Apostolus dicit, cum etiam vetat serviliter
observari, sed tamen aliquid significare declarat, dicens: <hi>Nemo ergo vos judicet in cibo, aut in potu, aut
in parte diei festi, aut neomeniae, aut sabbatorum, quod
est umbra futurorum 
 <note>(Coloss. II, 16, 17)</note>
            </hi>. Illa itaque
futura quae illis observationibus significabantur, posteaquam
per Dominum Jesum Christum venerunt,
ablatae sunt serviles observationes: sed earum interpretationes
tenentur a liberis. Quidquid enim futuram
Ecclesiam significavit, prophetia est. Habes autem
eumdem apostolum dicentem: <hi>Spiritum nolite spernere,
<pb n="0155"/>
prophetiam nolite exstinguere; omnia legite, quae
bona sunt tenete <note>(I Thess. V, 19-21)</note>
            </hi>. Legenda est ergo
Scriptura divina, et Spiritus sancti dispensatio cognoscenda,
et intuenda prophetia; et rejicienda carnalis
servitus, et liberalis intelligentia retinenda.
</p>
          </div3>
        </div2>

<div2>
          <head>CAPUT XVI.</head>
<div3>
            <head>1.</head>
            <p>
 De eo quod scriptum est in
Deuteronomio: <hi>Observa et sanctifica diem quem praecepit
tibi Dominus. Sex diebus laborabis, et facies omne
opus tuum; septima vero die sabbati epulare Domino
Deo tuo, nullum faciens opus ipse tu, aut filius tuus,
aut filia tua, aut puer tuus, aut puella tua, bos tuus, et
asinus tuus, omnia jumenta tua, et colonus tuus. Sic
autem quiescet servus tuus et ancilla tua, quemadmodum
et tu. Memento quoniam servus fuisti in Aegypto, et
eruit te Dominus Deus tuus in manu potenti et brachio
excelso. Idcirco praecepit tibi Dominus custodire diem
septimum <note>(Deut. V, 12-15)</note>
            </hi>. Et iterum in Genesi scriptum
est quemadmodum Abrahae de circumcisione
loquitur: <hi>Testamentum meum custodi,</hi> inquit, <hi>tu et
semen tuum, quod erit post te. Hoc est testamentum
meum quod servabis inter me, et te et semen tuum:
omne masculinum circumcides in carne praeputii ipsorum;
et sit hoc signum testamenti inter me et vos. Octava
autem die circumcidetis omnes masculos in gente vestra,
ut etiam dominatum et comparatum circumcidatis praeter
alienigenam: et hoc erit testamentum in gente vestra.
Et omnis masculus qui non circumcidet praeputium
suum, perdet animam suam de media plebe, quia testamentum
meum dissolvit <note>(Gen. XVII, 9-14)</note>
            </hi>. Haec omnia
verba Veteris Testamenti, ut eis de Novo Testamento
adversetur, proponit Adimantus, et contraria esse
affirmat ea quae Dominus dicit in Evangelio de proselyto: <hi>Vae vobis, Scribae et Pharisaei hypocritae, qui circumitis
mare et terram ut faciatis unum proselytum; et
cum feceritis, erit filius gehennae, multo plus quam estis
vos 
 <note>(Matth. XXIII, 15)</note>
            </hi>. Quasi vero propterea Dominus
proselytum dicat filium gehennae, quia circumciditur,
et sabbatum observat; et non potius quia Judaeorum
pravam conversationem cogitur imitari, non qua
observant praecepta Legis, sed qua faciunt contra
Legem. Quod alio loco de his apertissime dicit, ubi
ait quod rejiciunt mandatum Dei, ut suam constitutionem
confirment <note>(Id. XV, 3-6)</note>: quia cum Lex praeceperit
honorari patrem et matrem, instituerunt ipsi
quomodo exhonorentur parentes. Et item cum eis
dicit: <hi>Vae vobis, Scribae et Pharisaei, qui habetis clavem
regni coelorum, nec ipsi intratis, nec alios permittitis intrare <note>(Luc. XI, 52)</note>
            </hi>.
Vel cum alio loco praecepit audientibus,
ut dictis Pharisaeorum et Scribarum obtemperarent,
facta vero eorum non imitarentur. Ait
enim: <hi>Super cathedram Moysi sedent: quae dicunt,
facite; sed quae faciunt, facere nolite: dicunt enim, et
non faciunt <note>(Matth. XXIII, 2 et 3)</note>
            </hi>. Quo loco et auctoritatem
Legis quae per Moysen data est, confirmat Dominus,
et tamen cavendos et fugiendos esse mores
eorum qui Legi quam acceperant non obtemperabant,
<pb n="0156"/>
apertissime ostendit. Istis autem perversitatibus suis
faciebant, ut cum aliquis gentilis ad Legem eorum
transisset, id est, factus esset proselytus, haberet
mores eorum, et fieret filius gehennae, multo plus
quam ipsi essent. Dabant enim magnam operam ut
Judaeus fieret aliquis ex Gentibus, et Judaeum factum
cogebant suos mores pessimos imitari.</p>
          </div3>
<div3>
            <head>2.</head>
            <p>
 Neque illud quod de Apostolo tanquam contrarium
commemorat, potuit advertere Adimantus manichaeus,
omnino non esse contrarium; quia totus ejus
oculus non ad inquisitionem, sed ad reprehensionem
Scripturae intentus erat. Commemorat enim dicentem
Apostolum: <hi>Circumcisus aliquis vocatus est? non adducat
praeputium. In praeputio quis vocatus est? non
circumcidatur: quia praeputium nihil est, et circumcisio
nihil est, sed observatio praeceptorum Dei <note>(I Cor. VII,
18 et 19)</note>
            </hi>. Quid enim manifestius quam hoc Apostolum
praecipere, ut unusquisque sicut vocatus erat, sic maneret?
Advenientibus enim rebus, quarum erant umbrae
illae observationes, id actum est, ut ostenderetur
in ipsis umbris non esse spem ponendam, sed in ipsis
rebus quas illae umbrae significabant esse venturas,
id est, Christum et Ecclesiam. Et propterea illa jam
omnia inania erant: nec tamen ea tanquam noxia
removenda, sed tanquam superflua contemnenda Apostolus
praecipit; ut si quis Judaeus Christo credidisset,
propter offensionem suorum non prohiberetur in ipsis
superfluis remanere, nec tamen in eis salutem suam
constitutam putaret: non enim signa illa, sed ea quae
his significantur in salutem introducunt. Ideoque <hi>praeputium nihil est, et circumcisio nihil est, sed observatio
mandatorum Dei.</hi> 
 Et quod alio loco ait: <hi>Utinam
et abscindantur qui vos conturbant <note>(Galat. V, 12)</note>
            </hi>; non
quia circumcisio contraria est Evangelio, dicit Apostolus,
sicut Manichaei putant: sed illud est Evangelio
contrarium, ut quisque rem deserens, quae per illam
umbram figuratur, ipsius umbrae sequatur inanitatem.
Quod volebant qui Gentibus in Christum credentibus
jugum circumcisionis imponebant quasi ad salutem
necessarium, cum jam non esset umbra in corpore
figuranda, sed res ipsa in corde gestanda.</p>
          </div3>
<div3>
            <head>3.</head>
            <p>
 Et quod dicit, <hi>Dies observatis, et sabbata, et solemnitates;
timeo vos, ne frustra laboraverim in vobis <note>(Id. IV, 10 et 11)</note>
            </hi>;
non sic scriptum est ut Adimantus
ponit. Non enim nominat ibi sabbatum Apostolus.
Dicit enim: <hi>Dies observatis et annos, et tempora; timeo
vos, ne frustra laboraverim in vobis.</hi> Sed putat esse de
sabbato dictum? Numquid et nos non dicimus ista
non esse observanda, sed illa potius quae his significantur?
Illi enim ea serviliter observabant, non intelligentes
ad quarum rerum significationem et praenuntiationem
pertinerent. Hoc in eis culpat Apostolus,
et in omnibus qui serviunt creaturae potius quam
Creatori <note>(Rom. I, 25)</note>. Nam nos quoque et dominicum
diem et Pascha solemniter celebramus, et quaslibet
alias christianas dierum festivitates. Sed quia intelligimus
quo pertineant, non tempora observamus, sed
quae illis significantur temporibus. Manichaei autem
sic ea reprehendunt, quasi nullos dies et tempora
<pb n="0157"/>
observent. Sed cum de his interrogantur secundum
opinionem sectae suae, omnia conantur exponere, ut
non ipsa tempora, sed res, quarum illa signa sunt,
observare videantur. Quas quidem res fabulosas esse
atque falsissimas, aliis locis ostenditur. Nunc ad hoc
dictum est, ut ore suo cogantur fateri, posse talia
rationabiliter celebrari: et ideo circumcisionem carnis
et recte impositam servis, et recte a liberis intellectam
 esse manifestum est. Repudiamus ergo eam
carnalem cum Apostolo, et approbamus eam spiritualem
cum Apostolo: et sabbati quietem non observamus
in tempore; sed signum temporale intelligimus,
et ad aeternam quietem quae illo signo significatur,
aciem mentis intendimus. Repudiamus itaque temporum
observationem cum Apostolo, et temporalium
signorum intelligentiam tenemus cum Apostolo:
duorumque Testamentorum differentiam sic probamus,
ut in illo sint onera servorum, in isto gloria liberorum
; in illo cognoscatur praefiguratio possessionis
nostrae, in isto teneatur ipsa possessio. Interpretatur
Apostolus sabbatum ad Hebraeos, cum dicit: <hi>Remanet
igitur sabbatismus populo Dei <note>(Hebr. IV, 9)</note>
            </hi>. Interpretatur
etiam circumcisionem, cum dicit de Abraham: <hi>Et signum accepit circumcisionis signaculum
justitiae fidei 
 <note>(Rom. IV, 11)</note>
            </hi>. Apostolicam itaque interpretationem
spiritualiter teneo: carnalem servitutis
observationem libertate contemno, utriusque Testamenti
auctorem Deum venerans, qui et veteri homini
fugienti tanquam dominus apposuit quod timeret, et
novo redeunti tanquam pater aperuit quod amaret.
</p>
          </div3>
        </div2>

<div2>
          <head>CAPUT XVII.</head>
<div3>
            <head>1.</head>
            <p>
 De eo quod in Exodo scriptum
est: <hi>Si aure audieris vocem meam, et facies quaecumque
praecipio tibi; odero odientes te; et contristabo contristantes
te: praecedet te angelus meus, et adducet te ad
Amorrhaeum, et Pherezaeum, et Chananaeum, et Jebusaeum,
et Gergesaeum; et occidetis illos. Deos eorum ne
adoraveritis, neque feceritis opera ipsorum; sed eversione
evertite illos, et delete eorum memoriam <note>(Exod.
XXIII, 22-24)</note>
            </hi>. His verbis de veteribus Libris ita commemoratis,
tanquam contrarium opponit Adimantus
quod in Evangelio scriptum est, dicente Domino: <hi>Ego autem dico vobis: Diligite inimicos vestros, benedicite
his qui vobis maledicunt, et benefacite iis qui vos
oderunt, et orate pro iis qui vos persequuntur 
 <note>(Matth.
V, 44)</note>
            </hi>. Quo loco primo illud videndum est, quod satis
esse debuerit homini volenti quasi contraria monstrare,
quod de occidendis inimicis in veteri Lege scriptum
esse commonuit. Dominus enim de inimicis diligendis,
utique de hominibus praecepit; quos per nostram
patientiam et charitatem ad salutem posse converti,
et quivis intelligit, et exemplis saepissime demonstratum
est. Quid ergo sibi vult, quod adjungenda consequentia
putavit, ubi scriptum est, <hi>Deos eorum ne
adoraveritis, neque feceritis opera ipsorum; sed eversione
evertite illos, et delete eorum memoriam;</hi> nisi
quia et deos Gentium Manichaei cogunt diligere? Et
<pb n="0158"/>
quod in Evangelio Dominus ait, <hi>Diligite inimicos
vestros,</hi> non solum ad homines, sed ad daemonia
quoque, vel etiam ad simulacra pertinere arbitrantur.
Quod si ita est, quis non istam detestetur amentiam?
Si autem non hoc arbitrantur, iste plurimum erravit,
qui superstitiones Gentium evertendas esse praeceptas
in Veteri Testamento commemorare voluit, cum
in Novo quod scriptum est de inimicis diligendis,
tanquam contrarium vellet opponere.</p>
          </div3>
<div3>
            <head>2.</head>
            <p>
 Nos autem neque illud quod de hostibus hominibus
occidendis in veteribus Libris illi populo dictum
est contrarium esse dicimus huic praecepto evangelico,
quo nobis ut inimicos nostros diligamus Dominus jubet:
quandoquidem illa inimicorum interfectio carnali
adhuc populo congruebat, cui Lex tanquam
paedagogus data erat, sicut Apostolus dicit <note>(Galat. III,
24)</note>. Hi vero qui tunc in illo populo sancti et spirituales
homines erant paucissimi, sicut Moyses, sicut
Prophetae, quo animo facerent illam inimicorum interfectionem,
et utrum eos quos interficiebant, diligerent,
multum latet indoctos et impios, qui diligunt
caecitatem suam; qui quoniam non sunt idonei videre
ista, mole potius auctoritatis urgendi sunt. Quid enim
est quod dicit Apostolus: <hi>Ego quidem absens corpore,
praesens autem spiritu, jam judicavi quasi praesens eum
qui sic operatus est, in nomine Domini nostri Jesu Christi
congregatis vobis et meo spiritu, cum potentia Domini
Jesu, tradere ejusmodi satanae in interitum carnis, ut
spiritus salvus sit in die Domini Jesu <note>(I Cor. V, 3-5)</note>
            </hi>?
Quid enim habet illa interfectio, quam multum isti
exaggerant et invidiose ventilant, nisi interitum carnis?
Sed quia exposuit Apostolus quo animo faceret,
satis declaravit in aliquem inimicum vindictam cum
charitate posse procedere. Et tamen hic etiam alio
modo fortasse interitus carnis, qui fit per poenitentiam,
potest intelligi. Ipsi autem legunt scripturas
apocryphas, quas etiam incorruptissimas esse dicunt,
ubi scriptum est apostolum Thomam maledixisse homini,
a quo per imprudentiam palma percussus est,
ignorante quis esset, maledictumque illud continuo
venisse ad effectum. Nam cum ille homo, quoniam
minister convivii erat, ut apportaret aquam exisset ad
fontem, a leone occisus et dilaniatus est. Quod ut manifestaretur
ad aliorum terrorem, canis manum ejus intulit
mensis, ubi convivabatur Apostolus: atque ita cum
causa quaereretur a nescientibus, eisque panderetur, in
magnum timorem et magnum honorem Apostoli eos esse
conversos; atque hinc Evangelii exordium commendandi
exstitisse. Si vellet aliquis dentes Manichaeorum
in ipsos convertere, quam mordaciter ista reprehenderet!
Sed quia et ibi tacitum non est quo animo
factum sit, videtur dilectio vindicantis. Sic etenim in
illa scriptura legitur, quod deprecatus fuerit Apostolus
pro illo in quem temporaliter vindicatum est, ut
ei parceretur in futuro judicio. Si ergo tempore Novi
Testamenti, quo maxime charitas commendatur, de
poenis visibilibus divinitus injectus est carnalibus timor
; quanto magis tempore Veteris Testamenti hoc
<pb n="0159"/>
congruisse illi populo intelligendum est, quem timor
Legis tanquam paedagogi coercebat? Nam haec est brevissima
et apertissima differentia duorum Testamentorum,
timor et amor: illud ad veterem, hoc ad
novum hominem pertinet; utrumque tamen unius
Dei misericordissima dispensatione prolatum atque
conjunctum. Et in veteri Scriptura tacetur animus
vindicantium, quia paucissimi spirituales divinis revelationibus
quid facerent, noverant, ut populus cui
terror utilis erat, severissimo imperio domaretur:
ut quemadmodum videbant dari in manus suas interficiendos
inimicos impios cultoresque simulacrorum,
sic ipsi formidarent in manus inimicorum suorum
dari, si Dei veri jussa contemnerent, et ad cultum
idolorum atque impietates Gentium laberentur. Nam
et in ipsos similiter peccantes non dissimiliter vindicatum
est. Sed omnis haec temporalis vindicta infirmos
animos terret, ut enutritos sub disciplina erudiat,
et a sempiternis atque ineffabilibus suppliciis possit
avertere: quia plus timent carnales homines quod in
praesenti Deus vindicat, quam illud quod futurum
minatur.</p>
          </div3>
<div3>
            <head>3.</head>
            <p>
 Potest ergo esse dilectio in vindicante. Quod unusquisque
in filio suo probat, cum eum in mores pessimos
defluentem, severissima coercitione constringit,
et tanto magis, quanto magis eum diligit, atque hoc
modo corrigi posse arbitratur. Non autem occidunt
filios quos diligunt homines, quando eos corrigere
volunt: quia multi hanc vitam pro magno bono habent,
et totum quare volunt educare filios suos, in
hac vita sperant. Fideles autem atque sapientes homines,
qui credunt esse aliam vitam meliorem, et
quanta possunt ex parte noverunt; nec ipsi vindicant
occidendo, cum filios suos volunt corrigere, quia in
hac vita eos posse corrigi credunt: Deus autem qui
novit quid cuique tribuat, vindicat occidendo in quos
voluerit, sive per homines, sive occulto rerum ordine;
non quia eos odit in quantum homines sunt, sed
in quantum peccatores sunt. Nam in ipsis veteribus
Libris legimus dictum Deo, <hi>Et nihil odisti eorum quae
fecisti <note>(Sap. XI, 25)</note>
            </hi>: sed omnia, sive per poenas sive
per praemia justitia moderante disponit. Nonne apostolus
Paulus Christianis fidelibus loquebatur, cum
diceret: <hi>Probet autem se homo, et sic de pane edat, et
de calice bibat. Qui enim manducat et bibit indigne, judicium
sibi manducat et bibit, non dijudicans corpus
Domini. Propterea in vobis multi infirmi et aegri, et
dormiunt sufficientes. Si autem nos ipsos dijudicaremus,
non utique dijudicaremur. Dum judicamur autem, a
Domino corripimur, ne cum mundo damnemur <note>(I Cor.
XI, 28-32)</note>
            </hi>? Ecce manifestum est Deum cum dilectione
corrigere, non solum infirmitatibus et aegritudinibus,
sed etiam mortibus temporalibus, eos quos non
vult damnare cum mundo.</p>
          </div3>
<div3>
            <head>4.</head>
            <p>
 Attendant haec isti, et videant quomodo potuerint
<pb n="0160"/>
et impiae gentes dari in manus populi, quamvis
adhuc carnalis, tamen unum Deum colentis, ut ab eo
interficerentur; cum in eo tamen populo si qui essent
spirituales, sine alicujus odio intelligerent dispensationem
Dei: et quomodo non sit contrarium quod
Dominus nobis in Evangelio praecepit, ut diligamus
inimicos nostros: de quibus tamen promittit ipse
vindictam, cum de illo judice similitudinem inducit,
qui quotidianas interpellationes viduae mulieris petentis
ut se vindicaret, quamvis esset injustus, nec
Deum timens, nec homines reverens, tamen sustinere
non potuit, et audivit eam, ne ulterius taedium pateretur:
ex cujus comparatione multo magis Deum,
qui est benignissimus atque justissimus, dixit vindicare
electos suos de inimicis eorum <note>(Luc. XVIII, 2-8)</note>.
Huic isti audeant objicere quaestionem, et dicant, si possunt:
Quid est, quod jussisti ut inimicos nostros diligamus,
et de illis nos vindicare disponis? An forte contra
voluntatem suorum sanctorum facturus est, eos quos
illi diligunt, puniendo atque damnando? Imo ipsi potius
ab ista calumniosa caecitate convertantur ad
Deum, et in utroque Testamento intelligant ejus voluntatem,
ne in sinistra parte inveniantur inter eos
quibus dicturus est Dominus: <hi>Ite in ignem aeternum,
qui praeparatus est diabolo et angelis ejus. Esurivi enim
et non dedistis mihi manducare <note>(Matth. XXV, 41, 42)</note>
            </hi>;
et caetera talia. Displicet enim istis miseris, quod Deus
populo suo interficiendos tradidit inimicos; et ipsi
panem mendicanti dari prohibent, non inimico, sed
supplici. Intelligant potius sine odio esse posse vindictam,
quam pauci intelligunt: et tamen quamdiu
non intelligitur, tamdiu necesse est, ut lector in libris
utriusque Testamenti magno labore aut errore jactetur,
et putet contrarias sibi esse Scripturas.</p>
          </div3>
<div3>
            <head>5.</head>
            <p>
 Quam vindictam sine odio nondum Apostoli animo
ceperant, quando irati eis a quibus non recipiebantur
hospitio, quaesiverunt de Domino utrum vellet
eos petere ignem de coelo, sicut Elias fecerat, quo
igne homines inhospitales consumerentur. Tunc
respondit eis Dominus, dicens eos nescire cujus spiritus
filii essent, et quod ipse liberare venisset, non
perdere <note>(Luc. IX, 53-56)</note>: quoniam illi animo inimico
perdere cupiebant eos, quos volebant igne consumi.
Postea vero cum impleti essent Spiritu
sancto, et perfecti facti essent, qui jam possent
etiam inimicos diligere, acceperunt potestatem
vindicandi, quia jam sine odio poterant vindicare.
Qua potestate Petrus apostolus usus est in eo libro
quem isti non accipiunt, quoniam manifeste continet
Paracleti adventum, id est, consolatoris sancti Spiritus,
quem lugentibus misit, cum ab eorum oculis ipse
ascendisset in coelum. Consolator enim tristibus
mittitur, secundum illam ejusdem Domini sententiam. <hi>Beati lugentes, quoniam ipsi consolabuntur 
 <note>(Matth. V,
5)</note>
            </hi>. Ipse etiam dicit: <hi>Tunc lugebunt filii sponsi, cum
ablatus fuerit ab eis sponsus <note>(Id. IX, 15)</note>
            </hi>. In illo ergo
<pb n="0161"/>
libro, ubi apertissime Spiritus sanctus, quem Dominus
consolatorem promiserat, venisse declaratur <note>(Act. II, 4)</note>,
legimus ad sententiam Petri cecidisse
homines, et mortuos esse virum et uxorem, qui mentiri
ausi erant Spiritui sancto <note>(Id. V, 1-10)</note>. Quod
isti magna caecitate vituperant, cum in apocryphis
pro magno legant, et illud quod de apostolo Thoma
commemoravi, et ipsius Petri filiam paralyticam factam
 precibus patris, et hortulani filiam ad precem
ipsius Petri esse mortuam; et respondent, quod hoc
eis expediebat, ut et illa solveretur paralysi, et illa
moreretur: tamen ad preces Apostoli factum esse
non negant. Quis autem illis dixit, Non expediebat
gentibus impiis interfici, quas traditas esse divinitus
in manus populi Judaeorum irridentes mirari se fingunt?
Cum autem illa non odio, sed bono animo
Apostoli fecerint; unde isti convincunt animos virorum
spiritualium qui in illo populo fuerunt, quod eos
oderant, qui per ipsos divina justitia de hac vita
jubebantur auferri? Compescant potius temeritatem
suam, et non decipiant imperitos, quibus aut non
vacat legere, aut nolunt legere, aut perverso animo
legunt; et non attendunt et misericordiam et severitatem
Dei, utriusque Testamenti litteris commendari.
Nam de inimici dilectione, ut non reddatur malum
pro malo, in veteribus Libris legitur: <hi>Domine Deus
meus, si feci istud, si est iniquitas in manibus meis. Si
reddidi retribuentibus mihi mala, decidam merito ab
inimicis meis inanis <note>(Psal. VII, 4 et 5)</note>
            </hi>. Quis hoc diceret,
nisi qui sciret hoc Deo placere, ut malum pro malo
nemo reddat? Sed hoc perfectorum est, ut non oderint
in peccatoribus nisi peccata, ipsos autem homines
diligant; et cum vindicant, non vindicent acerbitate
saevitiae, sed moderatione justitiae; ne ipsa relaxatio
peccati plus noceat peccatori, quam poena vindictae.
Nec tamen hoc fecerunt justi homines; nisi auctoritate
divina: ne quis arbitretur passim sibi esse permissum
necare quem velit, aut judicio persequi, aut
poenis quibuslibet affligere. Aliquando autem aperte
ponitur in Scripturis ipsa divina auctoritas, aliquando
autem occultatur, ut et manifestis lector instruatur,
et exerceatur obscuris.</p>
          </div3>
<div3>
            <head>6.</head>
            <p>
 Certe inimicum et persecutorem suum nimis
ingratum et nimis infestum Sal regem accepit David
in potestatem, ut ei faceret quod vellet; et elegit parcere
potius, quam occidere. Non enim erat jussus
occidere, sed neque prohibitus: imo etiam divinitus
audierat se impune facere quidquid vellet inimico; et
tamen tantam potestatem ad mansuetudinem contulit <note>(I Reg. XXIV, 3-8, et XXVI, 8-12)</note>.
Dicatur mihi
quem timuit, cum interficere noluit. Nec hominem
possumus dicere timuisse, quem acceperat in potestatem;
nec Deum, qui dederat. Ubi ergo nec difficultas
fuit occidendi, nec timor, dilectio profecit inimico.
Ecce David ille bellator implevit praeceptum Christi,
quod accepimus, ut diligamus inimicos. Atque
<pb n="0162"/>
utinam hoc imitarentur isti, qui humanum affectum
misericordiae ad nescio quae crudelia deliramenta torserunt!
Dum enim credunt panem plorare, quod fieri
non potest, non eum porrigunt homini, quem plorantem
vident. Fortassis dicant, sicut solent caeci jactare
insana convicia, meliorem fuisse David qui pepercit
inimico, quam Deum qui dederit ei occidendi potestatem:
quasi vero Deus nescierit cui dederit hanc
potestatem. Noverat utique voluntatem servi sui, sed
ut caeteris etiam hominibus ad imitandum innotesceret
ea quae in corde David jam Deo nota erat inimici
dilectio, dedit illi in potestatem inimicum, quem
nondum volebat occidi, propter certam rerum dispensationem,
quam per illum impleri oportebat. Ita et
David bonitas commendata est, ut haberent homines
quod amarent; et Salis regis malitia ad exitum digniorem
dilata est, ut haberent homines quod timerent.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>1.</head>
            <p>
 De eo quod in Deuteronomio
scriptum est: <hi>Si aure audieris vocem Domini Dei tui,
benedictus es in agro tuo, benedictus es in prato tuo,
benedictus fructus ventris tui, et fructus terrae tuae, et
generationes jumentorum tuorum, et armentum boum
tuorum, et grex ovium tuarum; benedictus es in introitu
tuo et egressu <note>(Deut. XXVIII, 1-6)</note>
            </hi>. Huic capitulo illud
dicunt in Evangelio esse contrarium: <hi>Si quis vult me
sequi, abneget semetipsum sibi, et tollat crucem suam,
et sequatur me. Quid enim prodest homini, si totum
mundum lucretur, animae autem suae detrimentum patiatur?
Aut quam dabit homo commutationem pro
anima sua <note>(Matth. XVI, 24 et 26)</note>
            </hi>? Sed ex illa regula
ostenditur non esse contrarium, qua notum esse jam
debet, carnali adhuc populo congruenter carnalia et
temporalia praemia fuisse promissa, sed tamen ab uno
Deo, cujus est creatura omnis et superior et inferior.
Certe enim ipse Adimantus posuit testimonium de
Evangelio, ubi Dominus ait: <hi>Nolite jurare, neque per
coelum, quia thronus ejus est; neque per terram, quia
scabellum est pedum ejus <note>(Id. V, 35)</note>
            </hi>. Quod quidem et
in veteribus Libris scriptum est: <hi>Coelum mihi thronus
est, terra scabellum pedum meorum <note>(Isai. LXVI, 1)</note>
            </hi>.
Quid ergo mirum si bona throni sui dat spiritualiter
sibi servientibus, et bona scabelli pedum suorum dat
carnaliter sibi servientibus; cum spiritus superior sit,
et caro inferior, sicut superiora sunt coelestia, et
inferiora terrestria? Quanquam illa omnia, id est,
ager, et pratum, et fructus ventris, et fructus terrae, et
jumentorum, et armentum boum, et grex ovium
possint etiam spiritualiter intelligi. Sed nunc ad rem
non pertinet ista tractatio. Si autem in ipso Novo
Testamento, cujus praemium et haereditas ad novum
hominem pertinet, tamen et Dominus iisdem ipsis
quos vult esse rerum temporalium contemptores, ut
in Evangelio sibi serviant, promittit multiplicationem
earumdem rerum in hoc saeculo, dicens quod accipient
in hoc saeculo centies tantum, in saeculo autem
venturo vitam aeternam <note>(Matth. XIX, 29)</note>: sicut etiam
in veteri Scriptura dicitur, <hi>Fideli homini totus mundus
<pb n="0163"/>
divitiarum est <note>(Prov. XVII, sec. LXX)</note>
            </hi>. Unde exsultat
Apostolus dicens, <hi>Quasi nihil habentes, et omnia possidentes <note>(II Cor. VI, 10)</note>
            </hi>:
si ergo in Novo Testamento
praeter aeternam possessionem quae promittitur sanctis,
hujus quoque possessionis quae transitura est,
multiplicatio non subtrahitur, et tanto fit uberior,
quanto contemptius possidetur; quanto magis in
Veteri Testamento carnalis populi praemia talia esse
debuerunt, ipso tamen uno et vero Deo gubernatore
omnium temporum omnia pro tempore moderante et
administrante.</p>
          </div3>
<div3>
            <head>2.</head>
            <p>
 Sed ne in solis Novi Testamenti libris isti arbitrentur
haec esse contempta, audiant prophetam
abjicientem talem felicitatem, et ad unum Dominum
Deum confugiendum esse cantantem. Ita enim dicit: <hi>De gladio maligno erue me, et exime me de manu filiorum
alienorum, quorum os locutum est vanitatem, et
dextera eorum dextera iniquitatis. Quorum filii ipsorum
velut novellae constabilitae in juventute sua. Filiae eorum
compositae et ornatae velut similitudo templi. Cellaria
eorum plena, eructantia ex hoc in hoc. Oves eorum fecundae,
multiplicantes in exitibus suis; boves eorum
crassae. Non est ruina sepis, nec exitus, neque clamor
in plateis eorum. Beatum dixerunt populum cui haec
sunt; beatus populus cujus Dominus Deus ipsius 
 <note>(Psal.
CXLIII, 11-15)</note>
            </hi>. Attendant ergo quomodo irrideatur
ista felicitas in hominibus impiis, et tota beatitudo in
Deo solo inconcussa figatur. Illi enim dicunt beatum
populum cui haec sunt; sed beatus populus cujus est
Dominus Deus ipsius. Quod autem etiam illud contrarium
esse putaverunt huic loco Veteris Testamenti,
quod Dominus ait, <hi>Omnis qui confusus fuerit me aut
verba mea in gente ista adultera et peccatrice, et Filius
hominis confundetur illum, cum venerit in gloria Patris
sui et laude sanctorum <note>(Marc. VIII, 38)</note>
            </hi>; quod pertineat
ad contemptum rerum temporalium non video. Quod
si propterea pertinet, ne aliquis territus de talium
rerum damnis, Christum confiteri aut erubescat, aut
timeat, quid habent quod dicant? Dicimus ita esse ista
munera Dei, ut tamen sint infima, et in comparatione
salutaris confessionis, non solum amittenda, sed
ultro etiam projicienda: carnalibus tamen haec
amantibus, et nondum capientibus promissa coelestia,
ne ab idolis et daemonibus ista peterent, utiliter
a Domino Deo esse pollicita.
</p>
          </div3>
        </div2>

<div2>
          <head>CAPUT XIX.</head>
<div3>
            <head>1.</head>
            <p>
 De eo quod scriptum est in
Lege: <hi>Ego sum qui divitias do amicis meis, et paupertatem
inimicis meis.</hi> Huic sententiae illud opponunt
quod Dominus dicit, <hi>Beati pauperes spiritu, quoniam
ipsorum est regnum coelorum <note>(Matth. V, 3)</note>
            </hi>: et, <hi>Vae vobis
divitibus, quia percepistis consolationem vestram <note>(Luc.
VI, 24)</note>
            </hi>. Sed cur nolunt et alia in Evangelio contueri?
Ubi enim scriptum est, <hi>Beati pauperes spiritu, quoniam
ipsorum est regnum coelorum;</hi> ibi sequitur, <hi>Beati mites,
quoniam ipsi haereditate possidebunt terram.</hi> Ecce habent
amicos Dei haereditate terrae divites fieri. Cum
autem ad tantam egestatem dives ille redigitur, ut
ab eo paupere quem neglexerat, digito brevi in aqua
tincto arenti linguae suae humorem stillari deprecetur
<pb n="0164"/> <note>(Luc. XVI, 24)</note>,
intelligant quomodo fiant pauperes
inimici Dei, et id esse cognoscant quod in Lege scriptum
est: <hi>Ego sum qui divitias do amicis meis, et
paupertatem inimicis meis.</hi> </p>
          </div3>
<div3>
            <head>2.</head>
            <p>
 Nam istas divitias temporales et in veteri Scriptura
esse contemptas et superius docui, et innumerabilibus
locis qui legere voluerit, inveniet. Unde est
etiam illud: <hi>Melius est modicum justo, super divitias
peccatorum multas <note>(Psal. XXXVI, 16)</note>
            </hi>. Et illud: <hi>Bonum
mihi lex oris tui, super millia auri et argenti <note>(Psal.
CXVIII, 72)</note>
            </hi>. Et illud: <hi>Judicia Dei vera justificata in
idipsum</hi>, <hi>desiderabilia super aurum et lapidem pretiosum
multum <note>(Psal. XVIII, 10)</note>
            </hi>. Et illud: <hi>Beatus vir qui
invenit sapientiam, et immortalis qui videt prudentiam.
Melius est enim illam mercari, quam auri et argenti
thesauros. Pretiosior est autem lapidibus optimis, non
resistit illi ullum malum; bene nota est omnibus appropinquantibus
ei, et eis qui considerant eam diligenter.
Omne autem pretiosum non est illi dignum <note>(Prov. III,
13-15)</note>
            </hi>. Et illud: <hi>Propter hoc optavi, et datus est mihi
sensus, et invocavi, et venit in me spiritus sapientiae. Et
praeposui illam regnis et sedibus, et honestatem nihil
esse duxi ad comparationem ipsius. Nec comparavi illi
lapidem pretiosum: quoniam omne aurum in comparatione
illius arena est exigua, et tanquam lutum aestimabitur
argentum ad illam <note>(Sap. VII, 7-9)</note>
            </hi>. Haec isti si
aut legerent aut non impie legerent, viderent omnia
in utriusque Testamenti scripturis, et ad expetendum
et ad fugiendum, et ad sumendum et ad rejiciendum
sibi concordantia et suis gradibus ordinata.
</p>
          </div3>
        </div2>

<div2>
          <head>CAPUT XX.</head>
<div3>
            <head>1.</head>
            <p>
 De eo quod scriptum est in Lege: <hi>Si ambulaveritis in lege, et praecepta mea custodieritis;
dabo pluvias tempore suo, et producet terra
fructus suos, et arbores poma, et vindemiae tuae messibus
succedent, et satio vindemiis: et saturabimini, et sedebitis
in pace in terra vestra, et dormietis, et non erit qui
vos terreat: et perdam omnem belluam ex terra vestra;
et persequemini inimicos vestros, et cadent ante vos in
gladio: et insequentur quinque ex vobis centum, et centum
ex vobis persequentur decem millia, et concident
inimici vestri ante vos in gladio: et veniam, et benedicam
vos, et multiplicabo vos, et disponam vos. Manducabitis
vetus quod inveteravit, et projicietis vetus ante
novum 
 <note>(Levit. XXVI, 3-10)</note>
            </hi>. Jam neminem oportet postulare
a nobis, ut haec ostendamus quam congruenter
illi populo Deus promiserit. Multa enim de hac re diximus,
et cui parva sunt, nimis tardus est. Sed tamen
quod etiam huic loco de Novo Testamento dicunt
esse contrarium: illud videlicet quod Dominus
ait, <hi>Nolite portare aurum, neque argentum, neque nummos
in zonis vestris; non peram in via, neque duas tunicas,
neque calceamenta, neque virgam; dignus est enim
operarius mercede sua <note>(Matth. X, 9 et 10)</note>
            </hi>: quid mirum
si haec Evangelistis donaverit? Numquid in hoc ministerium
populus Judaicus vocabatur? Quae tamen
omnia spiritualiter perscrutanda sunt, ne ipse Dominus
<pb n="0165"/>
hominibus impiis contra sua praecepta fecisse
videatur, qui etiam loculos habebat, quibus ad necessarium
victum pecunia portabatur <note>(Joan. XII, 6)</note>. Nisi
forte dicturi sunt in zonis habere pecuniam, peccatum
esse; in loculis autem, non esse peccatum. Non
autem ista jussa, sed permissa esse Apostolis, ex hoc
intelligitur, quod apostolus Paulus manibus suis operatus
victum quaerebat, non abusus ea potestate, sicut
ipse loquitur, quam Dominus Evangelistis dedit <note>(Act.
XVIII, 3; I Cor. IV, 12; I Thess. II, 9, et II Thess. I,
8 et 9)</note>. Quod enim permittitur a Domino, etiam non
facere licet: quod autem jubetur, nisi fiat peccatum
est.</p>
          </div3>
<div3>
            <head>2.</head>
            <p>
 Addunt etiam de illo divite, cui Deus dixerat, <hi>Stulte, hac nocte a te animam tuam expetam; quae autem
praeparasti, cujus erunt 
 <note>(Luc. XII, 20)</note>
            </hi>? et dicunt
non minus huic capitulo Legis esse contrarium: cum
in isto inanitas irrisa sit vanae laetitiae, qui incerta illa
pro certis habuit; populo autem Israel certam faciebat
illam pollicitationem omnipotentia pollicentis.
Unde apostolus Paulus scribens ad Timotheum, de
divitibus saeculi hujus, quos noverat in Ecclesiae membris
habere suum locum, ita loquitur: <hi>Divitibus hujus
saeculi praecipe, non superbe sapere, neque sperare in incerto
divitiarum, sed in Deo vivo, qui praestat nobis omnia
abundanter ad fruendum: benefaciant, divites sint
in operibus bonis, facile tribuant, communicent, thesaurizent
sibi fundamentum bonum in futurum, ut apprehendant
veram vitam <note>(I Tim. VI, 17-19)</note>
            </hi>. Quis hic non
intelligat non esse culpabile habere ista, sed amare
et spem in eis ponere, et ea praeferre aut etiam conferre
veritati, justitiae, sapientiae, fidei, bonae conscientiae,
charitati Dei et proximi, quibus omnibus anima
 pia dives est in secretis suis coram oculis Dei?
Sed ut diligatur Deus, qui diligentibus se ista cuncta
et invisibilia et aeterna largitur, id est, se ipsum his
omnibus plenum donat dilectoribus suis: ut ergo ipse
diligatur, illo etiam tempore quo carnalis anima, carnis
videlicet affectibus implicata, nisi temporalia desiderare
non novit, persuadendum illi est, quod etiam
ista Deus dat homini; quia et verum est, et utilissime
creditur. Hoc populo Israel factum est per illas pollicitationes,
quas imperitissime miseri derident, ut
etiam in ipsis infimis rebus, quomodo possent, Deum
diligere assuescerent, quamvis plus ibi operetur timor.
Quae tamen omnia dona temporalia figurae
sunt donorum aeternorum, et illa de inimicis victoria
praesignat victoriam de diabolo et angelis
ejus.</p>
          </div3>
<div3>
            <head>3.</head>
            <p>
 Et quod isti adjecerunt quasi contrarium Veteri
Testamento, quod Apostolus loquitur, Deum non pugna
et dissensione, sed pace delectari <note>(I Cor. XIV, 33)</note>:
sciant talem Deum praedicari in Scripturis illis, cui
pacem suam nemo possit auferre; non qualem ipsi
praedicant, qui timens ne irrueret bellum regionibus
suis, membra sua longe misit, ut peregrina bella tolerarent,
et postea liberari atque purgari victa et inquinata
<pb n="0166"/>
non possent. In natura vero humana, quae
peccato in inferiora defluxit, ita Deus pace delectatur,
ut non relinquat libramenta justitiae, nec pacem
quam diligit velit calcari a peccantibus, sed amari a
certantibus, apprehendi a victoribus, et ea carnalibus
figurata promittere, spiritualibus aperta monstrare.
</p>
          </div3>
        </div2>

<div2>
          <head>CAPUT XXI.</head>
<p>De eo quod scriptum est in Deuteronomio: <hi>Maledictus omnis qui in ligno pependerit <note>(Deut. XXI, 23)</note>
            </hi>.
Licet saepe a Manichaeis ista quaestio
ventilata sit, non video tamen quid habeat huic sententiae
contrarium quod ex Evangelio Adimantus opponendum
putavit, ubi Dominus ait. <hi>Si vis perfectus
esse, vende omnia quaecumque possides, et divide pauperibus,
et tolle crucem tuam, et sequere me <note>(Matth.
XIX, 21, et XVI, 24)</note>
            </hi>. Hic praeterquam quod crucem
nominat, nihil attendit esse contrarium ei quod dictum
est, <hi>Maledictus omnis qui in ligno pependerit:</hi> 
quasi vero talem crucem possit quisque tollere et sequi
Dominum. Sed illa tollitur, cum sequimur Dominum,
de qua dicit Apostolus: <hi>Qui autem Jesu Christi
sunt, carnem suam crucifixerunt cum passionibus et concupiscentiis <note>(Galat. V, 24)</note>
            </hi>.
Tali enim cruce vetus homo,
id est, vetus vita perimitur, quam de Adam traximus,
ut quod in illo fuit voluntarium, in nobis fieret
naturale. Quod ostendit Apostolus dicens: <hi>Fuimus
et nos aliquando natura filii irae, sicut et caeteri <note>(Ephes.
II, 3)</note>
            </hi>. Si ergo vetus vita de Adam, unde et nomine
veteris hominis vetus vita significatur; quid absurdum
habet, quod in veterem hominem maledictum prolatum
est, quem Dominus suspendit in ligno? Quia ex
ipsa successione mortalitatem gestavit, de virgine
Maria mortaliter natus, habens carnem non peccatricem,
sed tamen similitudinem gerentem peccati <note>(Rom. VIII, 3)</note>;
quia mori poterat, et mors de peccato
est. Unde etiam est illud: <hi>Scientes quia vetus homo
noster simul confixus est cruci cum illo, ut evacuetur
corpus peccati <note>(Id. VI, 6)</note>
            </hi>. Non ergo Dominus per linguam
Moysi famuli Dei, sed mors ipsa meruit maledictum,
quam Dominus noster suscipiendo evacuavit.
Mors itaque illa pependit in ligno, quae per mulierem
ad hominem serpentina persuasione pervenit. Unde
etiam serpentem, ad significationem ipsius mortis,
Moyses in eremo exaltavit in ligno. Et quoniam a
mortiferis cupiditatibus per fidem sanamur crucis Domini,
qua cruce mors ligno suspensa est; propterea
qui serpentum morsibus venenabantur, conspecto
serpente qui fixus erat atque exaltatus in ligno, continuo
sanabantur <note>(Num. XXI, 9)</note>. Huic sacramento ipse
Dominus attestatus est dicens: <hi>Sicut enim Moyses
exaltavit serpentem in eremo, ita exaltari oportet Filium
hominis <note>(Joan. III, 14)</note>
            </hi>. Suscipiendo autem ignominiosissimum
apud homines mortis genus Dominus noster,
Jesus Christus, hoc est, mortem crucis, commendavit
nobis dilectionem suam, ut merito Apostolus diceret,
accendens nos in ejus charitatem: <hi>Christus nos redemit
de maledicto Legis, factus pro nobis maledictum.
<pb n="0167"/>
Scriptum est enim: Maledictus omnis qui pendet in ligno <note>(Galat. III, 13)</note>
            </hi>.
Ut non solum nullam mortem, sed
etiam nullum mortis genus Christiana libertas, sicut
Judaica servitus, formidaret.</p>
</div2>

<div2>
          <head>CAPUT XXII.</head>
<p>De homine quem lapidari Deus
jussit, qui sabbato inventus est ligna colligere <note>(Num.
XV, 35)</note>. Dominus in Evangelio ubi hominis manum
aridam sanavit die sabbati <note>(Matth. XII, 10-13)</note>, divinum
opus fecit, non humanum; nec ab otio recessit
qui jussit et factum est. Et ideo non est simile hoc
factum ligna colligenti, quod facere cum inventus esset
homo die sabbati, jussu Dei lapidatus est. De servili
autem observatione sabbati, et de vindicta temporalis
mortis, jam multa dicta sunt. Sicut enim tempore
charitatis bonitas, sic tempore timoris severitas
Dei maxime commendatur. Et cum adhuc non oporteret
ante adventum Domini nudare populo legitimarum
sacramenta figurarum, non invitabantur significata
intelligere, sed jussa cogebantur implere: nondum
enim Deo inhaerebant per spiritum, sed per carnem
legi serviebant. Miror autem quod isti plangunt
lapidatum hominem Dei praecepto, quia contra jussum
Legis ligna collegit, et non plangunt arborem
arefactam verbo Christi <note>(Id. XXI, 19)</note>, quae contra
nullum praeceptum fecerat; cum talem animam arboris
esse credant, qualem hominis.</p>
</div2>

<div2>
          <head>CAPUT XXIII.</head>
<p>De eo quod scriptum est: <hi>Mulier
tua sicut vinea frondescens, et filii tui ut novellae
olivarum in circuitu mensae tuae, et videbis filios filiorum
tuorum; et scies quia hoc modo benedicitur homo qui
timet Dominum <note>(Psal. CXXVII, 2-4)</note>
            </hi>. Hoc per prophetam
figurate dictum, et ad significationem Ecclesiae
pertinere Manichaei non intelligunt, et putant contrarium
esse quod in Evangelio Dominus de spadonibus
ait, qui se ipsos castrant propter regnum coelorum <note>(Matth. XIX, 12)</note>.
Sed nos jam et de viro, et de uxore,
et de spadonibus, quantum satis fuit, in tertio capitulo
disseruimus.</p>
</div2>

<div2>
          <head>CAPUT XXIV.</head>
<p>De eo quod scriptum est apud
Salomonem: <hi>Imitare formicam, et intuere diligentiam
ejus, quia ab aestatis tempore usque ad hiemem colligit
sibi alimonias <note>(Prov. VI, 6, 8)</note>
            </hi>. Neque hoc intelligunt
Manichaei spiritualiter esse accipiendum, et putant
praeceptum esse ut thesaurizemus in terra, aut etiam
curemus haec horrea, quae sine ullo praecepto multum
homines implere festinant. Et ideo illud Adimantus
ex Evangelio dicit adversum esse huic sententiae,
ubi Dominus ait: <hi>Nolite cogitare de crastino <note>(Matth.
VI, 34)</note>
            </hi>. Sed neque hoc intelligunt ad id pertinere, ut
temporalia non amemus, neque timeamus ne nobis
desint necessaria, et propter ipsa conquirenda vel
Deo vel hominibus serviamus. Nam si hoc ideo dictum
est, ut non servetur panis in crastinum, magis
hoc implent vagi Romanorum, quos Passivos appellant,
<pb n="0168"/>
qui annona quotidiana satiato ventre, aut donant
statim quod restat, aut projiciunt, quam vel Domini
discipuli, qui etiam cum ipso Domino coeli et
terrae in terra ambulantes loculos habebant; vel Paulus
apostolus, qui omnium terrenorum contemptor,
sic tamen gubernavit ea quae praesenti vitae erant necessaria,
ut etiam de viduis praeceperit dicens, <hi>Si
quis fidelis habet viduas, sufficienter tribuat illis, ut non
gravetur Ecclesia, quo veris viduis sufficere possit <note>(I
Tim. V, 16)</note>
            </hi>. Sed tamen illud de formica ita positum
est, ut quemadmodum illa aestate colligit unde in
hieme pascatur, sic unusquisque Christianus in rerum
tranquillitate, quam significat aestas, colligat
verbum Dei, ut in adversitate et tribulationibus, quae
hiemis nomine significantur, habeat unde spiritualiter
vivat. Non enim in pane solo vivit homo, sed in omni
verbo Dei <note>(Deut. VIII, 3, et Matth. IV, 4)</note>. Si autem
hoc eos movet, quod in terra condit formica quod
colligit; irascantur etiam illi thesauro quem Dominus
in agro dicit inventum <note>(Matth. XIII, 44)</note>.</p>
</div2>

<div2>
          <head>CAPUT XXV.</head>
<p>De eo quod scriptum est in Osee: <hi>Da illis ventrem vacuum et ubera arida: mortifica semen
ventris ipsorum, ne pariant 
 <note>(Osee IX, 14)</note>
            </hi>. Et haec
prophetica locutio est utique figurata. Nam et ventrem
non carneum intelligunt in Evangelio, cum legunt: <hi>Flumina aquae vivae fluent de ventre ejus 
 <note>(Joan.
VII, 38)</note>
            </hi>. Et ubera quaedam habebat Apostolus, cum
diceret, <hi>Lac vobis potum dedi, non escam <note>(I Cor. III,
2)</note>
            </hi>: et iterum, <hi>Factus sum parvulus in medio vestrum,
tanquam si nutrix fovens filios suos <note>(I Thess. II, 7)</note>
            </hi>. Et
Galatas ad carnalia declinantes iterum parturit, donec
Christus in eis formetur <note>(Galat. IV, 19)</note>. Et ideo
huic propheticae sententiae non repugnat quod Adimantus
posuit ex Evangelio, quod <hi>in resurrectione a
mortuis, neque nubent, neque uxores ducent, neque morientur,
sed sunt ut Angeli Dei <note>(Matth. XXII, 30)</note>
            </hi>. Nam
hoc est utique quod accipiunt etiam spadones, de quibus
Isaias loquitur: <hi>Locum nominatum multo meliorem
filiorum et filiarum, nomen aeternum dabo eis,</hi> inquit <note>(Isai. LVI, 5)</note>.
Non ergo isti arbitrentur in solo
Evangelio tale praemium promitti sanctis: ventremque
vacuum et ubera arida et mortificatum semen, ne
pariant, intelligant de his esse dictum de quibus dicit
Apostolus, <hi>Sicut enim Iamnes et Iambres restiterunt
Moysi, sic et isti resistunt veritati, homines mente corrupti,
reprobi circa fidem: sed ultra non proficient; dementia
enim eorum manifesta erit omnibus, sicut et illorum
fuit <note>(II Tim. III, 8 et 9)</note>
            </hi>. Cum ergo ultra non proficient,
tunc habebunt ventrem vacuum, et ubera arida,
et mortificatum semen. In qua sententia se isti tanquam
in speculo dignentur inspicere.</p>
</div2>

<div2>
          <head>CAPUT XXVI.</head>
<p>De eo quod scriptum est in Amos
propheta: <hi>Si fieri potest ut ambulantes duo in via minime
se agnoscant, et leo sine praeda ad catulum suum
<pb n="0169"/>
revertatur; si decidet avis sine aucupe in terram, si tendunt
muscipulam sine causa, ut nihil capiant; si dabit
sonum tuba in civitate, ut plebs non terreatur: ita etiam
malum aliquod in civitate non perpetratur, quod Dominus
non faciet <note>(Amos III, 3-6)</note>
            </hi>. Malum hoc loco non
peccatum, sed poena intelligenda est. Dupliciter enim
appellatur malum; unum quod homo facit, alterum
quod patitur: quod facit, peccatum est; quod patitur,
poena. De poenis ergo loquebatur Propheta, cum hoc
diceret. Divina enim providentia cuncta moderante
et gubernante, ita homo male facit quod vult, ut
male patiatur quod non vult. Sic autem isti accusant
Prophetam ista dicentem, quasi in Evangelio non legerint: <hi>Nonne duo passeres asse veneunt, et unus ex
his non cadit in terram sine Patris vestri voluntate <note>(Matth. X, 29)</note>
            </hi>?
Ita ergo Deus malum facit, quod non
ipsi Deo malum est, sed eis in quos vindicat. Itaque
ipse, quantum ad se pertinet, bonum facit; quia omne
justum bonum est, et justa est illa vindicta. Et ideo
non est contrarium, quod Adimantus objicit dixisse
Dominum: <hi>Arbor bona fructus bonos facit; mala autem
arbor malos fructus facit <note>(Id. VII, 17)</note>
            </hi>. Quamvis
enim malum sit gehenna damnato; justitia tamen Dei
bona est, et ipse fructus est ex arbore bona. Ille autem
malis peccatorum suorum thesaurizat sibi iram in
die irae et revelationis justi judicii Dei, qui reddet
unicuique secundum opera sua <note>(Rom. II, 5, 6)</note>.
Quanquam istae duae arbores manifestissime in similitudine
duorum hominum positae sint, id est, justi et
injusti: quia nisi quisque voluntatem mutaverit, bonum
operari non potest. Quod in nostra potestate
esse positum, alio loco docet, ubi ait: <hi>Aut facite arborem
bonam, et fructum ejus bonum; aut facite arborem
malam, et fructum ejus malum</hi>. Illis enim hoc
dicit, qui putabant se bona loqui posse, cum essent
mali, hoc est, bonos fructus facere, cum essent arbores
malae. Sic enim et subjungit: <hi>Hypocritae, quomodo
potestis bona loqui, cum mali sitis <note>(Matth. XII,
33, 34)</note>
            </hi>? Mala ergo arbor fructus bonos facere non
potest: sed ex mala fieri bona potest, ut bonos fructus
ferat. <hi>Fuistis enim aliquando tenebrae,</hi> inquit Apostolus; <hi>nunc autem lux in Domino.</hi> 
 Tanquam si diceret,
Fuistis aliquando arbores malae, et ideo non poteratis
tunc nisi malos fructus facere: <hi>nunc autem lux
in Domino,</hi> id est, et jam facti arbores bonae, date
fructus bonos; quod sequitur dicens, <hi>Sicut filii lucis
ambulate: fructus enim luminis est in omni justitia et
veritate; probantes quid sit beneplacitum Domino <note>(Ephes.
V, 8-10)</note>
            </hi>. Nam et in ipso Evangelii capitulo, si non
studio malevolentiae fugeret Adimantus, posset advertere
quomodo dicatur Deus malum facere. Ibi
enim ait Dominus, quod etiam iste commemoravit: <hi>Omnis arbor quae non facit fructus bonos, excidetur, et
in ignem mittetur 
 <note>(Matth. VII, 19)</note>
            </hi>. Haec sunt mala quae
Deus facit, id est, peccatoribus poenas, quod in ignem
mittet arbores, quae in malitia perseverantes fieri
bonae noluerint, cum hoc ipsis arboribus malum sit.
Deus autem, ut saepe dixi, non dat fructus malos,
<pb n="0170"/>
quia justitiae fructus est vindicta peccati.</p>
</div2>

<div2>
          <head>CAPUT XXVII.</head>
<p>De eo quod in Isaia propheta
scriptum est: <hi>Ego sum Deus qui facio pacem, et constituo
mala <note>(Isai. XLV, 7)</note>
            </hi>. Etiam hoc eadem regula
solvitur. Non enim reprehendit Adimantus quod dixit
Deus, <hi>facio pacem;</hi> sed quod dixit, <hi>constituo mala.</hi> 
Cum Paulus apostolus haec duo similiter uno in loco
etiam latius tractaverit dicens, <hi>Vides ergo bonitatem et
severitatem Dei: in eos quidem qui ceciderunt, severitatem;
in te autem bonitatem, si permanseris in bonitate:
alioquin et tu excideris, et illi si non permanserint in
incredulitate, inserentur. Potens est enim Deus iterum
inserere illos <note>(Rom. XI, 22 et 23)</note>
            </hi>. In hoc sermone apostolico
satis apparet bonitas Dei, secundum quam dixit
Isaias, <hi>Ego sum Deus qui facio pacem;</hi> et severitas,
secundum quam dixit, <hi>constituo mala.</hi> Simul etiam
ostendit in nostra potestate esse, ut vel inseri bonitate
ipsius, vel excidi severitate mereamur. Non ergo
est Isaiae contrarium Evangelium, sicut putat, vel potius
putari cupit Adimantus, ubi Dominus ait: <hi>Beati
pacifici, quia filii Dei vocabuntur <note>(Matth. V, 9)</note>
            </hi>. Vel ex
ipsa enim parte debuit agnoscere, etiam Isaiam scire
filios Dei esse pacificos, quia per eum dixit Deus, <hi>Ego
sum qui facio pacem.</hi> Sed cum in alia parte ad male
intelligendum oculum fixit, in altera se ipse excaecavit.
Quod si vellet alius similiter caecus dicere bonum
esse Vetus Testamentum, ubi dicit Deus, <hi>Nolo mortem
peccatoris, quantum ut revertatur et vivat <note>(Ezech.
XXXIII, 11)</note>
            </hi>; malum autem esse Novum Testamentum,
ubi dicit Christus, <hi>Ite in ignem aeternum, qui praeparatus
est diabolo et angelis ejus <note>(Matth. XXV, 41)</note>
            </hi>: nonne
in foveam cadens omnes qui se sequerentur, indoctos
et Scripturarum ignaros in imperitiae caecitatem germinante
 malitia secum pariter praecipitaret? Qui
autem oculo pio legit, et in Novo Testamento invenit
quod isti accusant in Vetere, et in Vetere quod laudant
in Novo.</p>
</div2>

<div2>
          <head>CAPUT XXVIII.</head>
<div3>
            <head>1.</head>
            <p>
 De eo quod scriptum est
in Isaia: <hi>Et factum est eo anno quo mortuus est Ozias
rex, vidi Dominum sedentem in sede altissima; et plena
erat domus gloriae ipsius, et in circumitu Seraphim
stabant, senas alas habentes, et binis quidem operiebant
faciem ipsius, binis vero pedes <note>(Isai. VI, 1 et 2)</note>
            </hi>. Huic
loco illud opponit Adimantus, quod ait Apostolus: <hi>Regi autem saeculorum invisibili honor et laus in saecula <note>(I Tim. I, 17)</note>
            </hi>.
In qua quaestione quaerendum est,
quid ei visum fuerit; vel in illa visione Isaiae binas alas
praetermittere, quibus volabant Seraphim, dicentes. <hi>Sanctus, sanctus, sanctus Dominus Deus sabaoth:</hi> 
 vel
in Apostoli verbis non totum dicere. Nam ita dicit
Apostolus: <hi>Regi autem saeculorum invisibili, incorruptibili,
soli Deo honor et gloria in saecula saeculorum.</hi> An
forte timuit ne Trinitatis commemoratio commendaret
Prophetam lectori, et aliquid magnum ibi latere suspicaretur?
Ter enim dicitur, <hi>Sanctus, sanctus, sanctus
Dominus Deus sabaoth.</hi> In Apostolo autem forte
<pb n="0171"/>
vidit, quod si dixisset, <hi>incorruptibili Deo;</hi> responderetur
illi quod nunc istis dicimus: Quid ergo incorruptibili
Deo factura erat gens tenebrarum, si cum
ea pugnare noluisset? Aut si forte mendosos codices
legerat, aut iste mendosus est ubi nos ipsum Adimantum
legimus, non est diutius de re dubia disserendum:
sed jam quaerendum est quomodo et Propheta
dixerit vidisse se Deum in sede altissima, et apostolus
Paulus verum dixerit, invisibilem Deum. Interrogo
itaque istos utrum invisibilia possint conspici. Si
dicunt posse; quid ergo calumniantur, si Deum invisibilem
Propheta conspexit? Si autem dicunt non
posse; ipsi Apostolo potius calumnientur, si audent,
qui ait: <hi>Invisibilia enim Dei, a constitutione mundi, per
ea quae facta sunt, intellecta conspiciuntur <note>(Rom. I, 20)</note>
            </hi>.
Ipse enim dixit esse <hi>invisibilia;</hi> et ipse rursus dicit, <hi>conspiciuntur.</hi> 
 Nonne hic coguntur fateri oculis corporeis
esse invisibilia, menti vero esse visibilia? Sic
igitur et Propheta Deum, qui corporaliter invisibilis
est, non corporaliter, sed spiritualiter vidit.</p>
          </div3>
<div3>
            <head>2.</head>
            <p>
 Nam multa genera visionis in Scripturis sanctis
inveniuntur. Unum, secundum oculos corporis; sicut
vidit Abraham tres viros sub ilice Mambre <note>(Genes.
XVIII, 1)</note>, et Moyses ignem in rubo <note>(Exod. III, 2)</note>, et
discipuli transfiguratum Dominum in monte inter
Moysen et Eliam <note>(Matth. XVII, 2, 3)</note>: et caetera hujusmodi.
Alterum, secundum quod imaginamur ea quae
per corpus sentimus: nam et pars ipsa nostra cum
divinitus assumitur, multa revelantur, non per oculos
corporis, aut aures, aliumve sensum carnalem; sed
tamen his similia, sicut vidit Petrus discum illum
submitti e coelo cum variis animalibus <note>(Act. XI, 5, 6)</note>.
Ex hoc genere est etiam istud Isaiae, quod imperitissime
impii reprehendunt. Non enim Deum forma
corporea circumterminat: sed quemadmodum figurate,
non proprie, multa dicuntur; ita etiam figurate multa
monstrantur. Tertium autem genus visionis est secundum
mentis intuitum, quo intellecta conspiciuntur
veritas atque sapientia: sine quo genere illa duo
quae prius posui, vel infructuosa sunt, vel etiam in
errorem mittunt. Cum enim ea, quae sive corporeis
sensibus, sive illi parti animae quae corporalium rerum
imagines capit, divinitus demonstrantur, non solum
sentiuntur his modis, sed etiam mente intelliguntur,
tunc est perfecta revelatio. Ex hoc tertio genere est
visio illa quam commemoravi, dicente Apostolo, <hi>Invisibilia
enim Dei, a constitutione mundi, per ea quae facta
<pb n="0172"/>
sunt, intellecta conspiciuntur.</hi> Hac visione videtur
Deus, cum per pietatem fidei et per agnitionem Dei
morum optimorum corda mundantur. Quid enim profuit
Balthasari regi, quod manum scribentem ante
oculos suos in pariete conspexit? Cui visioni quia
non potuit adjungere mentis aspectum, quaerebat adhuc
videre quod viderat. Tali autem acie luminis, qua
ista intelliguntur, Daniel praeditus, mente vidit, quod
ille viderat corpore <note>(Dan. V)</note>. Rursus illa parte animi,
quae imagines corporum capit, vidit somnium Nabuchodonosor
rex: et quoniam non habebat idoneum
oculum mentis ad melius videndum quod viderat, id
est, ad intelligendum quod viderat, ideo ad interpretandum
visum suum, aspectum quaesivit alienum,
ejusdem scilicet Danielis: cui tamen aperienti ut
certam accommodaret fidem, etiam ipsum somnium
ut sibi diceretur exegit. Daniel autem revelante sancto
Dei Spiritu, et quid ille vidisset in somnis ea parte
vidit qua corporum capiuntur imagines, et quid significaret
mente conspexit <note>(Id. II)</note>. Non est autem
propheta veri Dei et summi, qui oblata divinitus visa,
vel solo corpore, vel etiam illa parte spiritus videt
qua corporum capiuntur imagines, et mente non videt.
Sed plerumque in Scripturis sic posita inveniuntur,
quemadmodum visa sunt, non etiam quemadmodum
intellecta sunt; ut mentis visio, in qua totus
fructus est, exercendis lectoribus servaretur. Sed ex
multis quae aperte sunt scripta, manifestatur nobis
quomodo illa intellexerint, quae sic in libris posuerunt,
quomodo figurate illis demonstrata sunt. Ad
duo enim genera illa visionis pertinent figuratae demonstrationes:
ad mentis autem, id est, ad intelligentiae
visionem simplex et propria pertinet revelatio
rerum intellectarum atque certarum. Omnia tamen
haec genera mirificis et ineffabilibus distributionibus
exhibet atque moderatur Spiritus sanctus summae incommutabilisque
sapientiae. Sed isti miseri sunt qui
calumniantur Prophetae dicenti quod Deum viderit,
objicientes apostolicam sententiam, ubi invisibilem
dixit. Si enim alter objiciat huic apostolico verbo
evangelicum verbum, quo Dominus ait, <hi>Beati mundi
cordes, quoniam ipsi Deum videbunt <note>(Matth. V, 8)</note>
            </hi>;
quomodo respondebunt posse invisibilem videri? Verbo
enim premunt imperitos, et quatenus invisibilis
Deus dictus sit, etsi cognoscunt, cognosci timent.
Tanta est pernicies animorum, qui cum vincere hominem
volunt, ab errore vincuntur.

</p>
          </div3>
        </div2>
      </div1>
</body>
  </text>
</TEI>