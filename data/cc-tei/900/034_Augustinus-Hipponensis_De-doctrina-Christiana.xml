<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De doctrina Christiana</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 34</title>
           <idno>AugHip.DeDoCh</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>Prologus. Doctrinam de Scriptura tractanda haud superfluo tradi.</head>
<div3>
          <head>1.</head>
          <p>
 Sunt praecepta quaedam tractandarum Scripturarum,
quae studiosis earum video non incommode
posse tradi; ut non solum legendo alios qui divinarum
Litterarum operta aperuerunt, sed et aliis ipsi aperiendo
proficiant. Haec tradere institui volentibus et
valentibus discere, si Deus ac Dominus noster ea quae
de hac re cogitanti solet suggerere, etiam scribenti
mihi non deneget. Quod antequam exordiar, videtur
mihi respondendum esse his qui haec reprehensuri
sunt, aut reprehensuri essent, si eos non ante placaremus.
Quod si nonnulli etiam post ista reprehenderint,
saltem alios non movebunt, nec ab utili studio
ad imperitiae pigritiam revocabunt, quos movere possent,
nisi praemunitos praeparatosque invenirent.</p>
        </div3>
<div3>
          <head>2.</head>
          <p>
 Quidam enim reprehensuri sunt hoc opus nostrum,
cum ea quae praecepturi sumus non intellexerint.
Quidam vero cum intellectis uti voluerint,
conatique fuerint Scripturas divinas secundum haec
praecepta tractare, neque valuerint aperire atque
explicare quod cupiunt, inaniter me laborasse arbitrabuntur;
et quia ipsi non adjuvabuntur hoc opere,
<pb n="0016"/>
nullum adjuvari posse censebunt. Tertium genus est
reprehensorum, qui divinas Scripturas vel revera
bene tractant, vel bene tractare sibi videntur: qui
quoniam nullis hujusmodi observationibus lectis,
quales nunc tradere institui, facultatem exponendorum
sanctorum Librorum se assecutos vel vident, vel
putant, nemini esse ista praecepta necessaria, sed potius
totum quod de illarum Litterarum obscuritatibus
laudabiliter aperitur, divino munere fieri posse clamitabunt.</p>
        </div3>
<div3>
          <head>3.</head>
          <p>
 Quibus omnibus breviter respondens, illis qui
haec quae scribimus non intelligunt, hoc dico: me ita
non esse reprehendendum, quia haec non intelligunt;
tanquam si lunam veterem vel novam, sidusve aliquod
minime clarum vellent videre, quod ego intento digito
demonstrarem; illis autem nec ad ipsum digitum
meum videndum sufficiens esset acies oculorum, non
propterea mihi succensere deberent. Illi vero qui
etiam istis praeceptis cognitis atque perceptis, ea quae
in divinis Scripturis obscura sunt intueri nequiverint,
arbitrentur se digitum quidem meum videre posse,
<pb n="0017"/>
sidera vero quibus demonstrandis intenditur, videre
non posse. Et illi ergo, et isti me reprehendere desinant,
et lumen oculorum divinitus sibi praeberi deprecentur.
Non enim si possum membrum meum ad
aliquid demonstrandum movere, possum etiam oculos
accendere, quibus vel ipsa demonstratio mea,
vel etiam illud quod volo demonstrare, cernatur.</p>
        </div3>
<div3>
          <head>4.</head>
          <p>
 Jamvero eorum qui divino munere exsultant, et
sine talibus praeceptis, qualia nunc tradere institui, se
sanctos Libros intelligere atque tractare gloriantur,
et propterea superflua voluisse me scribere existimant,
sic est lenienda commotio, ut quamvis magno
Dei dono jure laetentur, recordentur se tamen per
homines didicisse vel litteras; nec propterea sibi ab
Antonio sancto et perfecto viro Aegyptio monacho
insultari debere, qui sine ulla scientia litterarum
Scripturas divinas et memoriter audiendo tenuisse, et
prudenter cogitando intellexisse praedicatur; aut ab
illo servo Barbaro christiano, de quo a gravissimis
fideque dignissimis viris nuper accepimus, qui litteras
quoque ipsas nullo docente homine, in plenam
notitiam orando ut sibi revelarentur, accepit triduanis
precibus impetrans ut etiam codicem oblatum,
stupentibus qui aderant, legendo percurreret.</p>
        </div3>
<div3>
          <head>5.</head>
          <p>
 Aut si haec quisque falsa esse arbitratur, non
ago pugnaciter. Certe enim quoniam cum Christianis
nobis res est, qui se Scripturas sanctas sine duce
homine gaudent nosse, et si ita est, vero et non mediocri
gaudent bono; concedant necesse est unumquemque
nostrum et ab ineunte pueritia consuetudine
audiendi linguam suam didicisse, et aliam aliquam
vel graecam vel hebraeam vel quamlibet caeterarum,
aut similiter audiendo, aut per hominem praeceptorem
accepisse. Jam ergo si placet, moneamus omnes
fratres, ne parvulos suos ista doceant, quia momento
uno temporis adveniente Spiritu sancto, repleti Apostoli
omnium gentium linguis locuti sunt; aut cui
talia non provenerint, non se arbitretur esse christianum,
aut Spiritum sanctum accepisse se dubitet. Imo
vero et quod per hominem discendum est, sine superbia
discat; et per quem docetur alius, sine superbia
et sine invidia tradat quod accepit: neque tentemus
eum cui credidimus, ne talibus inimici versutiis et
perversitate decepti, ad ipsum quoque audiendum
Evangelium atque discendum nolimus ire in ecclesias,
aut codicem legere, aut legentem praedicantemque
hominem audire; et exspectemus rapi usque in tertium
coelum, sive in corpore, sive extra corpus, sicut
dicit Apostolus, et ibi audire ineffabilia verba, quae
non licet homini loqui <note>(II Cor. XII, 2-4)</note>, aut ibi videre
Dominum Jesum Christum, et ab illo potius
quam ab hominibus audire Evangelium.</p>
        </div3>
<div3>
          <head>6.</head>
          <p>
 Caveamus tales tentationes superbissimas et periculosissimas,
magisque cogitemus et ipsum apostolum
Paulum, licet divina et coelesti voce prostratum et instructum,
<pb n="0018"/>
ad hominem tamen missum esse, ut sacramenta
perciperet, atque copularetur Ecclesiae <note>(Act. IX, 3-7)</note>:
et centurionem Cornelium quamvis exauditas orationes
ejus, eleemosynasque respectas ei angelus nuntiaverit,
Petro tamen traditum imbuendum; per quem
non solum sacramenta perciperet, sed etiam quid
credendum, quid sperandum, quid diligendum esset,
audiret <note>(Id. X, 1-6)</note>. Et poterant utique omnia per
angelum fieri, sed abjecta esset humana conditio, si
per homines hominibus Deus verbum suum ministrare
nolle videretur. Quomodo enim verum esset quod
dictum est, <hi>Templum enim Dei sanctum est, quod estis
vos <note>(I Cor. III, 17)</note>
          </hi>; si Deus de humano templo responsa
non redderet, et totum quod discendum hominibus
tradi vellet, de coelo atque per Angelos
personaret? Deinde ipsa charitas, quae sibi invicem
homines nodo unitatis astringit, non haberet aditum
refundendorum et quasi miscendorum sibimet animorum,
si homines per homines nihil discerent.</p>
        </div3>
<div3>
          <head>7.</head>
          <p>
 Et certe spadonem illum qui Isaiam prophetam
legens non intelligebat, neque ad angelum apostolus
misit, nec ei per angelum id quod non intelligebat
expositum, aut divinitus in mente sine hominis ministerio
revelatum est; sed potius suggestione divina
missus est ad eum, seditque cum eo Philippus, qui
noverat Isaiam prophetam, eique humanis verbis et
lingua quod in Scriptura illa tectum erat, aperuit <note>(Act. VIII, 27-35)</note>.
Nonne cum Moyse Deus loquebatur,
et tamen consilium regendi atque administrandi
tam magni populi a socero suo, alienigena scilicet
homine, et maxime providus et minime superbus
accepit <note>(Exod. XVIII, 14-26)</note>? Noverat enim ille vir,
ex quacumque anima verum consilium processisset,
non ei, sed illi qui est veritas, incommutabili Deo
tribuendum esse.</p>
        </div3>
<div3>
          <head>8.</head>
          <p>
 Postremo quisquis se nullis praeceptis instructum
divino munere quaecumque in Scripturis obscura
sunt intelligere gloriatur, bene quidem credit, et
verum est, non esse illam suam facultatem quasi a
seipso existentem, sed divinitus traditam; ita enim
Dei gloriam quaerit et non suam: sed cum legit, et
nullo sibi hominum exponente intelligit, cur ipse aliis
affectat exponere, ac non potius eos remittit Deo, ut
ipsi quoque non per hominem, sed illo intus docente
intelligant? Sed videlicet timet ne audiat a Domino, <hi>Serve nequam, dares pecuniam meam nummulariis <note>(Matth. XXV, 26, 27)</note>
          </hi>.
Sicut ergo hi ea quae intelligunt,
produnt caeteris vel loquendo vel scribendo;
ita ego quoque si non solum ea quae intelligant, sed
etiam intelligendo ea quae observent, prodidero, culpari
ab eis profecto non debeo: quanquam nemo
debet aliquid sic habere quasi suum proprium, nisi
forte mendacium. Nam omne verum ab illo est, qui
ait: <hi>Ego sum veritas <note>(Joan. XIV, 6)</note>
          </hi>. Quid enim habemus
quod non accepimus? Quod si accepimus, quid
gloriamur quasi non acceperimus <note>(I Cor. IV, 7)</note>?</p>
        </div3>
<div3>
          <head>9.</head>
          <p>
 Qui legit audientibus litteras, utique quas agnoscit
enuntiat; qui autem ipsas litteras tradit, hoc agit
<pb n="0019"/>
ut alii quoque legere noverint: uterque tamen id insinuat
quod accepit. Sic etiam qui ea quae in Scripturis
intelligit, exponit audientibus, tanquam litteras
quas agnoscit pronuntiat lectoris officio; qui autem
praecipit quomodo intelligendum sit, similis est tradenti
litteras, hoc est praecipienti quomodo sit legendum:
ut quomodo ille qui legere novit, alio lectore
non indiget, cum codicem invenerit, a quo audiat
quid ibi scriptum sit; sic iste qui praecepta quae conamur
tradere acceperit, cum in libris aliquid obscuritatis
invenerit, quasdam regulas veluti litteras tenens
<pb n="0020"/>
intellectorem alium non requirat, per quem sibi
quod opertum est retegatur; sed quibusdam vestigiis
indagatis ad occultum sensum sine ullo errore ipse
perveniat, aut certe in absurditatem pravae sententiae
non incidat. Quapropter, quanquam et in ipso opere
satis apparere possit huic officioso labori nostro non
recte aliquem contradicere; tamen, si hujusmodi
prooemio quibuslibet obsistentibus convenienter videtur
esse responsum, hujus viae quam in hoc libro ingredi
volumus, tale nobis occurrit exordium
</p>
        </div3>
      </div1>

<div1>
        <head> <hi>LIBER PRIMUS.</hi> </head>

<pb n="0019"/>
<p>Principio fit partitio totius operis, quo Scripturarum studiosus cum ad earum investigandum sensum, tum ad edisserendum
justituatur. Mex observata eorum de quibus doctrina tradenda est distinctione in res et signa, suscipitur in hocce
priore libro tractatio de rebus. Res porro alias esse quibus rui, alias quibus nonnisi uti nobis liceat: et quidem Deo soli
fruitione inhaerendum esse, eoque nos ipsius incarnatione Veriti et rebus ab ipso temporaliter gestis, atque traditis Ecclesiae
clavinus promoveri; inter eas vero res quae in usum veniunt, nonnullas esse quibus dilectio jure impenditur, sed in
Deum relata. Quibus explicatis docetur totius Scripturae sacrae plenitudinem et finem esse geminam charitatem, Dei propter
seipsum, ac proximi propter Deum.</p>


<div2>
          <head>CAPUT PRIMUM.-- <hi>Inventione et enuntiatione nititur Scripturae tractatio; quae cum Dei auxilio suscipienda.</hi> </head>
<div3>
            <head>1.</head>
            <p>
 Duae sunt res quibus nititur omnis tractatio
Scripturarum; modus inveniendi quae intelligenda
sunt, et modus proferendi quae intellecta sunt. De inveniendo
prius, de proferendo postea disseremus. Magnum
opus et arduum, et si ad sustinendum difficile,
vereor ne ad suscipiendum temerarium. Ita sane
si de nobis ipsis praesumeremus: nunc vero cum in
illo sit spes peragendi hujus operis, a quo nobis in
cogitatione multa de hac re jam tradita tenemus, non
est metuendam ne dare desinat caetera, cum ea quae
data sunt coeperimus impendere. Omnis enim res quae
dando non deficit, dum habetur et non datur, nondum
habetur quomodo habenda est. Ille autem ait: <hi>Qui habet, dabitur ei 
 <note>(Matth. XIII, 12)</note>
            </hi>. Dabit ergo habentibus,
id est, cum benignitate utentibus eo quod
acceperunt, adimplebit atque cumulabit quod dedit.
Illi quinque et illi septem erant panes, antequam inciperent
dari esurientibus; quod ubi fieri coepit, cophinos
et sportas satiatis tot hominum millibus impleverunt <note>(Id. XIV, 17-21; et XV, 34-38)</note>.
Sicut ergo
ille panis dum frangeretur accrevit, sic ea quae ad hoc
opus aggrediendum jam Dominus praebuit, cum dispensari
coeperint, eo ipso suggerente multiplicabuntur,
ut in ipso hoc nostro ministerio, non solum nullam
patiamur inopiam, sed de mirabili etiam abundantia
gaudeamus.
</p>
          </div3>
        </div2>

<div2>
          <head>CAPUT II.-- <hi>Quid res, quid signa.</hi> </head>
<div3>
            <head>2.</head>
            <p>
 Omnis doctrina vel rerum est vel signorum, sed res
per signa discuntur. Proprie autem nunc res appellavi,
quae non ad significandum aliquid adhibentur,
sicuti est lignum, lapis, pecus, atque hujusmodi caetera.
Sed non illud lignum quod in aquas amaras
Moysen misisse legimus, ut amaritudine carerent <note>(Exod. XV, 25)</note>;
neque ille lapis quem Jacob sibi ad
<pb n="0020"/>
caput posuerat <note>(Genes. XXVIII, 11)</note>; neque illud pecus
quod pro filio immolavit Abraham <note>(Id. XXII, 13)</note>. Hae
namque ita res sunt, ut aliarum etiam signa sint rerum.
Sunt autem alia signa quorum omnis usus in significando
est, sicuti sunt verba. Nemo enim utitur
verbis, nisi aliquid significandi gratia. Ex quo intelligitur
quid appellem signa; res eas videlicet quae ad
significandum aliquid adhibentur. Quamobrem omne
signum etiam res aliqua est; quod enim nulla res est,
omnino nihil est: non autem omnis res etiam signum
est. Et ideo in hac divisione rerum atque signorum,
cum de rebus loquemur, ita loquemur ut etiamsi earum
aliquae adhiberi ad significandum possint, non
impediant partitionem, qua prius de rebus, postea
de signis disseremus; memoriterque teneamus id nunc
in rebus considerandum esse quod sunt, non quod
aliud etiam praeter scipsas significant.
</p>
          </div3>
        </div2>

<div2>
          <head>CAPUT III.-- <hi>Rerum divisio</hi> </head>
<div3>
            <head>3.</head>
            <p>
 Res ergo aliae sunt quibus fruendum est, aliae
quibus utendum, aliae quae fruuntur et utuntur. Illae
quibus fruendum est, beatos nos faciunt. Istis quibus
utendum est, tendentes ad beatitudinem adjuvamur,
et quasi adminiculamur, ut ad illas quae nos beatos faciunt,
pervenire, atque his inhaerere possimus. Nos
vero qui fruimur et utimur, inter utrasque constituti,
si eis quibus utendum est frui voluerimus, impeditur
cursus noster, et aliquando etiam deflectitur, ut ab
his rebus quibus fruendum est obtinendis vel retardemur,
vel etiam revocemur, inferiorum amore prae
pediti.
</p>
          </div3>
        </div2>

<div2>
          <head>CAPUT IV.-- <hi>Frui et uti, quid sit.</hi> </head>
<div3>
            <head>4.</head>
            <p>
 Frui enim est amore alicui rei inhaerere propter
seipsam. Uti autem, quod in usum venerit ad id quod
amas obtinendum referre, si tamen amandum est.
Nam usus illicitus, abusus potius vel abusio nominandus
est. Quomodo ergo, si essemus peregrini, qui
beate vivere nisi in patria non possemus, eaque peregrinatione
utique miseri et miseriam finire cupientes,
<pb n="0021"/>
in patriam redire vellemus, opus esset vel terrestribus
vel marinis vehiculis quibus utendum esset ut ad patriam,
qua fruendum erat, pervenire valeremus;
quod si amoenitates itineris, et ipsa gestatio vehiculorum
nos delectaret, et conversi ad fruendum his
quibus uti debuimus, nollemus cito viam finire, et
perversa suavitate implicati alienaremur a patria,
cujus suavitas faceret beatos: sic in hujus mortalitatis
vita peregrinantes a Domino <note>(II Cor. V, 6)</note>, si
redire in patriam volumus, ubi beati esse possimus,
utendum est hoc mundo, non fruendum; ut invisibilia
Dei, per ea quae facta sunt, intellecta conspiciantur <note>(Rom. I, 26)</note>,
hoc est, ut de corporalibus temporalibusque
rebus aeterna et spiritualia capiamus.
</p>
          </div3>
        </div2>

<div2>
          <head>CAPUT V.-- <hi>Deus Trinitas, res qua fruendum.</hi> </head>
<div3>
            <head>5.</head>
            <p>
 Res igitur quibus fruendum est, Pater et Filius
et Spiritus sanctus, eademque Trinitas, una quaedam
summa res, communisque omnibus fruentibus ea; si
tamen res et non rerum omnium causa sit, si tamen
et causa. Non enim facile nomen quod tantae excellentiae
conveniat potest inveniri, nisi quod melius ita
dicitur Trinitas haec, unus Deus ex quo omnia, per
quem omnia, in quo omnia <note>(Rom. XI, 36)</note>. Ita Pater et
Filius et Spiritus sanctus, et singulus quisque horum
Deus, et simul omnes unus Deus; et singulus quisque
horum plena substantia, et simul omnes una substantia.
Pater nec Filius est nec Spiritus sanctus, Filius
nec Pater est nec Spiritus sanctus, Spiritus sanctus
nec Pater est nec Filius; sed Pater tantum Pater, et
Filius tantum Filius, et Spiritus sanctus tantum Spiritus
sanctus. Eadem tribus aeternitas, eadem incommutabilitas,
eadem majestas, eadem potestas. In Patre
unitas, in Filio aequalitas, in Spiritu sancto unitatis
aequalitatisque concordia: et tria haec unum
omnia propter Patrem, aequalia omnia propter Filium,
connexa omnia propter Spiritum sanctum.
</p>
          </div3>
        </div2>

<div2>
          <head>CAPUT VI.-- <hi>Deus ineffabilis, quomodo.</hi> </head>
<div3>
            <head>6.</head>
            <p>
 Diximusne aliquid et sonuimus aliquid dignum
Deo? Imo vero nihil me aliud quam dicere voluisse
sentio: si autem dixi, non hoc est quod dicere volui.
Hoc unde scio, nisi quia Deus ineffabilis est; quod
autem a me dictum est, si ineffabile esset, dictum non
esset? Ac per hoc ne ineffabilis quidem dicendus est
Deus, quia et hoc cum dicitur, aliquid dicitur. Et fit
nescio quae pugna verborum, quoniam si illud est
ineffabile, quod dici non potest, non est ineffabile quod
vel ineffabile dici potest. Quae pugna verborum silentio
cavenda potius quam voce pacanda est. Et tamen
Deus, cum de illo nihil digne dici possit, admisit
humanae vocis obsequium, et verbis nostris in laude
sua gaudere nos voluit. Nam inde est et quod dicitur
Deus. Non enim revera in strepitu istarum duarum
syllabarum ipse cognoscitur; sed tamen omnes latinae
linguae scios, cum aures eorum sonus iste tetigerit,
movet ad cogitandam excellentissimam quamdam immortalemque
naturam.
</p>
          </div3>
        </div2>

<div2>
          <head>CAPUT VII.-- <hi>Deum omnes intelligunt in quo nihil melius.</hi> </head>
<div3>
            <head>7.</head>
            <p>
 Nam cum ille unus cogitatur deorum Deus, ab
<pb n="0022"/>his etiam qui alios et suspicantur et vocant et colunt
deos sive in coelo sive in terra, ita cogitatur, ut aliquid
quo nihil melius sit atque sublimius illa cogitatio
conetur attingere. Sane quoniam diversis moventur
bonis, partim eis quae ad corporis sensum, partim
eis quae ad animi intelligentiam pertinent; illi qui
dediti sunt corporis sensibus, aut ipsum coelum, aut
quod in coelo fulgentissimum vident, aut ipsum mundum,
Deum deorum esse arbitrantur: aut, si extra
mundum ire contendunt, aliquid lucidum imaginantur,
idque vel infinitum, vel ea forma quae optima videtur,
inani suspicione constituunt, aut humani corporis
figuram cogitant, si eam caeteris anteponunt.
Quod si unum Deum deorum esse non putant, et potius
multos aut innumerabiles aequalis ordinis deos;
etiam eos tamen prout cuique aliquid corporis videtur
excellere, ita figuratos animo tenent. Illi autem qui
per intelligentiam pergunt videre quod Deus est, omnibus
eum naturis visibilibus et corporalibus, intelligibilibus
etiam et spiritualibus, omnibus mutabilibus
praeferunt. Omnes tamen certatim pro excellentia Dei
dimicant; nec quisquam inveniri potest qui hoc Deum
credat esse quo melius aliquid est. Itaque hoc omnes
Deum consentiunt esse, quod caeteris rebus omnibus
anteponunt.
</p>
          </div3>
        </div2>

<div2>
          <head>CAPUT VIII.-- <hi>Deus cum sit sapientia incommutabilis, rebus omnibus anteponendus.</hi> </head>
<div3>
            <head>8.</head>
            <p>
 Et quoniam omnes qui de Deo cogitant, vivum
aliquid cogitant, illi soli possunt non absurda et indigna
existimare de Deo, qui vitam ipsam cogitant, et
quaecumque illis forma occurrerit corporis, eam vita
vivere vel non vivere statuunt, et viventem non viventi
anteponunt; eamque ipsam viventem corporis
formam, quantalibet luce praefulgeat, quantalibet magnitudine
praeemineat, quantalibet pulchritudine ornetur,
aliud esse ipsam, aliud vitam qua vegetatur intelligunt,
eamque illi moli quae ab illa vegetatur et
animatur, dignitate incomparabili praeferunt. Deinde
ipsam vitam pergunt inspicere, et si eam sine sensu
vegetantem invenerint, qualis est arborum, praeponunt
eis sentientem, qualis est pecorum; et huic rursus
intelligentem, qualis est hominum. Quam cum
adhuc mutabilem viderint, etiam huic aliquam incommutabilem
coguntur praeponere, illam scilicet vitam
quae non aliquando desipit, aliquando sapit, sed est
potius ipsa Sapientia. Sapiens enim mens, id est, adepta
sapientiam, antequam adipisceretur non erat sapiens;
at vero ipsa Sapientia nec fuit unquam insipiens,
nec esse unquam potest. Quam si non viderent,
nullo modo plena fiducia vitam incommutabiliter sapientem
commutabili vitae anteponerent. Ipsam quippe
 regulam veritatis, qua illam clamant esse meliorem,
incommutabilem vident; nec uspiam nisi supra suam
<pb n="0023"/>
naturam vident, quandoquidem se vident mutabiles.
</p>
          </div3>
        </div2>

<div2>
          <head>CAPUT IX.-- <hi>Sapientiam immutabilem mutabili praeferendam esse omnes norunt.</hi> </head>
<div3>
            <head>9.</head>
            <p>
 Nemo est enim tam impudenter insulsus qui
dicat: Unde scis incommutabiliter sapientem vitam
mutabili esse praeferendam? Idipsum enim quod interrogat,
unde sciam, omnibus ad contemplandum
communiter atque incommutabiliter praesto est. Et
hoc qui non videt, ita est quasi caecus in sole, cui
nihil prodest ipsis locis oculorum ejus tam clarae ac
praesentis lucis fulgor infusus. Qui autem videt et refugit,
consuetudine umbrarum carnalium invalidam
mentis aciem gerit. Pravorum igitur morum quasi
contrariis flatibus ab ipsa patria repercutiuntur homines;
posteriora atque inferiora sectantes, quam illud
quod esse melius atque praestantius confitentur.
</p>
          </div3>
        </div2>

<div2>
          <head>CAPUT X.-- <hi>Ad videndum Deum purgandus animus.</hi> </head>
<div3>
            <head>10.</head>
            <p>
 Quapropter, cum illa veritate perfruendum sit,
quae incommutabiliter vivit, et in ea Trinitas Deus,
auctor et conditor universitatis, rebus quas condidit
consulat; purgandus est animus, ut et perspicere illam
lucem valeat, et inhaerere perspectae. Quam purgationem
quasi ambulationem quamdam, et quasi navigationem
ad patriam esse arbitremur. Non enim ad
eum qui ubique praesens est, locis movemur, sed bono
studio bonisque moribus.
</p>
          </div3>
        </div2>

<div2>
          <head>CAPUT XI.-- <hi>Purgandi animi exemplum Sapientia incarnata.</hi> </head>
<div3>
            <head>11.</head>
            <p>
 Quod non possemus, nisi ipsa Sapientia tantae
etiam nostrae infirmitati congruere dignaretur, et vivendi
nobis praeberet exemplum, non aliter quam in
homine, quoniam et nos homines sumus. Sed quia
nos cum ad illam venimus, sapienter facimus; ipsa
cum ad nos venit, ad hominibus superbis quasi stulte
fecisse putata est. Et quoniam nos cum ad illam venimus,
convalescimus; ipsa cum ad nos venit, quasi
infirma existimata est. Sed quod stultum est Dei, sapientius
est hominibus: et quod infirmum est Dei,
fortius est hominibus <note>(I Cor. I, 25)</note>. Cum ergo ipsa sit
patria, viam se quoque nobis fecit ad patriam.
</p>
          </div3>
        </div2>

<div2>
          <head>CAPUT XII.-- <hi>Quomodo Sapientia Dei ad nos venit.</hi> </head>
<p>Et cum sano et puro interiori oculo ubique sit praesens,
eorum qui oculum illum infirmum immundumque
habent, oculis etiam carneis apparere dignata est.
Quia enim in Sapientia Dei non poterat mundus per
Sapientiam cognoscere Deum, placuit Deo per stultitiam
praedicationis salvos facere credentes <note>(I Cor. I,
21)</note>.</p>
<div3>
            <head>12.</head>
            <p>
 Non igitur per locorum spatia veniendo, sed
in carne mortali mortalibus apparendo, venisse ad
nos dicitur. Illuc ergo venit ubi erat, quia in hoc
mundo erat, et mundus per eam factus est. Sed quoniam
cupiditate fruendi pro ipso Creatore creatura,
homines configurati huic mundo, et mundi nomine
congruentissime vocati, non eam cognoverunt, propterea
dixit Evangelista: <hi>Et mundus eum non cognovit</hi> 
<pb n="0024"/> <note>(Joan. I, 10)</note>.
Itaque in Sapientia Dei non poterat
mundus per Sapientiam cognoscere Deum. Cur ergo
venit cum hic esset, nisi quia placuit Deo per stultitiam
praedicationis salvos facere credentes?
</p>
          </div3>
        </div2>

<div2>
          <head>CAPUT XIII.-- <hi>Verbum caro factum est.</hi> </head>
<p>Quomodo venit, nisi quod Verbum caro factum est,
et habitavit in nobis <note>(Joan. I, 14)</note>? Sicuti cum
loquimur, ut id quod animo gerimus, in audientis
animum per aures carneas illabatur, fit sonus verbum
quod corde gestamus, et locutio vocatur; nec tamen
in eumdem sonum cogitatio nostra convertitur, sed
apud se manens integra, formam vocis qua se insinuet
auribus, sine aliqua labe suae mutationis assumit:
ita Verbum Dei non commutatum, caro tamen factum
est, ut habitaret in nobis.</p>
</div2>

<div2>
          <head>CAPUT XIV.-- <hi>Hominem quomodo sanarit Dei Sapientia.</hi> </head>
<div3>
            <head>13.</head>
            <p>
 Sicut autem curatio via est ad sanitatem, sic
ista curatio peccatores sanandos reficiendosque suscepit.
Et quemadmodum medici cum alligant vulnera,
non incomposite, sed apte id faciunt, ut vinculi utilitatem
quaedam pulchritudo etiam consequatur: sic
medicina Sapientiae per hominis susceptionem nostris
est accommodata vulneribus; de quibusdam contrariis
curans, et de quibusdam similibus. Sicut etiam ille
qui medetur vulneri corporis, adhibet quaedam contraria,
sicut frigidum calido, vel humidum sicco, vel
si quid aliud hujusmodi; adhibet etiam quaedam similia,
sicut linteolum vel rotundo vulneri rotundum,
vel oblongum oblongo, ligaturamque ipsam non eamdem
membris omnibus, sed similem similibus coaptat:
sic sapientia Dei hominem curans, seipsam exhibuit
ad sanandum, ipsa medicus, ipsa medicina. Quia ergo
per superbiam homo lapsus est, humilitatem adhibuit
ad sanandum. Serpentis sapientia decepti sumus, Dei
stultitia liberamur. Quemadmodum autem illa Sapientia
vocabatur, erat autem stultitia contemnentibus
Deum; sic ista quae vocatur stultitia, Sapientia est
vincentibus diabolum. Nos immortalitate male usi
sumus, ut moreremur; Christus mortalitate bene usus
est, ut viveremus. Corrupto animo feminae ingressus
est morbus; integro corpore feminae processit salus.
Ad eadem contraria pertinet, quod etiam exemplo
virtutum ejus vitia nostra curantur. Jamvero similia
quasi ligamenta membris et vulneribus nostris adhibita,
illa sunt, quod per feminam deceptos per feminam
natus, homo homines, mortalis mortales, morte
mortuos liberavit. Multa quoque alia diligentius considerantibus
quos instituti operis peragendi necessitas
non rapit, vel a contrariis, vel a similibus medicinae
christianae apparet instructio.
</p>
          </div3>
        </div2>

<div2>
          <head>CAPUT XV.-- <hi>Resurrectione et ascensione Christi fulcitur fides, excitatur judicio.</hi> </head>
<div3>
            <head>14.</head>
            <p>
 Jamvero credita Domini a mortuis resurrectio,
et in coelum ascensio, magna spe fulcit fidem nostram.
Multum enim ostendit quam voluntarie pro nobis
animam posuerit, qui eam sic habuit in potestate resumere.
Quanta ergo se fiducia spes credentium consolatur,
<pb n="0025"/>
considerans quantus quanta pro nondum
credentibus passus sit? Cum vero judex vivorum
atque mortuorum exspectatur e coelo, magnum timorem
incutit negligentibus, ut se ad diligentiam convertant,
eumque magis bene agendo desiderent, quam
male agendo formident. Quibus autem verbis dici,
aut qua cogitatione capi potest praemium, quod ille in
fine daturus est; quando ad consolationem hujus itineris
de Spiritu suo tantum dedit, quo in adversis
vitae hujus fiduciam charitatemque tantam ejus, quem
nondum videmus, habeamus, et dona unicuique
propria ad instructionem Ecclesiae suae, ut id quod
ostendit esse faciendum, non solum sine murmure,
sed etiam cum delectatione faciamus?
</p>
          </div3>
        </div2>

<div2>
          <head>CAPUT XVI.-- <hi>Ecclesia Christi corpus et conjux medicinalibus molestiis ab ipso purgatur.</hi> </head>
<div3>
            <head>15.</head>
            <p>
 Est enim Ecclesia corpus ejus, sicut apostolica
doctrina commendat <note>(Ephes. I, 23)</note>, quae etiam conjux
ejus dicitur. Corpus ergo suum multis membris
diversa officia gerentibus <note>(Rom. XII, 4)</note>, nodo unitatis
et charitatis tanquam sanitatis astringit. Exercet autem
hoc tempore et purgat medicinalibus quibusdam
molestiis, ut erutam de hoc saeculo, in aeternum sibi
copulet conjugem Ecclesiam, non habentem maculam
aut rugam, aut aliquid hujusmodi <note>(Ephes. V, 23-32)</note>.
</p>
          </div3>
        </div2>

<div2>
          <head>CAPUT XVII.-- <hi>Christus donando peccata viam aperuit ad patriam.</hi> </head>
<div3>
            <head>16.</head>
            <p>
 Porro quoniam in via sumus, nec via ista locorum
est, sed affectuum, quam intercludebat, quasi
septa quaedam spinosa, praeteritorum malitia peccatorum;
quid liberalius et misericordius facere potuit,
qui seipsum nobis, qua rediremus, substernere voluit,
nisi ut omnia donaret peccata conversis, et graviter
fixa interdicta reditus nostri pro nobis crucifixus
evelleret?
</p>
          </div3>
        </div2>

<div2>
          <head>CAPUT XVIII.-- <hi>Claves traditae Ecclesiae.</hi> </head>
<div3>
            <head>17.</head>
            <p>
 Has igitur claves dedit Ecclesiae suae, ut quae
solveret in terra, soluta essent in coelo; quae ligaret
in terra, ligata essent et in coelo <note>(Matth. XVI, 19)</note>:
scilicet ut quisquis in Ecclesia ejus dimitti sibi peccata
non crederet, non ei dimitterentur; quisquis autem
crederet, seque ab his correctus averteret, in
ejusdem Ecclesiae gremio constitutus, eadem fide atque
correctione sanaretur. Quisquis enim non credit
dimitti sibi posse peccata, fit deterior desperando,
quasi nihil illi melius quam malum esse remaneat, ubi
de fructu suae conversionis infidus est.
</p>
          </div3>
        </div2>

<div2>
          <head>CAPUT XIX.-- <hi>Corporis et animi mors atque resurrectio.</hi> </head>
<div3>
            <head>18.</head>
            <p>
 Jamvero sicut animi quaedam mors est, vitae
prioris morumque relictio, quae fit poenitendo; sic
etiam corporis mors est animationis pristinae resolutio:
<pb n="0026"/>
et quomodo animus post poenitentiam, qua priores
mores perditos interemit, reformatur in melius;
sic etiam corpus post istam mortem, quam vinculo
peccati omnes debemus, credendum et sperandum
est resurrectionis tempore in melius commutari, ut
non caro et sanguis regnum Dei possideant, quod fieri
non potest; sed corruptibile hoc induat incorruptionem,
et mortale hoc induat immortalitatem <note>(I Cor. XV,
50, 53)</note>, nullamque faciens molestiam, quia nullam
patietur indigentiam, a beata perfectaque anima cum
summa quiete vegetetur.
</p>
          </div3>
        </div2>

<div2>
          <head>CAPUT XX.-- <hi>Qui non ad vitam sed ad supplicia renascantur.</hi> </head>
<div3>
            <head>19.</head>
            <p>
 Cujus autem animus non moritur huic saeculo,
neque incipit configurari veritati, in graviorem mortem
morte corporis trahitur; neque ad commutationem
 coelestis habitudinis, sed ad luenda supplicia
reviviscet.
</p>
          </div3>
        </div2>

<div2>
          <head>CAPUT XXI.-- <hi>Rursus corporis de resurrectione.</hi> </head>
<p>Hoc itaque fides habet, atque ita se rem habere
credendum est, neque animum, neque corpus humanum
omnimodum interitum pati; sed impios resurgere
ad poenas inaestimabiles, pios autem ad vitam
aeternam.</p>
</div2>

<div2>
          <head>CAPUT XXII.-- <hi>Solo Deo fruendum.</hi> </head>
<div3>
            <head>20.</head>
            <p>
 In his igitur omnibus rebus illae tantum sunt
quibus fruendum est, quas aeternas atque incommutabiles
commemoravimus; caeteris autem utendum
est, ut ad illarum perfructionem pervenire possimus.
Nos itaque qui fruimur et utimur aliis rebus, res aliquae
sumus. Magna enim quaedam res est homo, factus
ad imaginem et similitudinem Dei, non in quantum
mortali corpore includitur, sed in quantum bestias
rationalis animae honore praecedit. Itaque magna
quaestio est utrum frui se homines debeant, an uti,
an utrumque. Praeceptum est enim nobis ut diligamus
invicem; sed quaeritur utrum propter se homo ab homine
diligendus sit, an propter aliud. Si enim propter
se, fruimur eo; si propter aliud, utimur eo. Videtur
autem mihi propter aliud diligendus. Quod enim propter
se diligendum est, in eo constituitur vita beata;
cujus etiamsi nondum res, tamen spes ejus nos hoc
tempore consolatur. Maledictus autem qui spem suam
ponit in homine <note>(Jerem. XVII, 5)</note>.</p>
          </div3>
<div3>
            <head>21.</head>
            <p>
 Sed nec seipso quisquam frui debet, si liquido
advertas; quia nec seipsum debet propter seipsum
diligere, sed propter illum quo fruendum est. Tunc
est quippe optimus homo, cum tota vita sua pergit
in incommutabilem vitam, et toto affectu inhaeret illi:
si autem se propter se diligit, non se refert ad Deum;
sed ad seipsum conversus, non ad incommutabile
aliquid convertitur. Et propterea jam cum defectu
aliquo se fruitur; quia melior est cum totus haeret
<pb n="0027"/>
atque constringitur incommutabili bono, quam cum
inde vel ad seipsum relaxatur. Si ergo teipsum non
propter te debes diligere, sed propter illum ubi dilectionis
tuae rectissimus finis est, non succenseat alius
homo, si etiam ipsum propter Deum diligis. Haec enim
regula dilectionis divinitus constituta est: <hi>Diliges,</hi> inquit, <hi>proximum tuum sicut teipsum; Deum</hi> 
 vero <hi>ex toto
corde, et ex tota anima et ex tota mente <note>(Levit. XIX, 18;
Deut. VI, 5; et Matth. XXII, 37, 39)</note>
            </hi>; ut omnes cogitationes
tuas et omnem vitam et omnem intellectum in
illum conferas, a quo habes ea ipsa quae confers. Cum
autem ait, <hi>toto corde, tota anima, tota mente,</hi> nullam
vitae nostrae partem reliquit, quae vacare debeat et
quasi locum dare ut alia re velit frui; sed quidquid
aliud diligendum venerit in animum, illuc rapiatur,
quo totus dilectionis impetus currit. Quisquis ergo
recte proximum diligit, hoc cum eo debet agere, ut
etiam ipse toto corde, tota anima, tota mente diligat
Deum. Sic enim eum diligens tanquam seipsum, totam
dilectionem sui et illius refert in illam dilectionem
Dei, quae nullum a se rivulum duci extra patitur, cujus
derivatione minuatur.
</p>
          </div3>
        </div2>

<div2>
          <head>CAPUT XXIII.-- <hi>Homini praecepto non opus est, ut se et suum corpus diligat. Prava sui dilectio.</hi> </head>
<div3>
            <head>22.</head>
            <p>
 Non autem omnia quibus utendum est, diligenda
sunt, sed ea sola quae aut nobiscum societate quadam
referuntur in Deum, sicuti est homo, vel angelus;
aut ad nos relata, beneficio Dei per nos indigent,
sicuti est corpus. Nam utique martyres non dilexerunt
scelus persequentium se, quo tamen usi sunt ad promerendum
Deum. Cum ergo quatuor sint diligenda,
unum quod supra nos est, alterum quod nos sumus,
tertium quod juxta nos est, quartum quod infra nos
est; de secundo et quarto nulla praecepta danda erant.
Quamtumlibet enim homo excidat a veritate, remanet
illi dilectio sui et dilectio corporis sui. Fugax
enim animus ab incommutabili lumine omnium regnatore,
id agit ut ipse sibi regnet et corpori suo; et ideo
non potest nisi et se et corpus suum diligere.</p>
          </div3>
<div3>
            <head>23.</head>
            <p>
 Magnum autem aliquid adeptum se putat, si
etiam sociis, id est aliis hominibus, dominari potuerit.
Inest enim vitioso animo id magis appetere, et sibi
tanquam debitum vindicare, quod uni proprie debetur
Deo. Talis autem sui dilectio melius odium vocatur.
Iniquum est enim, quia vult sibi servire quod infra se
est, cum ipse servire superiori nolit: rectissimeque
dictum est, <hi>Qui diligit iniquitatem, odit animam suam <note>(Psal. X, 6)</note>
            </hi>:
et ideo fit infirmus animus, et de mortali
corpore cruciatur. Necesse est enim ut illud diligat,
et ejus corruptione praegravetur. Immortalitas
enim et incorruptio corporis de sanitate animi existit;
sanitas autem animi est firmissime inhaerere potiori,
hoc est incommutabili Deo. Cum vero etiam eis qui
sibi naturaliter pares sunt, hoc est, hominibus, dominari
affectat, intolerabilis omnino superbia est.
</p>
          </div3>
        </div2>

<div2>
          <head>CAPUT XXIV.-- <hi>Nemo carnem suam odit, nequidem illi qui in eam insurgunt.</hi> </head>
<div3>
            <head>24.</head>
            <p>
 Nemo ergo se odit. Et hinc quidem nulla cum
<pb n="0028"/>
aliqua secta quaestio fuit. Sed neque corpus suum
quisquam odit: verum est enim quod ait Apostolus, <hi>Nemo unquam carnem suam odio habuit 
 <note>(Ephes. V, 29)</note>
            </hi>.
Et quod nonnulli dicunt, malle se omnino esse sine
corpore, omnino falluntur: non enim corpus suum,
sed corruptiones ejus et pondus oderunt. Non itaque
nullum corpus, sed incorruptum et celerrimum corpus
volunt habere: sed putant nullum corpus esse si
tale fuerit, quia tale aliquid esse animam putant. Quod
autem continentia quadam et laboribus quasi persequi
videntur corpora sua; qui hoc recte faciunt, non
id agunt ut non habeant corpus, sed ut habeant subjugatum
et paratum ad opera necessaria. Libidines
enim male utentes corpore, id est consuetudines et
inclinationes animae ad fruendum inferioribus, per
ipsius corporis laboriosam quamdam militiam exstinguere
affectant. Nam non se interimunt, sed curam
suae valetudinis gerunt.</p>
          </div3>
<div3>
            <head>25.</head>
            <p>
 Qui autem perverse id agunt, quasi naturaliter
inimico suo corpori bellum ingerunt. In quo fallit
eos quod legunt: <hi>Caro concupiscit adversus spiritum,
et spiritus adversus carnem; haec enim sibi invicem adversantur <note>(Galat. V, 17)</note>
            </hi>.
Dictum est enim hoc propter
indomitam carnalem consuetudinem, adversus quam
spiritus concupiscit; non ut interimat corpus, sed ut
concupiscentia ejus, id est consuetudine mala edomita,
faciat spiritui subjugatum, quod naturalis ordo
desiderat. Quia enim hoc erit post resurrectionem,
ut corpus omnimodo cum quiete summa spiritui subditum
immortaliter vigeat, hoc etiam in hac vita meditandum
est, ut consuetudo carnalis mutetur in melius,
nec inordinatis motibus resistat spiritui. Quod
donec fiat, caro concupiscit adversus spiritum, et
spiritus adversus carnem: non per odium resistente
spiritu, sed per principatum; quia magis quod diligit
vult subditum esse meliori: nec per odium resistente
carne, sed per consuetudinis vinculum, quod a parentum
etiam propagine inveteratum naturae lege inolevit.
Id ergo agit spiritus in domanda carne, ut solvat
malae consuetudinis quasi pacta perversa, et fiat pax
consuetudinis bonae. Tamen nec isti qui falsa opinione
depravati corpora sua detestantur, parati essent unum
oculum vel sine sensu doloris amittere, etiamsi in
altero tantus cernendi sensus remaneret, quantus
erat in duobus, nisi aliqua res quae praeponenda esset,
urgeret. Isto atque hujusmodi documento satis ostenditur
eis qui sine pertinacia verum requirunt, quam
certa sententia sit Apostoli, ubi ait: <hi>Nemo enim unquam
carnem suam odio habuit.</hi> Addidit etiam: <hi>Sed
nutrit et fovet eam, sicut Christus Ecclesiam.</hi> 
</p>
          </div3>
        </div2>

<div2>
          <head>CAPUT XXV.-- <hi>Etsi aliquid amplius diligitur quam corpus, non tamen corpus odio habetur.</hi> </head>
<div3>
            <head>26.</head>
            <p>
 Modus ergo diligendi praecipiendus est homini,
<pb n="0029"/>
id est, quomodo se diligat ut prosit sibi. Quin autem
se diligat et prodesse sibi velit, dubitare dementis est.
Praecipiendum etiam quomodo corpus suum diligat,
ut ei ordinate prudenterque consulat. Nam quod diligat
etiam corpus suum, idque salvum habere atque
integrum velit, aeque manifestum est. Aliquid itaque
amplius diligere aliquis potest, quam salutem atque
integritatem corporis sui. Nam multi et dolores et
amissiones nonnullorum membrorum voluntarias suscepisse
inveniuntur, sed ut alia quae amplius diligebant,
consequerentur. Non ergo propterea quisquam
dicendus est non diligere salutem atque incolumitatem
corporis sui, quia plus aliquid diligit. Nam et avarus
quamvis pecuniam diligat, tamen emit sibi panem:
quod cum facit, dat pecuniam quam multum diligit
et augere desiderat; sed quia pluris aestimat salutem
corporis sui, quae illo pane fulcitur. Supervacaneum
est diutius de re manifestissima disputare, quod tamen
plerumque nos facere cogit error impiorum.
</p>
          </div3>
        </div2>

<div2>
          <head>CAPUT XXVI.-- <hi>Praeceptum de Deo et proximo, imo et de seipso diligendo datum est.</hi> </head>
<div3>
            <head>27.</head>
            <p>
 Ergo, quoniam praecepto non opus est ut se
quisque et corpus suum diligat, id est, quoniam id
quod sumus, et id quod infra nos est, ad nos tamen
pertinet, inconcussa naturae lege diligimus, quae in
bestias etiam promulgata est (nam et bestiae se atque
corpora sua diligunt); restabat ut et de illo quod
supra nos est, et de illo quod juxta nos est, praecepta
sumeremus. <hi>Diliges,</hi> inquit, <hi>Dominum Deum tuum ex
toto corde tuo, et ex tota anima tua, et ex tota mente
tua, et diliges proximum tuum tanquam teipsum. In his
duobus praeceptis tota Lex pendet et Prophetae <note>(Matth.
XXII, 37-40)</note>
            </hi>. Finis itaque praecepti est dilectio <note>(I Tim.
I, 5)</note>, et ea gemina, id est Dei et proximi. Quod si te
totum intelligas, id est animum et corpus tuum, et
proximum totum, id est animum et corpus ejus (homo
enim ex animo constat et corpore), nullum rerum
diligendarum genus in his duobus praeceptis praetermissum
est. Cum enim praecurrat dilectio Dei, ejusque
dilectionis modus praescriptus appareat, ita ut
caetera in illum confluant, de dilectione tua nihil dictum
videtur; sed cum dictum est, <hi>Diliges proximum
tuum tanquam teipsum,</hi> simul et tui abs te dilectio
non praetermissa est.
</p>
          </div3>
        </div2>

<div2>
          <head>CAPUT XXVII.-- <hi>Ordo dilectionis.</hi> </head>
<div3>
            <head>28.</head>
            <p>
 Ille autem juste et sancte vivit, qui rerum integer
aestimator est: ipse est autem qui ordinatam
dilectionem habet, ne aut diligat quod non est diligendum,
aut non diligat quod est diligendum, aut
amplius diligat quod minus est diligendum, aut aeque
diligat quod vel minus vel amplius diligendum est,
aut minus vel amplius quod aeque diligendum est.
Omnis peccator in quantum peccator est, non est diligendus;
et omnis homo in quantum homo est, diligendus
est propter Deum, Deus vero propter seipsum.
Et si Deus omni homine amplius diligendus est, amplius
quisque debet Deum diligere quam seipsum.
Item amplius alius homo diligendus est quam corpus
nostrum: quia propter Deum omnia ista diligenda
<pb n="0030"/>
sunt, et potest nobiscum alius homo Deo perfrui, quod
non potest corpus; quia corpus per animam vivit qua
fruimur Deo.
</p>
          </div3>
        </div2>

<div2>
          <head>CAPUT XXVIII.-- <hi>Cui succurrendum, quando succurrere omnibus, vel duobus non possis.</hi> </head>
<div3>
            <head>29.</head>
            <p>
 Omnes autem aeque diligendi sunt: sed cum
omnibus prodesse non possis, his potissimum consulendum
est, qui pro locorum et temporum vel quarumlibet
rerum opportunitatibus, constrictius tibi
quasi quadam sorte junguntur. Sicut enim, si tibi
abundaret aliquid, quod dari oporteret ei qui non
haberet, nec duobus dari posset, si tibi occurrerent
duo, quorum neuter alium vel indigentia, vel erga te
aliqua necessitudine superaret; nihil justius faceres
quam ut sorte legeres, cui dandum esset quod dari
utrique non posset: sic in hominibus quibus omnibus
consulere nequeas, pro sorte habendum est, prout
quisque tibi temporaliter colligatius adhaerere potuerit.
</p>
          </div3>
        </div2>

<div2>
          <head>CAPUT XXIX.-- <hi>Optandum et agendum ut omnes Deum diligant.</hi> </head>
<div3>
            <head>30.</head>
            <p>
 Omnium autem qui nobiscum frui possunt Deo,
partim eos diligimus quos ipsi adjuvamus, partim
eos a quibus adjuvamur, partim quorum et indigemus
adjutorio, et indigentiae subvenimus; partim quibus
nec ipsi conferimus aliquid commodi, nec ab eis ut
nobis conferatur attendimus. Velle tamen debemus
ut omnes nobiscum diligant Deum, et totum quod vel
eos adjuvamus vel adjuvamur ab eis, ad unum illum
finem referendum est. Si enim in theatris nequitiae
qui aliquem diligit histrionem, et tanquam magno vel
etiam summo bono ejus arte perfruitur, omnes diligit
qui eum diligunt secum, non propter illos, sed propter
eum quem pariter diligunt; et quanto est in ejus
amore ferventior, tanto agit quibus potest modis, ut
a pluribus diligatur, et tanto pluribus eum cupit
ostendere; et quem frigidiorem videt, excitat eum
quantum potest laudibus illius; si autem contravenientem
invenerit, odit in illo vehementer odium dilecti
sui, et quibus modis valet, instat ut auferat:
quid nos in societate dilectionis Dei agere convenit,
quo perfrui, beate vivere est; et a quo habent omnes
qui eum diligunt, et quod sunt, et quod eum diligunt;
de quo nihil metuimus, ne cuiquam possit cognitus
displicere; et qui se vult diligi, non ut sibi aliquid,
sed ut eis qui diligunt, aeternum praemium conferatur,
hoc est ipse quem diligunt? Hinc efficitur ut inimicos
etiam nostros diligamus: non enim eos timemus, quia
nobis quod diligimus auferre non possunt; sed miseramur
potius, quia tanto magis nos oderunt, quanto
ab illo quem diligimus separati sunt. Ad quem si conversi
fuerint, et illum tanquam beatificum bonum, et
nos tanquam socios tanti boni necesse est ut diligant.
</p>
          </div3>
        </div2>

<div2>
          <head>CAPUT XXX.-- <hi>Proximi nostri, omnes homines, et ipsi Angeli.</hi> </head>
<div3>
            <head>31.</head>
            <p>
 Oritur autem hoc loco de Angelis nonnulla
quaestio. Illo enim fruentes, etiam ipsi beati sunt, quo
<pb n="0031"/>
et nos frui desideramus: et quanto in hac vita fruimur
vel per speculum vel in aenigmate <note>(I Cor. XIII, 12)</note>,
tanto nostram peregrinationem et tolerabilius sustinemus,
et ardentius finire cupimus. Sed utrum ad
illa duo praecepta etiam dilectio pertineat Angelorum,
non irrationabiliter quaeri potest. Nam quod nullum
hominum exceperit qui praecepit ut proximum diligamus,
et ipse in Evangelio Dominus ostendit, et Paulus
apostolus. Namque ille cui duo ipsa praecepta
protulerat, atque in eis pendere totam Legem Prophetasque
dixerat, cum interrogaret eum dicens, <hi>Et
quis est meus proximus</hi>? hominem quemdam proposuit
descendentem ab Jerusalem in Jericho, incidisse
in latrones, et ab eis graviter vulneratum, saucium
et semivivum esse derelictum; cui proximum esse
non docuit, nisi qui erga illum recreandum atque
curandum misericors exstitit, ita ut hoc qui interrogaverat,
interrogatus ipse fateretur. Cui Dominus ait, <hi>Vade, et tu fac similiter 
 <note>(Luc. X, 27, 37)</note>
            </hi>; ut videlicet
eum esse proximum intelligamus, cui vel exhibendum
est officium misericordiae, si indiget, vel exhibendum
esset, si indigeret. Ex quo est jam consequens ut
etiam ille a quo nobis hoc vicissim exhibendum est,
proximus sit noster. Proximi enim nomen ad aliquid
est, nec quisquam esse proximus nisi proximo potest.
Nullum autem exceptum esse cui misericordiae denegetur
officium, quis non videat, quando usque ad
inimicos etiam porrectum est, eodem Domino dicente: <hi>Diligite inimicos vestros, benefacite iis qui oderunt vos <note>(Matth. V, 44)</note>
            </hi> 
?</p>
          </div3>
<div3>
            <head>32.</head>
            <p>
 Ita quoque Paulus apostolus docet, cum dicit: <hi>Nam non adulterabis, non homicidium facies, non furaberis,
non concupisces, et si quod est aliud mandatum,
in hoc sermone recapitulatur: Diliges proximum tuum
tanquam teipsum. Dilectio proximi malum non operatur <note>(Rom. XIII, 9, 10)</note>
            </hi>.
Quisquis ergo arbitratur non de
omni homine Apostolum praecepisse, cogitur fateri,
quod absurdissimum et sceleratissimum est, fuisse
visum Apostolo non esse peccatum si quis aut non
christiani, aut inimici adulteraverit uxorem, aut eum
occiderit, aut ejus rem concupierit: quod si dementis
est dicere, manifestum est omnem hominem proximum
esse deputandum, quia erga neminem operandum est
malum.</p>
          </div3>
<div3>
            <head>33.</head>
            <p>
 Jamvero si vel cui praebendum est, vel a quo
nobis praebendum est officium misericordiae, recte
proximus dicitur; manifestum est hoc praecepto quo
jubemur diligere proximum, etiam sanctos Angelos
contineri, a quibus tanta nobis misericordiae impenduntur
officia, quanta multis divinarum Scripturarum
locis animadvertere facile est. Ex quo et ipse Deus
et Dominus noster proximum se nostrum dici voluit.
Nam et seipsum significat Dominus Jesus Christus
opitulatum esse semivivo jacenti in via afflicto et relicto
a latronibus. Et propheta in oratione ait: <hi>Sicut
proximum, sicut fratrem nostrum, ita complacebam <note>(Psal. XXXIV, 14)</note>
            </hi>.
Sed quoniam excellentior ac supra
nostram naturam est divina substantia, praeceptum
<pb n="0032"/>
quo diligamus Deum, a proximi dilectione distinctum
est. Ille enim nobis praebet misericordiam propter
suam bonitatem, nos autem nobis invicem propter illius:
id est, ille nostri miseretur, ut se perfruamur; nos
vero invicem nostri miseremur, ut illo perfruamur.
</p>
          </div3>
        </div2>

<div2>
          <head>CAPUT XXXI.-- <hi>Deus nobis non fruitur, sed utitur.</hi> </head>
<div3>
            <head>34.</head>
            <p>
 Quapropter adhuc ambiguum esse videtur, cum
dicimus ea re nos perfrui, quam diligimus propter
seipsam, et ea re nobis fruendum esse tantum, qua
efficimur beati, caeteris vero utendum. Diligit enim
nos Deus, et multum nobis dilectionem ejus erga nos
divina Scriptura commendat: quomodo ergo diligit?
ut nobis utatur, an ut fruatur? Sed si fruitur, eget
bono nostro, quod nemo sanus dixerit. Omne enim
bonum nostrum vel ipse, vel ab ipso est: cui autem
obscurum vel dubium est, non egere lucem rerum
harum nitore quas ipsa illustraverit? Dicit etiam apertissime
propheta: <hi>Dixi Domino, Deus meus es tu, quoniam
bonorum meorum non eges <note>(Psal. XV, 2)</note>
            </hi>. Non
ergo fruitur nobis, sed utitur. Nam si neque fruitur
neque utitur, non invenio quemadmodum diligat.
</p>
          </div3>
        </div2>

<div2>
          <head>CAPUT XXXII.-- <hi>Deus homine quomodo utatur.</hi> </head>
<div3>
            <head>35.</head>
            <p>
 Sed neque sic utitur ut nos: nam nos res quibus
utimur ad id referimus, ut Dei bonitate perfruamur;
Deus vero ad suam bonitatem usum nostrum
refert. Quia enim bonus est, sumus; et in quantum
sumus, boni sumus. Porro autem quia etiam justus
est, non impune sumus mali; et in quantum mali sumus,
in tantum etiam minus sumus. Ille enim summe
ac primitus est, qui omnino incommutabilis est, et
qui plenissime dicere potuit: <hi>Ego sum qui sum;</hi> et, <hi>Dices eis, Qui est, misit me ad vos 
 <note>(Exod. III, 14)</note>
            </hi>. Ut
caetera quae sunt, et nisi ab illo esse non possint, et
in tantum bona sint, in quantum acceperunt ut sint.
Ille igitur usus qui dicitur Dei, quo nobis utitur, non
ad ejus, sed ad nostram utilitatem refertur, ad ejus
autem tantummodo bonitatem. Cujus autem nos miseremur,
et cui consulimus, ad ejus quidem utilitatem
id facimus, eamque intuemur; sed nescio quomodo
etiam nostra fit consequens, cum eam misericordiam
quam impendimus egenti, sine mercede non relinquit
Deus. Haec autem merces summa est ut ipso perfruamur,
et omnes qui eo fruimur, nobis etiam invicem
in ipso perfruamur.
</p>
          </div3>
        </div2>

<div2>
          <head>CAPUT XXXIII.-- <hi>Quomodo homine frui conveniat.</hi> </head>
<div3>
            <head>36.</head>
            <p>
 Nam si in nobis id facimus, remanemus in via,
et spem beatitudinis nostrae in homine vel in angelo
collocamus. Quod et homo superbus et angelus superbus
arrogant sibi, atque in se aliorum spem gaudent
constitui. Sanctus autem homo et sanctus angelus
etiam fessos nos atque in se acquiescere et
remanere cupientes, reficiunt potius, aut eo sumptu
quem propter nos, aut illo etiam quem propter se
<pb n="0033"/>
acceperunt, acceperunt tamen; atque ita refectos in
illum ire compellunt, quo fruentes pariter beati sumus.
Nam et Apostolus clamat: <hi>Numquid Paulus
crucifixus est pro vobis? aut in nomine Pauli baptizati
estis <note>(I Cor. I, 13)</note>
            </hi>? et, <hi>Neque qui plantat est aliquid,
neque qui rigat, sed qui incrementum dat Deus <note>(Id. III, 7)</note>
            </hi>.
Et angelus hominem se adorantem monet ut potius
illum adoret, sub quo ei Domino etiam ipse conservus
est <note>(Apoc. XIX, 10)</note>.</p>
          </div3>
<div3>
            <head>37.</head>
            <p>
 Cum autem homine in Deo frueris, Deo potius
quam homine frueris. Illo enim frueris quo efficeris
beatus; et ad eum te pervenisse laetaberis, in quo
spem ponis ut venias. Inde ad Philemonem Paulus: <hi>Ita, frater,</hi> 
 inquit, <hi>ego te fruar in Domino <note>(Philem. 20)</note>
            </hi>.
Quod si non addidisset, <hi>in Domino,</hi> et <hi>te fruar</hi> tantum
dixisset, in eo constituisset spem beatitudinis suae.
Quanquam etiam vicinissime dicitur frui, cum delectatione
uti. Cum enim adest quod diligitur, etiam
delectationem secum necesse est gerat: per quam si
transieris, eamque ad illud ubi permanendum est,
retuleris; uteris ea, et abusive, non proprie, diceris
frui. Si vero inhaeseris atque permanseris, finem in
ea ponens laetitiae tuae, tunc vere et proprie frui dicendus
es: quod non faciendum est nisi in illa Trinitate,
id est summo et incommutabili bono.
</p>
          </div3>
        </div2>

<div2>
          <head>CAPUT XXXIV.-- <hi>Prima ad Deum via, Christus.</hi> </head>
<div3>
            <head>38.</head>
            <p>
 Vide quemadmodum cum ipsa Veritas, et Verbum
per quod facta sunt omnia, caro factum esset,
ut habitaret in nobis <note>(Joan. III, 3, 14)</note>, tamen ait
Apostolus: <hi>Et si noveramus Christum secundum carnem,
sed jam non novimus <note>(II Cor. 5, 16)</note>
            </hi>. Ille quippe
qui non solum pervenientibus possessionem, sed
etiam viam praebere se voluit venientibus ad principium
viarum, voluit carnem assumere: unde est
etiam illud, <hi>Dominus creavit me in principio viarum
suarum <note>(Prov. VIII, 22)</note>
            </hi>; ut inde inciperent, qui vellent
venire. Apostolus igitur quamvis adhuc ambularet
in via, et ad palmam supernae vocationis sequeretur
vocantem Deum, tamen ea quae retro sunt
obliviscens, et in ea quae ante sunt extentus <note>(Philipp.
III, 12-14)</note>, jam principium viarum transierat; hoc est,
eo non indigebat, a quo tamen aggrediendum et exordiendum
iter est omnibus qui ad veritatem pervenire,
et in vita aeterna permanere desiderant. Sic enim ait, <hi>Ego sum via, et veritas, et vita 
 <note>(Joan. XIV, 6)</note>
            </hi>; hoc est,
per me venitur, ad me pervenitur, in me permanetur.
Cum enim ad ipsum pervenitur, etiam ad Patrem pervenitur;
quia per aequalem ille cui est aequalis agnoscitur;
vinciente et tanquam agglutinante nos Spiritu
sancto, quo in summo atque incommutabili bono permanere
possimus. Ex quo intelligitur quam nulla res
in via tenere nos debeat, quando nec ipse Dominus,
in quantum via nostra esse dignatus est, tenere nos voluerit,
sed transire; ne rebus temporalibus, quamvis
ab illo pro salute nostra susceptis et gestis, haereamus
infirmiter, sed per eas potius curramus alacriter, ut
<pb n="0034"/>
ad eum ipsum, qui nostram naturam a temporalibus liberavit,
et collocavit ad dexteram Patris, provehi atque
pervehi mereamur.
</p>
          </div3>
        </div2>

<div2>
          <head>CAPUT XXXV.-- <hi>Scripturae plenitudo, finisque, amor Dei et proximi.</hi> </head>
<div3>
            <head>39.</head>
            <p>
 Omnium igitur quae dicta sunt, ex quo de rebus
tractamus, haec summa est, ut intelligatur Legis
et omnium divinarum Scripturarum plenitudo et finis
esse dilectio <note>(Rom. XIII, 10; et I Tim. I, 5)</note> rei qua
fruendum est, et rei quae nobiscum ea re frui potest;
quia ut se quisque diligat, praecepto non opus est. Hoc
ergo ut nossemus atque possemus, facta est tota pro
salute nostra per divinam providentiam dispensatio
temporalis, qua debemus uti, non quasi mansoria
quadam dilectione atque delectatione, sed transitoria
potius, tanquam viae, tanquam vehiculorum, vel
aliorum quorumlibet instrumentorum, aut si quid
congruentius dici potest; ut ea quibus ferimur, propter
illud ad quod ferimur, diligamus.
</p>
          </div3>
        </div2>

<div2>
          <head>CAPUT XXXVI.-- <hi>Interpretatio Scripturae licet vitiosa, non est mendax nec perniciose fallax, si modo utilis sit aedificandae charitati. Corrigendus tamen interpres qui sic fallitur.</hi> </head>
<div3>
            <head>40.</head>
            <p>
 Quisquis igitur Scripturas divinas vel quamlibet
earum partem intellexisse sibi videtur, ita ut eo
intellectu non aedificet istam geminam charitatem
Dei et proximi, nondum intellexit. Quisquis vero talem
inde sententiam duxerit, ut huic aedificandae
charitati sit utilis, nec tamen hoc dixerit quod ille
quem legit eo loco sensisse probabitur, non perniciose
fallitur, nec omnino mentitur. Inest quippe in mentiente
voluntas falsa dicendi: et ideo multos invenimus,
qui mentiri velint; qui autem falli, neminem.
Cum igitur hoc sciens homo faciat, illud nesciens patiatur,
satis in una eademque re apparet illum qui fallitur,
eo qui mentitur esse meliorem; quandoquidem
pati melius est iniquitatem, quam facere: omnis autem
qui mentitur, iniquitatem facit; et si cuiquam
videtur utile aliquando esse mendacium, potest videri
utilem aliquando esse iniquitatem. Nemo enim mentiens,
in eo quod mentitur, servat fidem; nam
hoc utique vult, ut cui mentitur fidem sibi habeat,
quam tamen ei mentiendo non servat: omnis autem
fidei violator, iniquus est. Aut igitur iniquitas aliquando
utilis est, quod fieri non potest; aut mendacium
semper inutile est.</p>
          </div3>
<div3>
            <head>41.</head>
            <p>
 Sed quisquis in Scripturis aliud sentit quam
ille qui scripsit, illis non mentientibus fallitur: sed
tamen, ut dicere coeperam, si ea sententia fallitur,
qua aedificet charitatem, quae finis praecepti est, ita
fallitur, ac si quisquam errore deserens viam, eo tamen
per agrum pergat, quo etiam via illa perducit.
Corrigendus est tamen, et quam sit utilius viam non
deserere demonstrandum est, ne consuetudine deviandi
etiam in transversum aut perversum ire cogatur.
</p>
          </div3>
        </div2>

<div2>
          <head>CAPUT XXXVII.-- <hi>Multum inest periculi in hac interpretatione vitiosa.</hi> </head>

<pb n="0035"/>
<p>Asserendo enim temere quod ille non sensit quem
legit, plerumque incurrit in alia quae illi sententiae
contexere nequeat: quae si vera et certa esse consentit,
illud non possit verum esse quod senserat;
fitque in eo, nescio quomodo, ut amando sententiam
suam, Scripturae incipiat offensior esse quam sibi.
Quod malum si serpere siverit, evertetur ex eo. Per
fidem enim ambulamus, non per speciem <note>(II Cor. V,
7)</note>; titubabit autem fides, si divinarum Scripturarum
vacillat auctoritas: porro fide titubante, charitas
etiam ipsa languescit. Nam si a fide quisque ceciderit,
a charitate etiam necesse est cadat; non enim
potest diligere quod esse non credit: porro si et credit
et diligit, bene agendo et praeceptis morum bonorum
obtemperando efficit, ut etiam speret se ad id
quod diligit esse venturum. Itaque tria haec sunt, quibus
et scientia omnis et prophetia militat, fides, spes,
charitas.</p>
</div2>

<div2>
          <head>CAPUT XXXVIII. <hi>Charitas perpetuo manet.</hi> </head>
<div3>
            <head>42.</head>
            <p>
 Sed fidei succedit species, quam videbimus;
et spei succedit beatitudo ipsa, ad quam perventuri
sumus: charitas autem etiam istis decedentibus augebitur
potius. Si enim credendo diligimus quod nondum
videmus, quanto magis cum videre coeperimus?
et si sperando diligimus quo nondum pervenimus,
quanto magis cum pervenerimus? Inter temporalia
quippe atque aeterna hoc interest, quod temporale
aliquid plus diligitur antequam habeatur, vilescit autem
cum advenerit; non enim satiat animam, cui
vera est et certa sedes aeternitas: aeternum autem
ardentius diligitur adeptum, quam desideratum:
nulli enim desideranti conceditur plus de illo existimare
quam se habet, ut ei vilescat cum minus invenerit;
sed quantum quisque veniens existimare potuerit,
<pb n="0036"/>
plus perveniens inventurus est.
</p>
          </div3>
        </div2>

<div2>
          <head>CAPUT XXXIX.-- <hi>Scripturis non indiget homo fide, spe et charitate instructus.</hi> </head>
<div3>
            <head>43.</head>
            <p>
 Homo itaque fide, spe et charitate subnixus,
eaque inconcusse retinens, non indiget Scripturis
nisi ad alios instruendos. Itaque multi per haec tria
etiam in solitudine sine codicibus vivunt. Unde in illis
arbitror jam impletum esse quod dictum est: <hi>Sive prophetiae
evacuabuntur, sive linguae cessabunt, sive scientia
evacuabitur.</hi> Quibus tamen quasi machinis tanta
fidei et spei et charitatis in eis surrexit instructio, ut
perfectum aliquid tenentes, ea quae sunt ex parte non
quaerant: perfectum sane, quantum in hac vita potest;
nam in comparatione futurae vitae nullius justi et
sancti est vita ista perfecta. Ideo <hi>manent,</hi> inquit, <hi>fides,
spes, charitas; tria haec: major autem horum est charitas <note>(I Cor. XIII, 8, 13)</note>
            </hi>;
quia et cum quisque ad
aeterna pervenerit, duobus istis decedentibus charitas
auctior et certior permanebit.
</p>
          </div3>
        </div2>

<div2>
          <head>CAPUT XL.-- <hi>Qualem lectorem Scriptura postulet.</hi> </head>
<div3>
            <head>44.</head>
            <p>
 Quapropter, cum quisque cognoverit finem praecepti
esse charitatem, <hi>de corde puro, et conscientia
bona, et fide non ficta <note>(I Tim. I, 5)</note>
            </hi>, omnem intellectum
divinarum Scripturarum ad ista tria relaturus,
ad tractationem illorum Librorum securus accedat.
Cum enim diceret, <hi>charitas,</hi> addidit, <hi>de corde puro,</hi> ut
nihil aliud quam id quod diligendum est, diligatur. <hi>Conscientiam</hi> 
 vero <hi>bonam</hi> conjunxit propter spem:
ille enim se ad id quod credit et diligit perventurum
esse desperat, cui malae conscientiae scrupulus inest.
Tertio, <hi>et fide,</hi> inquit, <hi>non ficta.</hi> Si enim fides nostra
mendacio caruerit, tunc et non diligimus quod non
est diligendum, et recte vivendo id speramus, ut nullo
modo spes nostra fallatur. Propterea de rebus continentibus
fidem, quantum pro tempore satis esse arbitratus
sum, dicere volui, quia in aliis voluminibus,
sive per alios sive per nos multa jam dicta sunt. Modus
itaque sit iste libri hujus. Caetera de signis, quantum
Dominus dederit, disseremus.
</p>
          </div3>
        </div2>
      </div1>

<div1>
        <head> <hi>LIBER SECUNDUS.</hi> </head>

<pb n="0035"/>
<p>Jam de signis verbisque Scripturae sacrae sermonem instituit Augustinus, ostenditque hujus germanum sensum plerumque
ideo non percipi, quia signa illa aut ignota sunt, aut ambigua. Quapropter prolato in primis divinorum Librorum
canone, declarare pergit quarum potissimum linguarum peritia, quaenamve disciplinae ac scientiae conferant ad illam
signorum ignorantiam removendam. Ubi data occasione de repudiandis superstitiosis artibus et doctrinis strictim, sed prounde
disputat. Quemadmodum etiam animo comparatus is esse debeat, qui operam studio Scripturarum navaturus sit,
declarat sub initium et ad finem libri.</p>


<div2>
          <head>CAPUT PRIMUM.-- <hi>Signum quid et quotuplex.</hi> </head>
<div3>
            <head>1.</head>
            <p>
 Quoniam de rebus cum scriberem, praemisi commonens
ne quis in eis attenderet nisi quod sunt, non
etiam si quid aliud praeter se significant; vicissim de
signis disserens hoc dico, ne quis in eis attendat quod
sunt, sed potius quod signa sunt, id est, quod significant.
Signum est enim res, praeter speciem quam
ingerit sensibus, aliud aliquid ex se faciens in cogitationem
venire: sicut vestigio viso, transisse animal
cujus vestigium est, cogitamus; et fumo viso, ignem
subesse cognoscimus; et voce animantis audita, affectionem
animi ejus advertimus; et tuba sonante, milites
vel progredi se, vel regredi, et si quid aliud
<pb n="0036"/>
pugna postulat, oportere noverunt.</p>
          </div3>
<div3>
            <head>2.</head>
            <p>
 Signorum igitur alia sunt naturalia, alia data.
Naturalia sunt, quae sine voluntate atque ullo appetitu
significandi, praeter se aliquid aliud ex se cognosci
faciunt, sicuti est fumus significans ignem. Non enim
volens significare id facit, sed rerum expertarum animadversione
et notatione cognoscitur ignem subesse,
etiam si fumus solus appareat. Sed et vestigium transeuntis
animantis ad hoc genus pertinet: et vultus irati
seu tristis affectionem animi significat, etiam nulla ejus
voluntate qui aut iratus aut tristis est; aut si quis alius
<pb n="0037"/>
motus animi vultu indice proditur, etiam nobis non
id agentibus ut prodatur. Sed de hoc toto genere nunc
disserere non est propositum. Quoniam tamen incidit
in partitionem nostram, praeteriri omnino non potuit;
atque id hactenus notatum esse suffecerit.
</p>
          </div3>
        </div2>

<div2>
          <head>CAPUT II.-- <hi>De quo signorum genere hic tractandum.</hi> </head>
<div3>
            <head>3.</head>
            <p>
 Data vero signa sunt, quae sibi quaeque viventia
invicem dant ad demonstrandos, quantum possunt,
motus animi sui, vel sensa, aut intellecta quaelibet.
Nec ulla causa est nobis significandi, id est signi dandi,
nisi ad depromendum et trajiciendum in alterius animum
id quod animo gerit is qui signum dat. Horum
igitur signorum genus, quantum ad homines attinet,
considerare atque tractare statuimus; quia et signa
divinitus data, quae in Scripturis sanctis continentur,
per homines nobis indicata sunt, qui ea conscripserunt.
Habent etiam bestiae quaedam inter se signa,
quibus produnt appetitum animi sui. Nam et gallus
gallinaceus reperto cibo, dat signum vocis gallinae ut
accurrat; et columbus gemitu columbam vocat, vel
ab ea vicissim vocatur; et multa hujusmodi animadverti
solent. Quae utrum, sicut vultus aut dolentis
clamor, sine significandi voluntate sequantur motum
animi, an vere ad significandum dentur, alia quaestio
est, et ad rem quae agitur non pertinet: quam partem
ab hoc opere tanquam non necessariam removemus.
</p>
          </div3>
        </div2>

<div2>
          <head>CAPUT III.-- <hi>Inter signa principatum obtinent verba.</hi> </head>
<div3>
            <head>4.</head>
            <p>
 Signorum igitur quibus inter se homines sua
sensa communicant, quaedam pertinent ad oculorum
sensum, pleraque ad aurium, paucissima ad caeteros
sensus. Nam cum innuimus, non damus signum nisi
oculis ejus quem volumus per hoc signum voluntatis
nostrae participem facere. Et quidam motu manuum
pleraque significant: et histriones omnium membrorum
motibus dant signa quaedam scientibus, et cum
oculis eorum quasi fabulantur; et vexilla draconesque
militares per oculos insinuant voluntatem ducum: et
sunt haec omnia quasi quaedam verba visibilia. Ad
aures autem quae pertinent, ut dixi, plura sunt, in
verbis maxime. Nam et tuba, et tibia, et cithara, dant
plerumque non solum suavem, sed etiam significantem
sonum. Sed haec omnia signa verbis comparata
paucissima sunt. Verba enim prorsus inter homines
obtinuerunt principatum significandi quaecumque animo
concipiuntur, si ea quisque prodere velit. Nam et
odore unguenti Dominus, quo perfusi sunt pedes
ejus, signum aliquod dedit <note>(Joan. XII, 3 et 7)</note>; et Sacramento
corporis et sanguinis sui praegustato, significavit
quod voluit <note>(Luc. XXII, 19, 20)</note>; et cum
mulier tangendo fimbriam vestimenti ejus, salva facta
est, nonnihil significat <note>(Matth. IX, 21)</note>: sed innumerabilis
multitudo signorum, quibus suas cogitationes
<pb n="0038"/>
homines exerunt, in verbis constituta est. Nam illa signa
omnia quorum genera breviter attigi, potui verbis
enuntiare; verba vero illis signis nullo modo possem.
</p>
          </div3>
        </div2>

<div2>
          <head>CAPUT IV.-- <hi>Unde litterae.</hi> </head>
<div3>
            <head>5.</head>
            <p>
 Sed quia verberato aere statim transeunt, nec
diutius manent quam sonant, instituta sunt per litteras
signa verborum. Ita voces oculis ostenduntur,
non per seipsas, sed per signa quaedam sua. Ista igitur
signa non potuerunt communia esse omnibus
gentibus, peccato quodam dissensionis humanae, cum
ad se quisque principatum rapit. Cujus superbiae signum
est erecta illa turris in coelum, ubi homines
impii non solum animos, sed etiam voces dissonas
habere meruerunt <note>(Gen. XI, 1-9)</note>.
</p>
          </div3>
        </div2>

<div2>
          <head>CAPUT V.-- <hi>Diversitas linguarum.</hi> </head>
<div3>
            <head>6.</head>
            <p>
 Ex quo factum est ut etiam Scriptura divina,
qua tantis morbis humanarum voluntatum subvenitur,
ab una lingua profecta, qua opportune potuit
per orbem terrarum disseminari, per varias interpretum
linguas longe lateque diffusa innotesceret gentibus
ad salutem: quam legentes nihil aliud appetunt
quam cogitationes voluntatemque illorum a quibus
conscripta est, invenire, et per illas voluntatem Dei,
secundum quam tales homines locutos credimus.
</p>
          </div3>
        </div2>

<div2>
          <head>CAPUT VI.-- <hi>Obscuritas Scripturae in tropis et figuris quorsum utilis.</hi> </head>
<div3>
            <head>7.</head>
            <p>
 Sed multis et multiplicibus obscuritatibus, et
ambiguitatibus decipiuntur qui temere legunt, aliud
pro alio sentientes; quibusdam autem locis quid vel
falso suspicentur non inveniunt, ita obscure quaedam
dicta densissimam caliginem obducunt. Quod totum
provisum divinitus esse non dubito, ad edomandam
labore superbiam, et intellectum a fastidio revocandum,
cui facile investigata plerumque vilescunt.
Quid enim est, quaeso, quod si quisquam dicat sanctos
esse homines atque perfectos, quorum vita et
moribus Christi Ecclesia de quibuslibet superstitionibus
praecidit eos qui ad se veniunt, et imitatione bonorum
sibimet quodammodo incorporat; qui boni
fideles et veri Dei servi, deponentes onera saeculi, ad
sanctum Baptismi lavacrum venerunt, atque inde
ascendentes conceptione sancti Spiritus fructum dant
geminae charitatis, id est, Dei et proximi: quid est
ergo quod si haec quisque dicat, minus delectat audientem,
quam si ad eumdem sensum locum illum
exponat de Canticis canticorum, ubi dictum est Ecclesiae,
cum tanquam pulchra quaedam femina laudaretur, <hi>Dentes tui sicut grex detonsarum, ascendens de
lavacro, quae omnes geminos creant, et non est sterilis
in eis 
 <note>(Cant. IV, 2)</note>
            </hi>? Num aliud homo discit, quam
cum illud planissimis verbis, sine similitudinis hujus
adminiculo audiret? Et tamen nescio quomodo suavius
intueor sanctos, cum eos quasi dentes Ecclesiae
video praecidere ab erroribus homines, atque in ejus
corpus, emollita duritia, quasi demorsos mansosque
<pb n="0039"/>
transferre. Oves etiam jucundissime agnosco detonsas,
oneribus saecularibus tanquam velleribus positis,
et ascendentes de lavacro, id est de Baptismate, creare
omnes geminos, id est duo praecepta dilectionis, et
nullam esse ab isto sancto fructu sterilem video.</p>
          </div3>
<div3>
            <head>8.</head>
            <p>
 Sed quare suavius videam, quam si nulla de
divinis Libris talis similitudo promeretur, cum res
eadem sit eademque cognitio, difficile est dicere, et
alia quaestio est. Nunc tamen nemo ambigit, et per
similitudines libentius quaeque cognosci, et cum aliqua
difficultate quaesita multo gratius inveniri. Qui enim
prorsus non inveniunt quod quaerunt, fame laborant;
qui autem non quaerunt, quia in promptu habent, fastidio
saepe marcescunt: in utroque autem languor
cavendus est. Magnifice igitur et salubriter Spiritus
sanctus ita Scripturas sanctas modificavit, ut locis
apertioribus fami occurreret, obscurioribus autem fastidia
detergeret. Nihil enim fere de illis obscuritatibus
eruitur, quod non planissime dictum alibi reperiatur.
</p>
          </div3>
        </div2>

<div2>
          <head>CAPUT VII.-- <hi>Gradus ad sapientiam: primus, timor; secundus, pietas; tertius, scientia; quartus, fortitudo; quintus, consilium; sextus, purgatio cordis; septimus gradus seu finis, sapientia.</hi> </head>
<div3>
            <head>9.</head>
            <p>
 Ante omnia igitur opus est Dei timore converti
ad cognoscendam ejus voluntatem, quid nobis appetendum
fugiendumque praecipiat. Timor autem iste
cogitationem de nostra mortalitate et de futura morte
necesse est incutiat, et quasi clavatis carnibus omnes
superbiae motus ligno crucis affigat. Deinde mitescere
opus est pietate, neque contradicere divinae Scripturae
sive intellectae, si aliqua vitia nostra percutit; sive
non intellectae, quasi nos melius sapere meliusque praecipere
 possimus: sed cogitare potius et credere id esse
melius et verius quod ibi scriptum est, etiam si lateat,
quam id quod nos per nosmetipsos sapere possumus.</p>
          </div3>
<div3>
            <head>10.</head>
            <p>
 Post istos duos gradus timoris atque pietatis ad
tertium venitur scientiae gradum, de quo nunc agere
institui. Nam in eo se exercet omnis divinarum Scripturarum
studiosus, nihil in eis aliud inventurus quam
diligendum esse Deum propter Deum, et proximum
propter Deum: et illum quidem ex toto corde, ex
tota anima, ex tota mente diligere; proximum vero
tanquam seipsum <note>(Matth. XXII, 37 et 39)</note>, id est,
ut tota proximi, sicut etiam nostri, dilectio referatur
in Deum. De quibus duobus praeceptis, cum de rebus
ageremus, libro superiore tractavimus. Necesse est
ergo, ut primo se quisque in Scripturis inveniat amore
hujus saeculi, hoc est, temporalium rerum, implicatum,
longe sejunctum esse a tanto amore Dei et tanto amore
proximi, quantum Scriptura ipsa praescribit. Tum vero
ille timor quo cogitat de judicio Dei, et illa pietas qua
non potest nisi credere et cedere auctoritati sanctorum
Librorum, cogit eum seipsum lugere. Nam ista scientia
bonae spei hominem non se jactantem, sed lamentantem
facit: quo affectu impetrat sedulis precibus consolationem
divini adjutorii, ne desperatione frangatur, et
esse incipit in quarto gradu, hoc est fortitudinis, quo
esuritur et sititur justitia. Hoc enim affectu ab omni
<pb n="0040"/>
mortifera jucunditate rerum transeuntium sese extrahit,
et inde se avertens convertit ad dilectionem
aeternorum, incommutabilem scilicet unitatem eamdemque
Trinitatem.</p>
          </div3>
<div3>
            <head>11.</head>
            <p>
 Quam ubi aspexerit, quantum potest, in longinqua
radiantem, suique aspectus infirmitate sustinere
se illam lucem non posse persenserit; in quinto gradu,
hoc est in consilio misericordiae, purgat animam tumultuantem
quodammodo atque obstrepentem sibi de
appetitu inferiorum conceptis sordibus. Hic vero se
in dilectione proximi guaviter exercet, in eaque
perficitur; et spe jam plenus atque integer viribus,
cum pervenerit usque ad inimici dilectionem,
ascendit in sextum gradum, ubi jam ipsum oculum
purgat, quo videri Deus potest, quantum potest ab iis
qui huic saeculo moriuntur quantum possunt. Nam in
tantum vident, in quantum moriuntur huic saeculo;
in quantum autem huic vivunt, non vident. Et ideo
quamvis jam certior, et non solum tolerabilior, sed
etiam jucundior species lucis illius incipiat apparere;
in aenigmate adhuc tamen et per speculum videri dicitur <note>(I Cor. XIII, 12,)</note>,
quia magis per fidem quam per
speciem ambulatur, cum in hac vita peregrinamur <note>(II Cor. V, 6, 7)</note>,
quamvis conversationem habeamus
in coelis <note>(Philipp. III, 20.)</note> In hoc autem gradu ita
purgat oculum cordis, ut veritati ne ipsum quidem
praeferat aut conferat proximum; ergo nec seipsum,
quia nec illum quem diligit sicut seipsum. Erit ergo
iste sanctus tam simplici corde atque mundato, ut
neque hominibus placendi studio detorqueatur a vero,
nec respectu devitandorum quorumlibet incommodorum
suorum, quae adversantur huic vitae. Talis filius
ascendit ad sapientiam, quae ultima et septima est,
qua pacatus tranquillusque perfruitur. Initium enim
sapientiae timor Domini <note>(Psal. CX, 10, et Eccli. I, 16)</note>.
Ab illo enim usque ad ipsam per hos gradus tenditur,
et venitur.
</p>
          </div3>
        </div2>

<div2>
          <head>CAPUT VIII.-- <hi>Libri canonici.</hi> </head>
<div3>
            <head>12.</head>
            <p>
 Sed nos ad tertium illum gradum considerationem
referamus, de quo disserere quod Dominus suggesserit,
atque tractare instituimus. Erit igitur divinarum
Scripturarum solertissimus indagator, qui primo
totas legerit, notasque habuerit, et si nondum intellectu,
jam tamen lectione, duntaxat eas quae appellantur
canonicae. Nam caeteras securius leget fide
veritatis instructus, ne praeoccupent imbecillem animum,
et periculosis mendaciis atque phantasmatibus
eludentes praejudicent aliquid contra sanam intelligentiam.
In canonicis autem Scripturis, Ecclesiarum
catholicarum quamplurium auctoritatem sequatur; inter
quas sane illae sint, quae apostolicas Sedes habere
et Epistolas accipere meruerunt. Tenebit igitur hunc
modum in Scripturis canonicis, ut eas quae ab omnibus
accipiuntur Ecclesiis catholicis, praeponat eis quas
quaedam non accipiunt: in eis vero quae non accipiuntur
ab omnibus, praeponat eas quas plures gravioresque
accipiunt, eis quas pauciores minorisque
auctoritatis Ecclesiae tenent. Si autem alias invenerit
a pluribus, alias a gravioribus haberi, quanquam hoc
<pb n="0041"/>
facile invenire non possit, aequalis tamen auctoritatis
eas habendas puto.</p>
          </div3>
<div3>
            <head>13.</head>
            <p>
 Totus autem canon Scripturarum, in quo istam
considerationem versandam dicimus, his libris continetur: 
Quinque Moyseos, id est Genesi, Exodo,
Levitico, Numeris, Deuteronomio; et uno libro Jesu
Nave, uno Judicum, uno libello qui appellatur Ruth,
qui magis ad Regnorum principium videtur pertinere;
deinde quatuor Regnorum, et duobus Paralipomenon,
non consequentibus, sed quasi a latere adjunctis simulque
pergentibus. Haec est historia, quae sibimet
annexa tempora continet, atque ordinem rerum: sunt
aliae tanquam ex diverso ordine, quae neque huic ordini,
neque inter se connectuntur, sicut est Job, et
Tobias, et Esther, et Judith, et Machabaeorum libri
duo, et Esdrae duo, qui magis subsequi videntur ordinatam
illam historiam usque ad Regnorum vel Paralipomenon
terminatam: deinde Prophetae, in quibus
David unus liber Psalmorum; et Salomonis tres, Proverbiorum,
Cantica canticorum, et Ecclesiastes. Nam
illi duo libri, unus qui Sapientia, et alius qui Ecclesiasticus
inscribitur, de quadam similitudine Salomonis
esse dicuntur: nam Jesus Sirach eos conscripsisse
constantissime perhibetur, qui tamen quoniam in
auctoritatem recipi meruerunt, inter propheticos numerandi
sunt. Reliqui sunt eorum libri, qui proprie
Prophetae appellantur, duodecim Prophetarum libri
singuli, qui connexi sibimet, quoniam nunquam sejuncti
sunt, pro uno habentur: quorum Prophetarum
nomina sunt haec, Osee, Joel, Amos, Abdias, Jonas,
Michaeas, Nahum, Habacuc, Sophonias, Aggaeus, Zacharias,
Malachias: deinde quatuor Prophetae sunt
majorum voluminum, Isaias, Jeremias, Daniel, Ezechiel.
His quadraginta quatuor libris Testamenti Veteris
terminatur auctoritas: Novi autem, quatuor
libris Evangelii, secundum Matthaeum, secundum
Marcum, secundum Lucam, secundum Joannem;
quatuordecim Epistolis Pauli apostoli, ad Romanos,
ad Corinthios duabus, ad Galatas, ad Ephesios, ad
Philippenses, ad Thessalonicenses duabus, ad Colossenses,
ad Timotheum duabus, ad Titum, ad Philemonem,
ad Hebraeos; Petri duabus; tribus Joannis;
una Judae, et una Jacobi; Actibus Apostolorum
libro uno, et Apocalypsi Joannis libro uno.
</p>
          </div3>
        </div2>

<div2>
          <head>CAPUT IX.-- <hi>Qua ratione vacandum studio Scripturae.</hi> </head>
<div3>
            <head>14.</head>
            <p>
 In his omnibus libris timentes Deum et pietate
<pb n="0042"/>mansueti, quaerunt voluntatem Dei. Cujus operis et
laboris prima observatio est, ut diximus, nosse istos
libros, etsi nondum ad intellectum, legendo tamen
vel mandare memoriae, vel omnino incognitos non habere.
Deinde illa quae in eis aperte posita sunt, vel
praecepta vivendi, vel regulae credendi, solertius diligentiusque
investiganda sunt: quae tanto quisque plura
invenit, quanto est intelligentiae capacior. In iis enim
quae aperte in Scripturis posita sunt, inveniuntur illa
omnia quae continent fidem, moresque vivendi, spem
scilicet atque charitatem, de quibus libro superiore
tractavimus. Tum vero, facta quadam familiaritate
cum ipsa lingua divinarum Scripturarum, in ea quae
obscura sunt aperienda et discutienda pergendum est,
ut ad obscuriores locutiones illustrandas de manifestioribus
sumantur exempla, et quaedam certarum
sententiarum testimonia dubitationem incertis auferant.
In qua re memoria valet plurimum: quae si defuerit,
non potest his praeceptis dari.
</p>
          </div3>
        </div2>

<div2>
          <head>CAPUT X.-- <hi>Scripturam contingit non intelligi ob ignota signa vel ambigua.</hi> </head>
<div3>
            <head>15.</head>
            <p>
 Duabus autem causis non intelliguntur quae
scripta sunt, si aut ignotis, aut ambiguis signis obteguntur.
Sunt autem signa vel propria, vel translata.
Propria dicuntur, cum his rebus significandis adhibentur,
propter quas sunt instituta; sicut dicimus bovem,
cum intelligimus pecus, quod omnes nobiscum latinae
linguae homines hoc nomine vocant. Translata
sunt, cum et ipsae res quas propriis verbis significamus,
ad aliud aliquid significandum usurpantur: sicut
dicimus bovem, et per has duas syllabas intelligimus
pocus quod isto nomine appellari solet; sed rursus
per illud pecus intelligimus evangelistam, quem significavit
Scriptura, interpretante Apostolo, dicens, <hi>Bovem
triturantem non infrenabis <note>(I Cor. IX, 9)</note>
            </hi>.
</p>
          </div3>
        </div2>

<div2>
          <head>CAPUT XI.-- <hi>Ut ignorantia signorum tollatur, necessaria est linguarum cognitio, ac praesertim graecae et hebraeae.</hi> </head>
<div3>
            <head>16.</head>
            <p>
 Contra ignota signa propria magnum remedium
est linguarum cognitio. Et latinae quidem linguae homines,
quos nunc instruendos suscepimus, duabus aliis
ad Scripturarum divinarum cognitionem opus habent,
hebraea scilicet et graeca; ut ad exemplaria praecedentia
recurratur, si quam dubitationem attulerit latinorum
interpretum infinita varietas. Quanquam et hebraea
verba non interpretata saepe inveniamus in libris,
sicut Amen, et Alleluia, et Racha, et Hosanna,
et si qua sunt alia: quorum partim propter sanctiorem
auctoritatem, quamvis interpretari potuissent,
servata est antiquitas, sicut est Amen, et Alleluia;
partim vero in aliam linguam transferri non potuisse
dicuntur, sicut alia duo quae posuimus. Sunt enim
quaedam verba certarum linguarum, quae in usum alterius
<pb n="0043"/>
linguae per interpretationem transire non possint.
Et hoc maxime interjectionibus accidit, quae
verba motum animi significant potius, quam sententiae
conceptae ullam particulam; nam et haec duo talia
esse perhibentur: dicunt enim Racha indignantis
esse vocem, Hosanna laetantis. Sed non propter haec
pauca, quae notare atque interrogare facillimum est,
sed propter diversitates, ut dictum est, interpretum,
illarum linguarum est cognitio necessaria. Qui enim
Scripturas ex hebraea lingua in graecam verterunt,
numerari possunt; latini autem interpretes nullo
modo. Ut enim cuique primis fidei temporibus in manus
venit codex graecus, et aliquantulum facultatis sibi
utriusque linguae habere videbatur, ausus est interpretari,
</p>
          </div3>
        </div2>

<div2>
          <head>CAPUT XII.-- <hi>Diversitas interpretationum utilis. Ex verborum ambiguitate ut accidit error interpretam.</hi> </head>
<div3>
            <head>17.</head>
            <p>
 Quae quidem res plus adjuvit intelligentiam,
quam impedivit, si modo legentes non sint negligentes.
Nam nonnullas obscuriores sententias plurium
codicum saepe manifestavit inspectio, sicut illud Isaiae
prophetae unus interpres ait, <hi>Et domesticos seminis tui
ne despexeris;</hi> alius autem ait, <hi>Et carnem tuam ne despexeris <note>(Isai. LVIII, 7)</note>
            </hi>:
uterque sibimet invicem attestatus
est. Namque alter ex altero exponitur, quia et
caro posset accipi proprie, ut corpus suum quisque ne
despiceret, se putaret admonitum; et domestici seminis
translate, Christiani possent intelligi, ex eodem
verbi semine nobiscum spiritualiter nati: nunc autem
collato interpretum sensu, probabilior occurrit
sententia proprie de consanguineis non despiciendis
esse praeceptum, quoniam domesticos seminis cum ad
carnem retuleris, consanguinei potissimum occurrunt;
unde esse arbitror illud Apostoli quod ait, <hi>Si quo
modo ad aemulationem adducere potuero carnem meam,
ut salvos faciam aliquos ex illis <note>(Rom. XI, 14)</note>
            </hi>; id est,
ut aemulando eos qui crediderant, et ipsi crederent.
Carnem enim suam dixit Judaeos, propter consanguinitatem.
Item illud ejusdem Isaiae prophetae, <hi>Nisi credideritis,
non intelligetis;</hi> alius interpretatus est, <hi>Nisi
credideritis, non permanebitis <note>(Isai. VII, 9)</note>
            </hi>: quis horum
verba secutus sit, nisi exemplaria linguae praecedentis
legantur, incertum est. Sed tamen ex utroque
magnum aliquid insinuatur scienter legentibus.
Difficile est enim ita diversos a se interpretes fieri, ut
non se aliqua vicinitate contingant. Ergo, quoniam intellectus
in specie sempiterna est, fides vero in rerum
temporalium quibusdam cunabulis quasi lacte
alit parvulos; nunc autem per fidem ambulamus, non
per speciem <note>(II Cor. V, 7)</note>; nisi autem per fidem ambulaverimus, ad speciem pervenire non poterimus quae
non transit, sed permanet, per intellectum purgatum
nobis cohaerentibus veritati: propterea ille ait, <hi>Nisi
credideritis, non permanebitis;</hi> ille vero, <hi>Nisi credideritis,
non intelligetis.</hi> </p>
          </div3>
<div3>
            <head>18.</head>
            <p>
 Et ex ambiguo linguae praecedentis plerumque
interpres fallitur, cui non bene nota sententia est, et
eam significationem transfert, quae a sensu scriptoris
<pb n="0044"/>
penitus aliena est: sicut quidam codices habent, <hi>Acuti
pedes eorum ad effundendum sanguinem;</hi> <foreign xml:lang="greek"></foreign> enim et
acutum apud Graecos, et velocem significat. Ille ergo
vidit sententiam, qui transtulit, <hi>Veloces pedes eorum
ad effundendum sanguinem <note>(Psal. XIII, 3)</note>
            </hi>; ille autem
alius ancipiti signo in aliam partem raptus erravit. Et
talia quidem non obscura, sed falsa sunt: quorum alia
conditio est; non enim intelligendos, sed emendandos
tales codices potius praecipiendum est. Hinc est etiam
illud, quoniam <foreign xml:lang="greek"></foreign> graece vitulas dicitur, <foreign xml:lang="greek"></foreign>
quidam non intellexerunt esse <hi>plantationes,</hi> et <hi>vitulamina</hi> 
interpretati sunt: qui error tam multos codices
praeoccupavit, ut vix inveniatur aliter scriptum; et
tamen sententia manifestissima est, quia clarescit consequentibus
verbis: namque, <hi>Adulterinae plantationes
non dabunt radices altas <note>(Sap. IV, 3)</note>
            </hi>, convenientius
dicitur quam, <hi>vitulamina,</hi> quae pedibus in terra gradiuntur,
et non haerent radicibus. Hanc translationem
in eo loco etiam caetera contexta custodiunt.
</p>
          </div3>
        </div2>

<div2>
          <head>CAPUT XIII.-- <hi>Interpretationis vitium unde emendari possit.</hi> </head>
<div3>
            <head>19.</head>
            <p>
 Sed quoniam et quae sit ipsa sententia, quam
plures interpretes pro sua quisque facultate atque judicio
conantur eloqui, non apparet, nisi in ea lingua
inspiciatur quam interpretantur; et plerumque a sensu
auctoris devius aberrat interpres, si non sit doctissimus:
aut linguarum illarum, ex quibus in latinam
Scriptura pervenit, petenda cognitio est; aut habendae
interpretationes eorum qui se verbis nimis obstrinxerunt;
non quia sufficiunt, sed ut ex eis veritas
vel error detegatur aliorum, qui non magis verba
quam sententias interpretando sequi maluerunt. Nam
non solum verba singula, sed etiam locutiones saepe
transferuntur, quae omnino in latinae linguae usum, si
quis consuetudinem veterum qui latine locuti sunt,
tenere voluerit, transire non possunt. Quae aliquando
intellectui nihil adimunt, sed offendunt tamen eos qui
plus delectantur rebus, cum etiam in earum signis
sua quaedam servatur integritas. Nam soloecismus qui
dicitur, nihil aliud est quam cum verba non ea lege
sibi coaptantur, qua coaptaverunt qui priores nobis
non sine auctoritate aliqua locuti sunt. Utrum enim
Inter homines, an, Inter hominibus dicatur, ad rerum
non pertinet cognitorem. Item barbarismus quid aliud
est, nisi verbum non eis litteris vel sono enuntiatum,
quo ab eis qui latine ante nos locuti sunt, enuntiari
solet? Utrum enim Ignoscere producta an correpta
tertia syllaba dicatur, non multum curat qui peccatis
suis Deum ut ignoscat petit, quolibet modo illud verbum
sonare potuerit. Quid est ergo integritas locutionis,
nisi alienae consuetudinis conservatio, loquentium
veterum auctoritate firmatae.</p>
          </div3>
<div3>
            <head>20.</head>
            <p>
 Sed tamen eo magis inde offenduntur homines,
quo infirmiores sunt; et eo sunt infirmiores, quo doctiores
videri volunt, non rerum scientia qua aedificamur,
<pb n="0045"/>
sed signorum qua non inflari omnino difficile
est, cum et ipsa rerum scientia saepe cervicem erigat,
nisi dominico reprimatur jugo. Quid enim obest intellectori,
quod ita scriptum est: <hi>Quae est terra in qua
isti insidunt super eam, si bona est an nequam; et quae
sunt civitates in quibus ipsi inhabitant in ipsis <note>(Num.
XIII, 20)</note>
            </hi>? Quam locutionem magis alienae linguae esse
arbitror, quam sensum aliquem altiorem. Illud etiam
quod jam auferre non possumus de ore cantantium
populorum, <hi>Super ipsum autem floriet sanctificatio mea <note>(Psal. CXXXI, 18)</note>
            </hi>,
nihil profecto sententiae detrahit:
auditor tamen peritior mallet hoc corrigi, ut non <hi>floriet,</hi> 
sed <hi>florebit</hi> diceretur; nec quidquam impedit correctionem,
nisi consuetudo cantantium. Ista ergo facile
etiam contemni possunt, si quis ea cavere noluerit,
quae sano intellectui nihil detrahunt. At vero illud
quod ait Apostolus, <hi>Quod stultum est Dei, sapientius
est hominibus; et quod infirmum est Dei, fortius est hominibus <note>(I Cor. I, 25)</note>
            </hi>:
si quis in eo graecam locutionem
servare voluisset, ut diceret, Quod stultum est
Dei, sapientius est hominum; et quod infirmum est
Dei, fortius est hominum; iret quidem vigilantis lectoris
intentio in sententiae veritatem, sed tamen aliquis
tardior aut non intelligeret, aut etiam perverse
intelligeret. Non enim tantum vitiosa locutio est in
latina lingua talis, verum et in ambiguitatem cadit;
ut quasi hominum stultum vel hominum infirmum sapientius
vel fortius videatur esse quam Dei. Quanquam
et illud, <hi>sapientius est hominibus,</hi> non caret ambiguo,
etiamsi soloecismo caret. Utrum enim his <hi>hominibus</hi> 
ab eo quod est, Huic homini; an his <hi>hominibus</hi> ab eo
quod est, Ab hoc homine, dictum sit, non apparet
nisi illuminatione sententiae. Melius itaque dicitur,
Sapientius est quam homines, et fortius est quam
homines.
</p>
          </div3>
        </div2>

<div2>
          <head>CAPUT XIV.-- <hi>Ignoti verbi et ignotae locutionis unde eruenda cognitio.</hi> </head>
<div3>
            <head>21.</head>
            <p>
 De ambiguis autem signis post loquemur; nunc
de incognitis agimus, quorum duae formae sunt, quantum
ad verba pertinet. Namque aut ignotum verbum
facit haerere lectorem, aut ignota locutio. Quae si ex
alienis linguis veniunt, aut quaerenda sunt ab earum
linguarum hominibus, aut eaedem linguae, si et otium
est et ingenium, ediscendae, aut plurium interpretum
consulenda collatio est. Si autem ipsius linguae
nostrae aliqua verba locutionesque ignoramus, legendi
consuetudine audiendique innotescunt. Nulla sane sunt
magis mandanda memoriae, quam illa verborum locutionumque
genera quae ignoramus; ut cum vel peritior
occurrerit de quo quaeri possint, vel talis lectio
quae vel ex praecedentibus vel consequentibus vel
utrisque ostendat quam vim habeat, quidve significet
quod ignoramus, facile adjuvante memoria possimus
advertere et discere. Quanquam tanta est vis consuetudinis
etiam ad discendum, ut qui in Scripturis sanctis
quodammodo nutriti educatique sunt, magis alias
locutiones mirentur, easque minus latinas putent,
quam illas quas in Scripturis didicerunt, neque in latinae
linguae auctoribus reperiuntur. Plurimum hic quoque
<pb n="0046"/>
juvat interpretum numerositas collatis codicibus
inspecta atque discussa; tantum absit falsitas: nam
codicibus emendandis primitus debet invigilare solertia
eorum qui Scripturas divinas nosse desiderant, ut
emendatis non emendati cedant, ex uno duntaxat interpretationis
genere venientes.
</p>
          </div3>
        </div2>

<div2>
          <head>CAPUT XV.-- <hi>Commendatur Itala versio latina, et graeca Septuaginta interpretum.</hi> </head>
<div3>
            <head>22.</head>
            <p>
 In ipsis autem interpretationibus, Itala caeteris
praeferatur; nam est verborum tenacior cum perspicuitate
sententiae. Et latinis quibuslibet emendandis,
graeci adhibeantur, in quibus Septuaginta interpretum,
quod ad Vetus Testamentum attinet, excellit auctoritas
; qui jam per omnes peritiores Ecclesias tanta
praesentia sancti Spiritus interpretati esse dicuntur, ut
os unum tot hominum fuerit. Qui si, ut fertur, multique
non indigni fide praedicant, singuli cellis etiam
singulis separati cum interpretati essent, nihil in alicujus
eorum codice inventum est quod non iisdem
verbis eodemque verborum ordine inveniretur in caeteris;
quis huic auctoritati conferre aliquid, nedum
praeferre audeat? Si autem contulerunt ut una omnium
communi tractatu judicioque vox fieret, nec sic quidem
quemquam unum hominem qualibet peritia, ad
emendandum tot seniorum doctorumque consensum
aspirare oportet aut decet. Quamobrem, etiamsi aliquid
aliter in hebraeis exemplaribus invenitur quam isti
posuerunt, cedendum esse arbitror divinae dispensationi
quae per eos facta est, ut libri quos gens Judaea
caeteris populis, vel religione vel invidia prodere nolebat,
credituris per Dominum Gentibus ministra regis
Ptolemaei potestate tanto ante proderentur. Itaque fieri
potest ut sic illi interpretati sint, quemadmodum congruere
Gentibus ille qui eos agebat, et qui unum os
omnibus fecerat, Spiritus sanctus judicavit. Sed tamen,
ut superius dixi, horum quoque interpretum qui verbis
tenacius inhaeserunt, collatio non est inutilis ad explanandam
saepe sententiam. Latini ergo, ut dicere
coeperam, codices Veteris Testamenti, si necesse fuerit,
graecorum auctoritate emendandi sunt, et eorum
potissimum qui cum Septuaginta essent, ore uno interpretati
esse perhibentur. Libros autem Novi Testamenti,
si quid in latinis varietatibus titubat, graecis
cedere oportere non dubium est, et maxime qui apud
Ecclesias doctiores et diligentiores reperiuntur.
</p>
          </div3>
        </div2>

<div2>
          <head>CAPUT XVI.-- <hi>Ut translata signa intelligantur juvat tum linguarum notitia, tum rerum.</hi> </head>
<div3>
            <head>23.</head>
            <p>
 In translatis vero signis si qua forte ignota
<pb n="0047"/>
cogunt haerere lectorem, partim linguarum notitia,
partim rerum, investiganda sunt. Aliquid enim ad similitudinem
valet, et procul dubio secretum quiddam
insinuat Siloa piscina, ubi faciem lavare jussus est cui
oculos Dominus luto de sputo facto inunxerat <note>(Joan.
IX, 7)</note>: quod tamen nomen linguae incognitae, nisi Evangelista
interpretatus esset, tam magnus intellectus lateret.
Sic etiam multa, quae ab auctoribus eorumdem
Librorum interpretata non sunt, nomina hebraea, non
est dubitandum habere non parvam vim atque adjutorium
ad solvenda aenigmata Scripturarum, si quis
ea possit interpretari: quod nonnulli ejusdem linguae
periti viri, non sane parvum beneficium posteris contulerunt,
qui separata de Scripturis eadem omnia verba
interpretati sunt; et quid sit Adam, quid Eva, quid
Abraham, quid Moyses; sive etiam locorum nomina,
quid sit Jerusalem, vel Sion, vel Jericho, vel Sina,
vel Libanus, vel Jordanis; vel quaecumque alia in illa
lingua nobis sunt incognita nomina: quibus apertis et
interpretatis, multae in Scripturis figuratae locutiones
manifestantur.</p>
          </div3>
<div3>
            <head>24.</head>
            <p>
 Rerum autem ignorantia facit obscuras figuratas
locutiones, cum ignoramus vel animantium, vel
lapidum, vel herbarum naturas, aliarumve rerum,
quae plerumque in Scripturis similitudinis alicujus gratia
ponuntur. Nam et de serpente quod notum est,
totum corpus eum pro capite objicere ferientibus,
quantum illustrat sensum illum, quo Dominus jubet
astutos nos esse sicut serpentes <note>(Matth. X, 16)</note>; ut scilicet
pro capite nostro, quod est Christus, corpus potius
persequentibus offeramus, ne fides christiana tanquam
necetur in nobis, si parcentes corpori negemus Deum!
vel illud, quod per cavernae angustias coarctatus, deposita
veteri tunica vires novas accipere dicitur, quantum
concinit ad imitandam ipsam serpentis astutiam, exuendumque
ipsum veterem hominem, sicut Apostolus
dicit, ut induamur novo <note>(Ephes. IV, 22, 24; Coloss. III, 9,
10)</note>; et exuendum per angustias, dicente Domino, <hi>Intrate per angustam portam 
 <note>(Matth. VII, 13)</note>
            </hi>! Ut ergo
notitia naturae serpentis illustrat multas similitudines
quas de hoc animante dare Scriptura consuevit; sic
ignorantia nonnullorum animalium quae non minus per
similitudines commemorat, impedit plurimum intellectorem.
Sic lapidum, sic herbarum, vel quaecumque
tenentur radicibus. Nam et carbunculi notitia, quod
lucet in tenebris, multa illuminat etiam obscura librorum,
ubicumque propter similitudinem ponitur; et
ignorantia berylli vel adamantis claudit plerumque intelligentiae
fores. Nec aliam ob causam facile est intelligere
pacem perpetuam significari oleae ramusculo,
quem rediens ad arcam columba pertulit <note>(Gen. VIII,
11)</note>, nisi quia novimus et olei lenem contactum non
facile alieno humore corrumpi, et arborem ipsam frondere
perenniter. Multi autem propter ignorantiam
hyssopi, dum nesciunt quam vim habeat, vel ad purgandum
pulmonem, vel, ut dicitur, ad saxa radicibus
<pb n="0048"/>
penetranda, cum sit herba brevis atque humilis, omnino
invenire non possunt quare sit dictum, <hi>Asperges
me hyssopo, et mundabor <note>(Psal. L, 9)</note>
            </hi>.</p>
          </div3>
<div3>
            <head>25.</head>
            <p>
 Numerorum etiam imperitia multa facit non intelligi,
translate ac mystice posita in Scripturis. Ingenium
quippe, ut ita dixerim, ingenuum non potest non
moveri quid sibi velit quod et Moyses, et Elias, et ipse
Dominus quadraginta diebus jejunaverunt <note>(Exod. XXIV,
18; III Reg. XIX, 8; et Matth. IV, 2)</note>. Cujus actionis
figuratus quidam nodus, nisi hujus numeri cognitione
et consideratione, non solvitur. Habet enim denarium
quater, tanquam cognitionem omnium rerum
intextam temporibus. Quaternario namque numero et
diurna et annua curricula peraguntur: diurna matutinis,
meridianis, vespertinis, nocturnisque horarum
spatiis; annua vernis, aestivis, autumnalibus, hiemalibusque
mensibus. A temporum autem delectatione
dum in temporibus vivimus, propter aeternitatem in
qua vivere volumus, abstinendum et jejunandum est:
quamvis temporum cursibus ipsa nobis insinuetur
doctrina contemnendorum temporum et appetendorum
aeternorum. Porro autem denarius numerus Creatoris
atque creaturae significat scientiam: nam trinitas
Creatoris est, septenarius autem numerus creaturam
indicat, propter vitam et corpus. Nam in illa tria
sunt, unde etiam toto corde, tota anima, tota mente
diligendus est Deus <note>(Id. XXII, 37)</note>; in corpore autem
quatuor manifestissima apparent, quibus constat,
elementa. In hoc ergo denario dum temporaliter nobis
insinuatur, id est, quater ducitur, caste et continenter,
a temporum delectatione vivere, hoc est quadraginta
diebus jejunare monemur. Hoc Lex, cujus
persona est in Moyse, hoc Prophetia, cujus personam
gerit Elias, hoc ipse Dominus monet; qui tanquam
testimonium habens ex Lege et Prophetis, medius inter
illos in monte, tribus discipulis videntibus atque
stupentibus, claruit <note>(Id., XVII, 2, 3)</note>. Deinde ita quaeritur
quomodo quinquagenarius de quadragenario numero
existat, qui non mediocriter in nostra religione
sacratus est propter Pentecosten <note>(Act. II)</note>, et quomodo
ter ductus propter tria tempora, ante Legem, sub
Lege, sub Gratia, vel propter nomen Patris, et Filii,
et Spiritus sancti, adjuncta eminentius ipsa Trinitate,
ad purgatissimae Ecclesiae mysterium referatur, perveniatque
ad centum quinquaginta tres pisces, quos
retia post resurrectionem Domini in dexteram partem
missa ceperunt <note>(Joan. XXI, 11)</note>. Ita multis aliis atque
aliis numerorum formis quaedam similitudinum in sanctis
Libris secreta ponuntur, quae propter numerorum
imperitiam legentibus clausa sunt.</p>
          </div3>
<div3>
            <head>26.</head>
            <p>
 Non pauca etiam claudit atque obtegit nonnullarum
rerum musicarum ignorantia. Nam et de psalterii
et citharae differentia, quidam non inconcione
aliquas rerum figuras aperuit: et decem chordarum
psalterium <note>(Psal. XXXII, 2; et Psal. XCI, 4)</note>, non importune
inter doctos quaeritur utrum habeat aliquam
musicae legem, quae ad tantum nervorum numerum
cogat; an vero, si non habet, eo ipso magis sacrate
accipiendus sit ipse numerus, vel propter decalogum
<pb n="0049"/>
Legis, de quo item numero si quaeratur, nonnisi ad
Creatorem creaturamque referendus est, vel propter
superius expositum ipsum denarium. Et ille numerus
aedificationis templi, qui commemoratur in Evangelio,
quadraginta scilicet et sex annorum <note>(Joan. II, 20)</note>,
nescio quid musicum sonat; et relatus ad fabricam
Dominici corporis, propter quam templi mentio facta
est, cogit nonnullos haereticos confiteri Filium Dei
non falso, sed vero et humano corpore indutum: et
numerum quippe et musicam plerisque locis in sanctis
Scripturis honorabiliter posita invenimus.
</p>
          </div3>
        </div2>

<div2>
          <head>CAPUT XVII.-- <hi>Origo fabulae Musarum novem.</hi> </head>
<div3>
            <head>27.</head>
            <p>
 Non enim audiendi sunt errores gentilium superstitionum,
qui novem Musas Jovis et Memoriae
filias esse finxerunt. Refellit eos Varro, quo nescio
utrum apud eos quisquam talium rerum doctior vel
curiosior esse possit. Dicit enim civitatem nescio
quam, non enim nomen recolo, locasse apud tres artifices
terna simulacra Musarum, quod in templo Apollinis
donum poneret, ut quisquis artificum pulchriora
formasset, ab illo potissimum electa emeret. Itaque
contigisse ut opera sua quoque illi artifices aeque pulchra
explicarent, et placuisse civitati omnes novem,
atque omnes esse emptas, ut in Apollinis templo dedicarentur;
quibus postea dicit Hesiodum poetam imposuisse
vocabula. Non ergo Jupiter novem Musas genuit,
sed tres fabri ternas creaverunt. Tres autem
non propterea illa civitas locaverat, quia in somnis
eas viderat, aut tot se cujusquam illorum oculis demonstraverant;
sed quia facile erat animadvertere
omnem sonum, quae materies cantilenarum est, triformem
esse natura. Aut enim voce editur, sicuti eorum
est qui faucibus sine organo canunt; aut flatu,
sicut tubarum et tibiarum; aut pulsu, sicut in citharis
et tympanis, et quibuslibet aliis quae percutiendo
canora sunt.
</p>
          </div3>
        </div2>

<div2>
          <head>CAPUT XVIII.-- <hi>Profani si quid bene dixerunt, non aspernandum.</hi> </head>
<div3>
            <head>28.</head>
            <p>
 Sed sive ita se habeat quod Varro retulit, sive
non ita; nos tamen non propter superstitionem profanorum
debemus musicam fugere, si quid inde utile
ad intelligendas sanctas Scripturas rapere potuerimus;
nec ad illorum theatricas nugas converti, si
aliquid de citharis et de organis, quod ad spiritualia
capienda valeat, disputemus. Neque enim et litteras
discere non debuimus, quia earum repertorem dicunt
esse Mercurium; aut quia justitiae virtutique templa
dedicarunt, et quae corde gestanda sunt in lapidibus
adorare maluerunt, propterea nobis justitia
virtusque fugienda est: imo vero quisquis bonus verusque
christianus est, Domini sui esse intelligat, ubicumque
invenerit veritatem, quam confitens et agnoscens,
etiam in Litteris sacris superstitiosa figmenta
repudiet; doleatque homines atque caveat, qui cognoscentes
Deum, non ut Deum glorificaverunt, aut gratias
<pb n="0050"/>
egerunt, sed evanuerunt in cogitationibus suis,
et obscuratum est cor insipiens eorum: dicentes enim
se esse sapientes, stulti facti sunt, et immutaverunt
gloriam incorruptibilis Dei in similitudinem imaginis
corruptibilis hominis, et volucrum, et quadrupedum,
et serpentium <note>(Rom. I, 21 sqq.)</note>.
</p>
          </div3>
        </div2>

<div2>
          <head>CAPUT XIX.-- <hi>Doctrinarum genera duo reperta apud Ethnicos.</hi> </head>
<div3>
            <head>29.</head>
            <p>
 Sed ut totum istum locum, nam est maxime
necessarius, diligentius explicemus; duo sunt genera
doctrinarum, quae in gentilibus etiam moribus exercentur.
Unum earum rerum quas instituerunt homines;
alterum earum quas animadverterunt jam peractas
aut divinitus institutas. Illud quod est secundum
institutiones hominum, partim superstitiosum est,
partim non est.
</p>
          </div3>
        </div2>

<div2>
          <head>CAPUT XX.-- <hi>Scientiae quas homines instituerunt aliquae superstitionum plenae. Catonis dictum lepidum.</hi> </head>
<div3>
            <head>30.</head>
            <p>
 Superstitiosum est quidquid institutum est ab
hominibus ad facienda et colenda idola pertinens, vel
ad colendam sicuti Deum creaturam partemve ullam
creaturae; vel ad consultationes et pacta quaedam
significationum cum daemonibus placita atque foederata,
qualia sunt molimina magicarum artium, quae
quidem commemorare potius quam docere assolent
poetae. Ex quo genere sunt, sed quasi licentiore vanitate,
aruspicum et augurum libri. Ad hoc genus pertinent
omnes etiam ligaturae atque remedia, quae medicorum
quoque disciplina condemnat, sive in praecantationibus,
sive in quibusdam notis quos characteres
vocant, sive in quibusque rebus suspendendis
atque illigandis, vel etiam aptandis quodammodo,
non ad temperationem corporum, sed ad quasdam
significationes aut occultas, aut etiam manifestas; quae
mitiore nomine physica vocant, ut quasi non superstitione
implicare, sed natura prodesse videantur: sicut
sunt inaures in summo aurium singularum, aut de
struthionum ossibus ansulae in digitis, aut cum tibi
dicitur singultienti, ut dextera manu sinistrum pollicem
teneas.</p>
          </div3>
<div3>
            <head>31.</head>
            <p>
 His adjunguntur millia inanissimarum observationum,
si membrum aliquod salierit, si junctim ambulantibus
amicis lapis, aut canis, aut puer medius
intervenerit: atque illud quod lapidem calcant, tanquam
diremptorem amicitiae, minus molestum est,
quam quod innocentem puerum colapho percutiunt,
si pariter ambulantibus intercurrit. Sed bellum est
quod aliquando pueri vindicantur a canibus: nam
plerumque tam superstitiosi sunt quidam, ut etiam
canem qui medius intervenerit, ferire audeant, non
impune; namque a vano remedio cito ille interdum
percussorem suum ad verum medicum mittit. Hinc
sunt etiam illa, limen calcare cum ante domum suam
transit; redire ad lectum, si quis dum se calceat sternutaverit;
redire domum, si procedens offenderit;
cum vestis a soricibus roditur, plus tremere suspicione
<pb n="0051"/>
 futuri mali, quam praesens damnum dolere. Unde
illud eleganter dictum est Catonis, qui cum esset consultus
a quodam, qui sibi a soricibus erosas caligas
diceret; respondit non esse illud monstrum, sed vere
monstrum habendum fuisse, si sorices a caligis roderentur.
</p>
          </div3>
        </div2>

<div2>
          <head>CAPUT XXI.-- <hi>Superstitio mathematicorum.</hi> </head>
<div3>
            <head>32.</head>
            <p>
 Neque illi ab hoc genere perniciosae superstitionis
segregandi sunt, qui genethliaci, propter natalium
dierum considerationes, nunc autem vulgo mathematici
vocantur. Nam et ipsi quamvis veram stellarum
positionem, cum quisque nascitur, consectentur,
et aliquando etiam pervestigent; tamen quod inde
conantur vel actiones nostras vel actionum eventa
praedicere, nimis errant, et vendunt imperitis hominibus
miserabilem servitutem. Nam quisque liber ad
hujusmodi mathematicum cum ingressus fuerit, dat
pecuniam ut servus inde exeat aut Martis, aut Veneris,
vel potius omnium siderum; quibus illi qui primi
erraverunt, erroremque posteris propinaverunt, vel
bestiarum propter similitudinem, vel hominum ad
ipsos homines honorandos imposuerunt vocabula. Non
enim mirandum est, cum etiam propioribus recentioribusque
temporibus, sidus quod appellamus Luciferum,
honori et nomini Caesaris Romani dicare conati
sunt. Et fortasse factum esset atque isset in vetustatem,
nisi avia ejus Venus praeoccupasset hoc nominis
praedium; neque jure ullo ad haeredes trajiceret,
quod nunquam viva possederat aut possidendum petiverat.
Nam ubi vacabat locus, neque alicujus priorum
mortuorum honore tenebatur, factum est quod in rebus
talibus fieri solet. Pro quintili enim et sextili mensibus,
Julium atque Augustum vocamus, de honoribus
hominum Julii Caesaris et Augusti Caesaris nuncupatos;
ut facile qui voluerit intelligat etiam illa sidera
prius sine his nominibus coelo vagata esse: mortuis
autem illis quorum honorare memoriam vel coacti
sunt homines regia potestate, vel placuit humana vanitate,
nomina eorum imponentes sideribus, eos ipsos
sibi mortuos in coelum levare videbantur. Sed quodlibet
vocentur ab hominibus, sunt tamen sidera, quae
Deus instituit et ordinavit ut voluit; et est certus motus
illorum, quo tempora distinguuntur atque variantur.
Quem motum notare, cum quisque nascitur, quo
modo se habeat, facile est, per eorum inventas conscriptasque
regulas, quos sancta Scriptura condemnat,
dicens: <hi>Si enim tantum potuerunt scire, ut possent aestimare
saeculum, quomodo ejus Dominum non facilius invenerunt <note>(Sap. XIII, 9)</note>
            </hi> 
?
</p>
          </div3>
        </div2>

<div2>
          <head>CAPUT XXII.-- <hi>Observatio siderum ad cognoscendam vitae seriem vana.</hi> </head>
<div3>
            <head>33.</head>
            <p>
 Sed ex ea notatione velle nascentium mores,
actus, eventa praedicere, magnus error et magna dementia
est. Et apud eos quidem qui talia dediscenda
didicerunt, sine ulla dubitatione refellitur haec superstitio.
Constellationes enim quas vocant, notatio
<pb n="0052"/>
est siderum, quomodo se habebant cum ille nasceretur,
de quo isti miseri a miserioribus consuluntur.
Fieri autem potest, ut aliqui gemini tam sequaciter
fundantur ex utero, ut intervallum temporis inter eos
nullum possit apprehendi, et constellationum numeris
annotari. Unde necesse est nonnullos geminos easdem
habere constellationes, cum paria rerum, vel quas
agunt vel quas patiuntur, eventa non habeant, sed
plerumque ita disparia, ut alius felicissimus, alius infelicissimus
vivat: sicut Esau et Jacob geminos accepimus
natos, ita ut Jacob, qui posterior nascebatur,
manu plantam praecedentis fratris tenens inveniretur <note>(Gen. XXV, 25)</note>.
Horum certe dies atque hora nascentium
aliter notari non posset, nisi ut amborum constellatio
esset una; quantum autem intersit inter amborum
mores, facta, labores atque successus, Scriptura
testis est, jam ore omnium gentium pervagata.</p>
          </div3>
<div3>
            <head>34.</head>
            <p>
 Neque enim ad rem pertinet, quod dicunt ipsum
momentum minimum atque angustissimum temporis,
quod geminorum partum disterminat, multum valere
in rerum natura atque coelestium corporum rapidissima
velocitate. Etsi enim concedam ut plurimum
valeat, tamen in constellationibus a mathematico inveniri
non potest, quibus inspectis se fata dicere profitetur.
Quod ergo in constellationibus non invenit,
quas necesse est unas inspiciat, sive de Jacob, sive de
ejus fratre consulatur; quid ei prodest si distat in
coelo quod temere securus infamat, et non distat in
tabula quam frustra sollicitus intuetur? Quare istae
quoque opiniones quibusdam rerum signis humana
praesumptione institutis, ad eadem illa quasi quaedam
cum daemonibus pacta et conventa referendae
sunt.
</p>
          </div3>
        </div2>

<div2>
          <head>CAPUT XXIII.-- <hi>Cur repudianda genethliacorum scientia.</hi> </head>
<div3>
            <head>35.</head>
            <p>
 Hinc enim fit ut occulto quodam judicio divino,
cupidi malarum rerum homines tradantur illudendi et
decipiendi pro meritis voluntatum suarum, illudentibus
eos atque decipientibus praevaricatoribus angelis;
quibus ista mundi pars infima, secundum pulcherrimum
ordinem rerum, divinae providentiae lege
subjecta est. Quibus illusionibus et deceptionibus evenit,
ut istis superstitiosis et perniciosis divinationum
generibus multa praeterita et futura dicantur, nec
aliter accidant, quam dicuntur; multaque observantibus
secundum observationes suas eveniant, quibus
implicati curiosiores fiant, et sese magis magisque
inserant multiplicibus laqueis perniciosissimi erroris.
Hoc genus fornicationis animae salubriter divina Scriptura
non tacuit; neque ab ea sic deterruit animam,
ut propterea talia negaret esse sectanda quia falsa dicuntur
a professoribus eorum, sed etiam <hi>si dixerint
vobis,</hi> inquit, <hi>et ita evenerit, ne credatis eis <note>(Deut. XIII,
1-3)</note>
            </hi>. Non enim quia imago Samuelis mortui Sauli regi
<pb n="0053"/>
vera praenuntiavit <note>(I Reg. XXVIII, 14-20; Eccli. XLVI,
23)</note>, propterea talia sacrilegia, quibus imago illa praesentata
est, minus exsecranda sunt: aut quia in Actibus
Apostolorum ventriloqua femina verum testimonium
perhibuit Apostolis Domini, idcirco Paulus
apostolus pepercit illi spiritui, ac non potius feminam
illius daemonii correptione atque exclusione mundavit <note>(Act. XVI, 16-18)</note>.</p>
          </div3>
<div3>
            <head>36.</head>
            <p>
 Omnes igitur artes hujusmodi vel nugatoriae
vel noxiae superstitionis, ex quadam pestifera societate
hominum et daemonum, quasi pacta quaedam infidelis
et dolosae amicitiae constituta, penitus sunt repudianda
et fugienda christiano: <hi>Non quod idolum
sit aliquid,</hi> ait Apostolus, <hi>sed quia quae immolant, daemoniis
immolant, et non Deo; nolo autem vos socios
daemoniorum fieri <note>(I Cor. X, 19, 20)</note>
            </hi>. Quod autem de
idolis, et de immolationibus, quae honori eorum exhibentur,
dixit Apostolus, hoc de omnibus imaginariis
signis sentiendum est, quae vel ad cultum idolorum,
vel ad creaturam ejusque partes tanquam Deum colendas
trahunt, vel ad remediorum aliarumque observationum
curam pertinent; quae non sunt divinitus
ad dilectionem Dei et proximi tanquam publice constituta,
sed per privatas appetitiones rerum temporalium
corda dissipant miserorum. In omnibus ergo
istis doctrinis societas daemonum formidanda atque
vitanda est, qui nihil cum principe suo diabolo nisi
reditum nostrum claudere atque obserare conantur.
Sicut autem de stellis, quas condidit et ordinavit
Deus, humanae et deceptoriae conjecturae ab hominibus
institutae sunt; sic etiam de quibusque nascentibus
vel quoquo modo divinae providentiae administratione
existentibus rebus, multi multa humanis suspicionibus,
quasi regulariter conjectata, litteris mandaverunt,
si forte insolite acciderint, tanquam si mula
pariat, aut fulmine aliquid percutiatur.
</p>
          </div3>
        </div2>

<div2>
          <head>CAPUT XXIV.-- <hi>Societas et pactum cum daemonibus in superstitioso rerum usu.</hi> </head>
<div3>
            <head>37.</head>
            <p>
 Quae omnia tantum valent, quantum praesumptione
animorum quasi communi quadam lingua cum
daemonibus foederata sunt. Quae tamen plena sunt
omnia pestiferae curiositatis, cruciantis sollicitudinis,
mortiferae servitutis. Non enim quia valebant, animadversa
sunt; sed animadvertendo atque signando
iactum est ut valerent. Et ideo diversis diverse proveniunt
secundum cogitationes et praesumptiones suas.
Illi enim spiritus qui decipere volunt, talia procurant
cuique, qualibus eum irretitum per suspiciones et
consensiones ejus vident. Sicut enim, verbi gratia,
<pb n="0054"/>
una figura litterae <hi>X</hi> quae decussatim notatur, aliud
apud Graecos, aliud apud Latinos valet, non natura,
sed placito et consensione significandi; et ideo qui
utramque linguam novit, si homini Graeco velit aliquid
significare scribendo, non in ea significatione ponit
hanc litteram, in qua eam ponit cum homini scribit
Latino: et Beta uno eodemque sono, apud Graecos
litterae, apud Latinos oleris nomen est; et cum dico,
Lege, in his duabus syllabis, aliud Graecus, aliud Latinus
intelligit: sicut ergo hae omnes significationes
pro suae cujusque societatis consensione animos movent,
et quia diversa consensio est, diverse movent;
nec ideo consenserunt in eas homines, quia jam valebant
ad significationem, sed ideo valent, quia consenserunt
in eas: sic etiam illa signa, quibus perniciosa
daemonum societas comparatur, pro cujusque observationibus
valent. Quod manifestissime ostendit ritus
augurum, qui et antequam observent, et posteaquam
observata signa tenuerint, id agunt ne videant volatus,
aut audiant voces avium; quia nulla ista signa
sunt, nisi consensus observantis accedat.
</p>
          </div3>
        </div2>

<div2>
          <head>CAPUT XXV.-- <hi>In institutis humanis non superstitiosis quaedam superflua, quaedam commoda et necessaria.</hi> </head>
<div3>
            <head>38.</head>
            <p>
 Quibus amputatis atque eradicatis ab animo
christiano, deinceps videndae sunt institutiones hominum
non superstitiosae, id est, non cum daemonibus,
sed cum ipsis hominibus institutae. Namque omnia quae
ideo valent inter homines, quia placuit inter eos ut
valeant, instituta hominum sunt: quorum partim
superflua luxuriosaque instituta sunt, partim commoda
et necessaria. Illa enim signa quae saltando faciunt
histriones, si natura, non instituto et consensione
hominum valerent; non primis temporibus, saltante
pantomimo, praeco pronuntiaret populis Carthaginis
quid saltator vellet intelligi. Quod adhuc multi
meminerunt senes, quorum relatu haec solemus audire.
Quod ideo credendum est, quia nunc quoque si
quis theatrum talium nugarum imperitus intraverit,
nisi ei dicatur ab altero quid illi motus significent,
frustra totus intentus est. Appetunt tamen omnes
quamdam similitudinem in significando, ut ipsa signa,
in quantum possunt, rebus quae significantur similia
sint. Sed quia multis modis simile aliquid alicui potest
esse, non constant talia signa inter homines, nisi
consensus accedat.</p>
          </div3>
<div3>
            <head>39.</head>
            <p>
 In picturis vero et statuis, caeterisque hujusmodi
simulatis operibus, maxime peritorum artificum, nemo
errat cum similia viderit, ut agnoscat quibus sint rebus
similia. Et hoc totum genus inter superflua hominum
instituta numerandum est, nisi cum interest quid
eorum, qua de causa, et ubi, et quando, et cujus auctoritate
fiat. Millia denique fictarum fabularum et falsitatum,
quarum mendaciis homines delectantur, humana
instituta sunt. Et nulla magis hominum propria,
quae a seipsis habent, existimanda sunt, quam quaeque
falsa atque mendacia. Commoda vero et necessaria
<pb n="0055"/>
hominum cum hominibus instituta sunt, quaecumque in
habitu et cultu corporis ad sexus vel honores discernendos
differentia placuit; et innumerabilia genera significationum
sine quibus humana societas, aut non
omnino, aut minus commode geritur; quaeque in ponderibus
atque mensuris, et nummorum impressionibus
vel aestimationibus, sua cuique civitati et populo sunt
propria; et caetera hujusmodi, quae nisi hominum instituta
essent, non per diversos populos varia essent,
nec in ipsis singulis populis pro arbitrio suorum principum
mutarentur.</p>
          </div3>
<div3>
            <head>40.</head>
            <p>
 Sed haec tota pars humanorum institutorum,
quae ad usum vitae necessarium proficiunt, nequaquam
est fugienda christiano; imo etiam quantum satis est,
intuenda, memoriaque retinenda.
</p>
          </div3>
        </div2>

<div2>
          <head>CAPUT XXVI.-- <hi>Quae hominum instituta fugienda, et quae amplectenda sint.</hi> </head>
<p>Adumbrata enim quaedam et naturalibus utcumque
similia hominum instituta sunt. Quorum ea quae ad societatem,
ut dictum est, daemonum pertinent, penitus
repudianda sunt et detestanda: ea vero quae homines
cum hominibus habent, assumenda, in quantum non
sunt luxuriosa atque superflua; et maxime litterarum
figurae, sine quibus legere non possumus, linguarumque
varietas quantum satis est, de qua superius disputavimus.
Ex eo genere sunt etiam notae, quas qui didicerunt
proprie jam notarii appellantur. Utilia sunt
ista, nec discuntur illicite, nec superstitione implicant,
nec luxu enervant, si tantum occupent, ut majoribus
rebus, ad quas adipiscendas servire debent, non sint
impedimento.</p>
</div2>

<div2>
          <head>CAPUT XXVII.-- <hi>Scientiarum quas homines non instituerunt, aliquae juvant ad intelligentiam Scripturarum.</hi> </head>
<div3>
            <head>41.</head>
            <p>
 Jamvero illa quae non instituendo, sed aut
transacta temporibus, aut divinitus instituta, investigando
homines prodiderunt, ubicumque discantur,
non sunt hominum instituta existimanda. Quorum alia
sunt ad sensum corporis, alia vero ad rationem animi
pertinentia. Sed illa quae sensu corporis attinguntur,
vel narrata credimus, vel demonstrata sentimus, vel
experta conjicimus.
</p>
          </div3>
        </div2>

<div2>
          <head>CAPUT XXVIII.-- <hi>Historia quatenus juvet.</hi> </head>
<div3>
            <head>42.</head>
            <p>
 Quidquid igitur de ordine temporum transactorum
indicat ea quae appellatur historia, plurimum nos
adjuvat ad sanctos Libros intelligendos, etiamsi praeter
Ecclesiam puerili eruditione discatur. Nam et per
Olympiadas, et per Consulum nomina multa saepe
quaeruntur a nobis; et ignorantia consulatus, quo natus
est Dominus, et quo passus est, nonnullos coegit
errare, ut putarent quadraginta sex annorum aetate
passum esse Dominum, quia per tot annos aedificatum
templum esse dictum est a Judaeis, quod imaginem
Dominici corporis habebat. Et annorum quidem fere
triginta baptizatum esse retinemus auctoritate evangelica <note>(Luc. III, 23)</note>:
sed postea quot annos in hac vita
egerit, quanquam textu ipso actionum ejus animadverti
possit; tamen ne aliunde caligo dubitationis oriatur,
de historia gentium collata cum Evangelio, liquidius
<pb n="0056"/>
certiusque colligitur. Tunc enim videbitur non
frustra esse dictum, quod quadraginta sex annis templum
aedificatum sit, ut cum referri iste numerus ad
aetatem Domini non potuerit, ad secretiorem instructionem
humani corporis referatur, quo indui propter
nos non dedignatus est unicus Dei Filius, per quem
facta sunt omnia.</p>
          </div3>
<div3>
            <head>43.</head>
            <p>
 De utilitate autem historiae, ut omittam Graecos,
quantam noster Ambrosius quaestionem solvit,
calumniantibus Platonis lectoribus et dilectoribus;
qui dicere ausi sunt omnes Domini nostri Jesu Christi
sententias, quas mirari et praedicare coguntur, de Platonis
libris eum didicisse, quoniam longe ante humanum
adventum Domini Platonem fuisse, negari non
potest! Nonne memoratus episcopus, considerata historia
gentium, cum reperisset Platonem Jeremiae temporibus
profectum fuisse in Aegyptum, ubi propheta
ille tunc erat, probabilius esse ostendit quod Plato
potius nostris Litteris per Jeremiam fuerit imbutus,
ut illa posset docere vel scribere quae jure laudantur?
Ante Litteras enim gentis Hebraeorum, in qua unius
Dei cultus emicuit, ex qua secundum carnem venit Dominus
noster, nec ipse quidem Pythagoras fuit, a cujus
posteris Platonem theologiam didicisse isti asserunt.
Ita consideratis temporibus fit multo credibilius
istos potius de Litteris nostris habuisse quaecumque
bona et vera dixerunt, quam de Platonis Dominum
Jesum Christum, quod dementissimum est credere.</p>
          </div3>
<div3>
            <head>44.</head>
            <p>
 Narratione autem historica cum praeterita etiam
hominum instituta narrantur, non inter humana instituta
ipsa historia numeranda est; quia jam quae transierunt,
nec infecta fieri possunt, in ordine temporum
habenda sunt, quorum est conditor et administrator
Deus. Aliud est enim facta narrare, aliud docere facienda.
Historia facta narrat fideliter atque utiliter;
libri autem aruspicum, et quaeque similes litterae, facienda
vel observanda intendunt docere, monitoris audacia,
non indicis fide.
</p>
          </div3>
        </div2>

<div2>
          <head>CAPUT XXIX.-- <hi>Ad Scripturarum intelligentiam quatenus conducat animalium, herbarum, etc., praesertimque siderum cognitio.</hi> </head>
<div3>
            <head>45.</head>
            <p>
 Est etiam narratio demonstrationi similis, qua
non praeterita, sed praesentia indicantur ignaris. In
quo genere sunt quaecumque de locorum situ, naturisque
animalium, lignorum, herbarum, lapidum, aliorumve
corporum scripta sunt. De quo genere superius
egimus, eamque cognitionem valere ad aenigmata
Scripturarum solvenda docuimus: non ut pro quibusdam
signis adhibeantur, tanquam ad remedia vel machinamenta
superstitionis alicujus; nam et illud genus
jam distinctum ab hoc licito et libero separavimus.
Aliud est enim dicere, Tritam istam herbam si biberis,
venter non dolebit; et aliud est dicere, Istam herbam
collo si suspenderis, venter non dolebit. Ibi enim
probatur contemperatio salubris, hic significatio superstitiosa
damnatur. Quanquam ubi praecantationes,
<pb n="0057"/>
et invocationes, et characteres non sunt, plerumque
dubium est utrum res quae alligatur, aut quoquo modo
adjungitur sanando corpori, VI naturae valeat, quod libere
adhibendum est, an significativa quadam obligatione
proveniat, quod tanto prudentius oportet cavere
christianum, quanto efficacius prodesse videbitur. Sed
ubi latet qua causa quid valeat, quo animo quisque
utatur interest, duntaxat in sanandis vel temperandis
corporibus, sive in medicina, sive in agricultura.</p>
          </div3>
<div3>
            <head>46.</head>
            <p>
 Siderum autem cognoscendorum non narratio,
sed demonstratio est, quorum perpauca Scriptura
commemorat. Sicut autem plurimis notus est lunae
cursus, qui etiam ad passionem Domini anniversarie
celebrandam solemniter adhibetur; sic paucissimis caeterorum
quoque siderum vel ortus, vel occasus, vel
alia quaelibet momenta sine ullo sunt errore notissima.
Quae per seipsam cognitio, quanquam superstitione
non alliget, non multum tamen ac prope nihil adjuvat
tractationem divinarum Scripturarum, et infructuosa
intentione plus impedit; et quia familiaris est perniciosissimo
errori fatua fata cantantium, commodius
honestiusque contemnitur. Habet autem praeter demonstrationem
praesentium, etiam praeteritorum narrationi
simile aliquid, quod a praesenti positione, motuque
siderum, et in praeterita eorum vestigia regulariter
licet recurrere. Habet etiam futurorum regulares
conjecturas, non suspiciosas et ominosas, sed ratas et
certas; non ut ex eis aliquid trahere in nostra facta
et eventa tentemus, qualia genethliacorum deliramenta
sunt, sed quantum ad ipsa pertinet sidera. Nam sicut
is qui computat lunam, cum hodie inspexerit quota
sit, et ante quotlibet annos quota fuerit, et post quotlibet
annos quota futura sit potest dicere; sic de unoquoque
siderum, qui ea perite computant, respondere
consueverunt. De qua tota cognitione, quantum
ad usum ejus attinet, quid mihi videretur aperui.
</p>
          </div3>
        </div2>

<div2>
          <head>CAPUT XXX.-- <hi>Quid eodem conferant artes mechanicae.</hi> </head>
<div3>
            <head>47.</head>
            <p>
 Artium etiam caeterarum, quibus aliquid fabricatur,
vel quod remaneat post operationem artificis ab
illo effectum, sicut domus, et scamnum, et vas aliquod,
atque alia hujuscemodi; vel quae ministerium quoddam
exhibent operanti Deo, sicut medicina, et agricultura,
et gubernatio; vel quarum omnis effectus est
actio, sicut saltationum et cursionum et luctaminum:
harum ergo cunctarum artium de praeteritis experimenta
faciunt etiam futura conjici; nam nullus earum
artifex membra movet in operando, nisi praeteritorum
memoriam cum futurorum exspectatione contexat.
Harum autem cognitio tenuiter in ipsa humana vita
cursimque usurpanda est, non ad operandum, nisi
forte officium aliquod cogat, de quo nunc non agimus;
sed ad judicandum, ne omnino nesciamus quid Scriptura
velit insinuare, cum de his artibus aliquas figuratas
locutiones inserit.
</p>
          </div3>
        </div2>

<div2>
          <head>CAPUT XXXI.-- <hi>Quid juvet dialectica. Sophismata.</hi> </head>
<div3>
            <head>48.</head>
            <p>
 Restant ea quae non ad corporis sensus, sed
ad rationem animi pertinent, ubi disciplina regnat
<pb n="0058"/>
disputationis et numeri. Sed disputationis disciplina
ad omnia genera quaestionum, quae in Litteris sanctis
sunt penetranda et dissolvenda, plurimum valet:
tantum ibi cavenda est libido rixandi, et puerilis quaedam
ostentatio decipiendi adversarium. Sunt enim
multa quae appellantur sophismata, falsae conclusiones
rationum, et plerumque ita veras imitantes, ut non
solum tardos, sed ingeniosos etiam minus diligenter
attentos decipiant. Proposuit enim quidam, dicens ei
cum quo loquebatur: Quod ego sum, tu non es. At
ille consensit: verum enim erat ex parte, vel eo ipso
quod iste insidiosus, ille simplex erat. Tunc iste addidit:
Ego autem homo sum. Hoc quoque cum ab illo
accepisset, conclusit dicens: Tu igitur non es homo.
Quod genus captiosarum conclusionum. Scriptura,
quantum existimo, detestatur illo loco, ubi
dictum est: <hi>Qui sophistice loquitur, odibilis est <note>(Eccli.
XXXVII, 23)</note>
            </hi>. Quanquam etiam sermo non captiosus,
sed tamen abundantius quam gravitatem decet, verborum
ornamenta consectans, sophisticus dicitur.</p>
          </div3>
<div3>
            <head>49.</head>
            <p>
 Sunt etiam verae connexiones ratiocinationis
falsas habentes sententias, quae consequuntur errorem
illius cum quo agitur: quae tamen ad hoc inferuntur
a bono et docto homine, ut in iis erubescens ille cujus
errorem consequuntur, eumdem relinquat errorem;
quia si in eodem manere voluerit, necesse est etiam
illa quae damnat, tenere cogatur. Non enim vera inferebat
Apostolus, cum diceret, <hi>Neque Christus resurrexit;</hi> 
et illa alia, <hi>Inanis est praedicatio nostra, inanis
est et fides vestra <note>(I Cor. XV, 14)</note>
            </hi>; et deinceps alia
quae omnino falsa sunt, quia et Christus resurrexit,
et non erat inanis praedicatio eorum qui hoc annuntiabant,
nec fides eorum qui hoc crediderant: sed ista
falsa verissime connectebantur illi sententiae qua dicebatur
non esse resurrectionem mortuorum. Istis
autem falsis repudiatis, quoniam vera erant si mortui
non resurgunt, consequens erit resurrectio mortuorum.
Cum ergo sint verae connexiones, non solum
verarum, sed etiam falsarum sententiarum, facile est
veritatem connexionum etiam in scholis illis discere,
quae praeter Ecclesiam sunt. Sententiarum autem
veritas in sanctis Libris ecclesiasticis investiganda est.
</p>
          </div3>
        </div2>

<div2>
          <head>CAPUT XXXII.-- <hi>Veritas connexionum non ab hominibus instituta est, sed tantum observata.</hi> </head>
<div3>
            <head>50.</head>
            <p>
 Ipsa tamen veritas connexionum non instituta,
sed animadversa est ab hominibus et notata, ut eam
possint vel discere vel docere: nam est in rerum
ratione perpetua et divinitus instituta. Sicut enim
qui narrat ordinem temporum, non eum ipse componit;
et locorum situs, aut naturas animalium vel stirpium
vel lapidum qui ostendit, non res ostendit
ab hominibus institutas; et ille qui demonstrat sidera
eorumque motus, non a se vel ab homine aliquo
rem institutam demonstrat: sic etiam qui dicit,
Cum falsum est quod consequitur, necesse est ut falsum
sit quod praecedit; verissime dicit, neque ipse
facit ut ita sit, sed tantum ita esse demonstrat. Ex
<pb n="0059"/>
hac regula illud est quod de apostolo Paulo commemoravimus:
praecedit enim non esse resurrectionem
mortuorum, quod dicebant illi quorum errorem
destruere volebat Apostolus. Porro illam sententiam
praecedentem, qua dicebant non esse resurrectionem
mortuorum, necessario sequitur, <hi>Neque Christus resurrexit:</hi> 
hoc autem quod sequitur, falsum est; Christus
enim resurrexit: falsum est ergo et quod praecedit;
praecedit autem, non esse resurrectionem mortuorum
est igitur resurrectio mortuorum. Quod totum breviter
ita dicitur: Si non est resurrectio mortuorum, neque
Christus resurrexit: Christus autem resurrexit;
est igitur resurrectio mortuorum. Hoc ergo, ut consequenti
ablato auferatur etiam necessario quod praecedit,
non instituerunt homines, sed ostenderunt. Et
haec regula pertinet ad veritatem connexionum, non
ad veritatem sententiarum.
</p>
          </div3>
        </div2>

<div2>
          <head>CAPUT XXXIII.-- <hi>In falsis sententiis conclusiones verae esse possunt, et in veris falsae.</hi> </head>
<div3>
            <head>51.</head>
            <p>
 Sed in hoc loco de resurrectione cum ageretur,
et regula connexionis vera est, et ipsa in conclusione
sententia. In falsis autem sententiis, connexionis
veritas est isto modo: faciamus aliquem
concessisse, Si animal est cochlea, vocem habet; hoc
concesso, cum probatum fuerit vocem cochleam non
habere, quoniam consequenti ablato illud quod praecedit
aufertur, concluditur non esse animal cochleam.
Quae sententia falsa est, sed ex concesso falso vera
est conclusionis connexio. Veritas itaque sententiae
per seipsam valet; veritas autem connexionis ex ejus
cum quo agitur, opinione vel concessione consistit.
Ideo autem, ut supra diximus, infertur vera connexione
quod falsum est, ut eum cujus errorem corrigere volumus,
poeniteat concessisse praecedentia, quorum
consequentia videt esse respuenda. Jam hinc intelligere
facile est, sicut in falsis sententiis veras, sic in
veris sententiis falsas conclusiones esse posse. Fac
enim aliquem proposuisse, Si justus est ille, bonus
est, et esse concessum; deinde assumpsisse, Non est
autem justus; quo item concesso, intulisse conclusionem,
Non est igitur bonus. Quae tamen etsi vera
sint omnia, non est tamen vera regula conclusionis.
Non enim sicut ablato consequenti aufertur necessario
quod praecedit, ita etiam ablato praecedenti aufertur
necessario quod consequitur. Quia verum est, cum
dicimus, Si orator est, homo est: ex qua propositione
si assumamus, Non est autem orator; non erit
consequens cum intuleris, Non est igitur homo.
</p>
          </div3>
        </div2>

<div2>
          <head>CAPUT XXXIV.-- <hi>Aliud est nosse leges conclusionum, aliud veritatem sententiarum.</hi> </head>
<div3>
            <head>52.</head>
            <p>
 Quapropter aliud est nosse regulas connexionum,
aliud sententiarum veritatem. In illis discitur
quid sit consequens, quid non consequens, quid repugnans.
Consequens est, Si orator est, homo est:
inconsequens, Si homo est, orator est: repugnans,
Si homo est, quadrupes est. Hic ergo de ipsa connexione
judicatur. In veritate autem sententiarum
ipsae per se sententiae, non earum connexio consideranda
est: sed veris certisque sententiis, cum incertae
<pb n="0060"/>
vera connexione junguntur, etiam ipsae certae fiant
necesse est. Quidam autem sic se jactant, cum veritatem
connexionum didicerint, quasi sententiarum ipsa
sit veritas. Et rursus, quidam plerumque retinentes
veram sententiam, male se contemnunt, quia leges
conclusionis ignorant; cum melior sit qui novit esse
resurrectionem mortuorum, quam ille qui novit consequens
esse, ut si resurrectio mortuorum non est,
neque Christus resurrexerit.
</p>
          </div3>
        </div2>

<div2>
          <head>CAPUT XXXV.-- <hi>Scientia definiendi et dividendi non est falsa etiamsi falsis adhibeatur. Falsum quid.</hi> </head>
<div3>
            <head>53.</head>
            <p>
 Item scientia definiendi, dividendi, atque partiendi,
quanquam etiam rebus falsis plerumque adhibeatur,
ipsa tamen falsa non est, neque ab hominibus
instituta, sed in rerum ratione comperta. Non
enim quia et fabulis suis eam poetae, et opinionibus
erroris sui vel falsi philosophi, vel etiam haeretici, hoc
est, falsi christiani adhibere consueverunt, propterea
falsum est neque in definiendo, neque in dividendo
aut partiendo, aliquid complectendum esse quod ad
rem ipsam non pertinet, aut aliquid quod pertinet
praetereundum. Hoc verum est, etiamsi ea quae definiuntur
aut distribuuntur, vera non sint. Nam et
ipsum falsum definitur, cum dicimus falsum esse
significationem rei non ita se habentis ut significatur,
sive alio aliquo modo: quae definitio vera est, quamvis
falsum verum esse non possit. Possumus etiam
dividere, dicentes, duo esse genera falsi: unum eorum
quae omnino esse non possunt; alterum eorum quae
non sunt, quamvis esse possint. Nam qui dicit septem
et tria undecim esse, id dicit quod omnino esse non
potest: qui autem dicit calendis, verbi gratia, januariis
pluisse, tamenetsi factum non sit, id tamen
dicit quod fieri potuerit. Definitio igitur et divisio
falsorum potest esse verissima, quamvis falsa ipsa
utique vera non sint.
</p>
          </div3>
        </div2>

<div2>
          <head>CAPUT XXXVI.-- <hi>Eloquentiae praecepta vera sunt, quamvis eis interdum falsa persuadeantur.</hi> </head>
<div3>
            <head>54.</head>
            <p>
 Sunt etiam quaedam praecepta uberioris disputationis,
quae jam eloquentia nominatur, quae nihilominus
vera sunt, quamvis eis possint etiam falsa persuaderi:
sed quia et vera possunt, non est facultas
ipsa culpabilis, sed ea male utentium perversitas.
Nam neque hoc ab hominibus institutum est, ut charitatis
 expressio conciliet auditorem, aut ut facile
quod intendit, insinuet brevis et aperta narratio, et
varietas ejus sine fastidio teneat intentos; et caeterae
hujusmodi observationes, quae sive in falsis sive in
veris causis, verae sunt tamen, in quantum vel sciri
vel credi aliquid faciunt, aut ad expetendum fugiendumve
animos movent, et inventae potius quod ita se
habeant, quam ut ita se haberent institutae.
</p>
          </div3>
        </div2>

<div2>
          <head>CAPUT XXXVII.-- <hi>Quae utilitas rhetoricae et dialecticae.</hi> </head>
<div3>
            <head>55.</head>
            <p>
 Sed haec pars cum discitur, magis ut proferamus
<pb n="0061"/>
ea quae intellecta sunt, quam ut intelligamus,
adhibenda est. Illa vero conclusionum et definitionum
et distributionum, plurimum intellectorem adjuvat:
tantum absit error, quo videntur homines sibi ipsam
beatae vitae veritatem didicisse, cum ista didicerint.
Quanquam plerumque accidat ut facilius homines res
eas assequantur, propter quas assequendas ista discuntur,
quam talium praeceptorum nodosissimas et spinosissimas
disciplinas. Tanquam si quispiam dare
volens praecepta ambulandi, moneat non esse levandum
posteriorem pedem, nisi cum posueris priorem,
deinde minutatim quemadmodum articulorum et poplitum
cardines oporteat movere, describat. Vera
enim dicit, nec aliter ambulari potest; sed facilius
homines haec faciendo ambulant, quam animadvertunt
cum faciunt, aut intelligunt cum audiunt. Qui autem
ambulare non possunt, multo minus ea curant, quae
nec experiendo possunt attendere. Ita plerumque citius
ingeniosus videt non esse ratam conclusionem, quam
praecepta ejus capit; tardus autem non eam videt;
sed multo minus quod de illa praecipitur: magisque
in his omnibus ipsa spectacula veritatis saepe delectant,
quam ex eis in disputando aut judicando adjuvamur;
nisi forte quod exercitatiora reddunt ingenia,
si etiam maligniora aut inflatiora non reddant, hoc
est, ut aut decipere verisimili sermone atque interrogationibus
ament, aut aliquid magnum, quo se
bonis atque innocentibus anteponant, se assecutos
putent qui ista didicerunt.
</p>
          </div3>
        </div2>

<div2>
          <head>CAPUT XXXVIII.-- <hi>Numerorum scientia non ex hominum instituto, sed ex rerum natura est ab hominibus adinventa.</hi> </head>
<div3>
            <head>56.</head>
            <p>
 Jam vero numeri disciplina cuilibet tardissimo
clarum est quod non sit ab hominibus instituta, sed potius
indagata atque inventa. Non enim sicut primam syllabam
Italiae, quam brevem pronuntiaverunt veteres,
voluit Virgilius, et longa facta est; ita quisquam potest
efficere cum voluerit, ut ter terna aut non sint novem,
aut non possint efficere quadratam figuram, aut non ad
ternarium numerum tripla sint, ad senarium sescupla,
ad nullum dupla, quia intelligibiles numeri semissem
non habent. Sive ergo in seipsis considerentur, sive
ad figurarum aut ad sonorum aliarumve motionum leges
numeri adhibeantur, incommutabiles regulas habent,
neque ullo modo ab hominibus institutas, sed
ingeniosorum sagacitate compertas.</p>
          </div3>
<div3>
            <head>57.</head>
            <p>
 Quae tamen omnia quisquis ita dilexerit, ut jactare
se inter imperitos velit, et non potius quaerere
unde sint vera, quae tantummodo vera esse persenserit;
et unde quaedam non solum vera sed etiam incommutabilia,
quae incommutabilia esse comprehenderit;
ac sic a specie corporum usque ad humanam
mentem perveniens, cum et ipsam mutabilem invenerit,
quod nunc docta, nunc indocta sit, constituta tamen
inter incommutabilem supra se veritatem, et
mutabilia infra se caetera, ad unius Dei laudem atque
<pb n="0062"/>
dilectionem cuncta convertere, a quo cuncta esse cognoscit;
doctus videri potest, esse autem sapiens nullo
modo.
</p>
          </div3>
        </div2>

<div2>
          <head>CAPUT XXXIX.-- <hi>Quibus ex supra notatis disciplinis quove animo danda opera. Leges humanae.</hi> </head>
<div3>
            <head>58.</head>
            <p>
 Quamobrem videtur mihi studiosis et ingeniosis
adolescentibus, et timentibus Deum, beatamque vitam
quaerentibus, salubriter praecipi ut nullas doctrinas
quae praeter Ecclesiam Christi exercentur, tanquam ad
beatam vitam capessendam secure sequi audeant, sed
eas sobrie diligenterque dijudicent: et si quas invenerint
ab hominibus institutas, varias propter diversam
voluntatem instituentium, et ignotas propter suspiciones
errantium, maxime si habent etiam cum daemonibus
initam societatem per quarumdam signi cationum
quasi quaedam pacta atque conventa; repudient
penitus et detestentur; alienent etiam studium a superfluis
et luxuriosis hominum institutis. Illa vero
instituta hominum, quae ad societatem conviventium
valent, pro ipsa hujus vitae necessitate non negligant.
In caeteris autem doctrinis, quae apud gentes inveniuntur,
praeter historiam rerum, vel praeteriti temporis
vel praesentis, ad sensus corporis pertinentium,
quibus etiam utilium artium corporalium experimenta
et conjecturae annumerantur, et praeter rationem disputationis
et numeri, nihil utile esse arbitror. In quibus
omnibus tenendum est,
</p>
            <l>Ne quid nimis;</l>
            <p> <note>(Terent. in Andr., act. 1, scen. 1.)</note> 
et maxime in iis quae ad corporis sensus pertinentia,
volvuntur temporibus, et continentur locis.</p>
          </div3>
<div3>
            <head>59.</head>
            <p>
 Sicut autem quidam de verbis omnibus et nominibus
hebraeis, et syris, et aegyptiis, vel si qua alia
lingua in Scripturis sanctis inveniri potest, quae in eis
sine interpretatione sunt posita, fecerunt, ut ea separatim
interpretarentur; et quod Eusebius fecit de
temporum historia propter divinorum Librorum quaestiones,
quae usum ejus flagitant: quod ergo hi fecerunt
de his rebus, ut non sit necesse christiano in
multis propter pauca laborare; sic video posse fieri,
si quem eorum qui possunt, benignam sane operam
fraternae utilitati delectet impendere, ut quoscumque
terrarum locos, quaeve animalia vel herbas atque arbores
sive lapides vel metalla incognita, speciesque
quaslibet Scriptura commemorat, ea generatim digerens,
sola exposita litteris mandet. Potest etiam de
numeris fieri, ut eorum tantummodo numerorum exposita
ratio conscribatur, quos divina Scriptura meminit.
Quorum aliqua aut omnia forte jam facta sunt,
sicut multa quae a bonis doctisque christianis elaborata
atque conscripta non arbitrabamur, invenimus;
sed sive propter turbas negligentium, sive propter invidorum
occultationes latent. Quod utrum de ratione
disputandi fieri possit, ignoro: et videtur mihi non
posse, quia per totum textum Scripturarum colligata
est nervorum vice; et ideo magis ad ambigua solvenda
<pb n="0063"/>
et explicanda, de quibus post loquemur, legentes adjuvat,
quam ad incognita signa, de quibus nunc agimus,
cognoscenda.
</p>
          </div3>
        </div2>

<div2>
          <head>CAPUT XL.-- <hi>Ab Ethnicis si quid recte dictum, in nostrum usum est convertendum.</hi> </head>
<div3>
            <head>60.</head>
            <p>
 Philosophi autem qui vocantur, si qua forte
vera et fidei nostrae accommodata dixerunt, maxime
Platonici, non solum formidanda non sunt, sed ab eis
etiam tanquam injustis possessoribus in usum nostrum
vindicanda. Sicut enim Aegyptii non solum idola habebant
et onera gravia, quae populus Israel detestaretur
et fugeret, sed etiam vasa atque ornamenta de
auro et argento, et vestem, quae ille populus exiens
de Aegypto, sibi potius tanquam ad usum meliorem
clanculo vindicavit; non auctoritate propria, sed praecepto
Dei, ipsis Aegyptiis nescienter commodantibus
ea, quibus non bene utebantur <note>(Exod. III, 22, et XII,
35)</note>: sic doctrinae omnes Gentilium non solum simulata
et superstitiosa figmenta gravesque sarcinas supervacanei
laboris habent, quae unusquisque nostrum
duce Christo de societate Gentilium exiens, debet
abominari atque devitare; sed etiam liberales disciplinas
usui veritatis aptiores, et quaedam morum praecepta
utilissima continent, deque ipso uno Deo colendo
nonnulla vera inveniuntur apud eos; quod eorum tanquam
aurum et argentum, quod non ipsi instituerunt,
sed de quibusdam quasi metallis divinae providentiae,
quae ubique infusa est, eruerunt, et quo perverse atque
injuriose ad obsequia daemonum abutuntur, cum
ab eorum misera societate sese animo separat, debet
ab eis auferre christianus ad usum justum praedicandi
Evangelii. Vestem quoque illorum, id est, hominum
quidem instituta, sed tamen accommodata humanae societati,
qua in hac vita carere non possumus, accipere
atque habere licuerit in usum convertenda christianum.</p>
          </div3>
<div3>
            <head>61.</head>
            <p>
 Nam quid aliud fecerunt multi boni fideles nostri?
Nonne aspicimus quanto auro et argento et veste
suffarcinatus exierit de Aegypto Cyprianus doctor suavissimus
et martyr beatissimus? quanto Lactantius?
quanto Victorinus, Optatus, Hilarius, ut de vivis taceam?
quanto innumerabiles Graeci? Quod prior ipse
fidelissimus Dei famulus Moyses fecerat, de quo scriptum
est quod eruditus fuerit omni sapientia Aegyptiorum <note>(Act. VII, 22)</note>.
Quibus omnibus viris superstitiosa
Gentium consuetudo, et maxime illis temporibus,
cum Christi recutiens jugum Christianos persequebatur,
disciplinas quas utiles habebat, nunquam
commodaret, si eas in usum colendi unius Dei, quo
vanus idolorum cultus exscinderetur, conversum iri
suspicaretur: sed dederunt aurum, et argentum, et
vestem suam exeunti populo Dei de Aegypto, nescientes
quemadmodum illa quae dabant, in Christi obsequium
cederent. Illud enim in Exodo factum, sine
dubio figuratum est, ut hoc praesignaret; quod sine
praejudicio alterius, aut paris, aut melioris intelligentiae
dixerim.
</p>
          </div3>
        </div2>

<div2>
          <head>CAPUT XLI.-- <hi>Studium Scripturae sacrae, qualem animam requirat. Hyssopi proprietates.</hi> </head>
<div3>
            <head>62.</head>
            <p>
 Sed hoc modo instructus divinarum Scripturarum
<pb n="0064"/>studiosus, cum ad eas perscrutandas accedere
coeperit, illud apostolicum cogitare non cesset: <hi>Scientia
inflat, charitas aedificat <note>(I Cor. VIII, 1)</note>
            </hi>. Ita enim sentiet,
quamvis de Aegypto dives exeat, tamen nisi Pascha
egerit, salvum se esse non posse. Pascha autem
nostrum immolatus est Christus <note>(Id. V, 7)</note>, nihilque
magis immolatio Christi nos docet, quam illud quod
ipse clamat, tanquam ad eos quos in Aegypto sub Pharaone
videt laborare: <hi>Venite ad me, qui laboratis et
onerati estis, et ego reficiam vos. Tollite jugum meum
super vos, et discite a me quia mitis sum et humilis
corde; et invenietis requiem animabus vestris. Jugum
enim meum lene est, et sarcina mea levis est <note>(Matth. XI,
28-30)</note>
            </hi>: quibus, nisi mitibus et humilibus corde, quos
non inflat scientia, sed charitas aedificat? Meminerint
ergo eorum qui Pascha illo tempore per umbrarum
imaginaria celebrabant, cum signari postes sanguine
agni juberentur, hyssopo fuisse signatos <note>(Exod. XII,
22)</note>. Herba haec mitis et humilis est, et nihil fortius
et penetrabilius ejus radicibus: ut in charitate radicati
et fundati possimus comprehendere cum omnibus
sanctis, quae sit latitudo, et longitudo, et altitudo, et
profundum, id est, crucem Domini: cujus latitudo dicitur
in transverso ligno, quo extenduntur manus;
longitudo, a terra usque ad ipsam latitudinem, quo a
manibus et infra totum corpus affigitur; altitudo, a latitudine
sursum usque ad summum, cui adhaeret caput;
profundum vero, quod terrae infixum absconditur.
Quo signo crucis, omnis actio christiana describitur,
bene operari in Christo, et ei perseveranter
inhaerere, sperare coelestia, sacramenta non profanare.
Per hanc actionem purgati valebimus cognoscere
etiam supereminentem scientiae charitatem
Christi, qua aequalis est Patri, per quem facta sunt
omnia, ut impleamur in omnem plenitudinem Dei <note>(Ephes. III, 17-19)</note>.
Est etiam in hyssopo vis purgatoria,
ne inflante scientia de divitiis ab Aegypto ablatis,
superbe aliquid pulmo tumidis anhelet: <hi>Asperges
me,</hi> inquit, <hi>hyssopo et mundabor; lavabis me, et super
nivem dealbabor. Auditui meo dabis exsultationem
et laetitiam.</hi> Deinde consequenter annectit ut ostendat
purgationem a superbia significari hyssopo, <hi>Et exsultabunt
ossa humiliata <note>(Psal. L, 9, 10)</note>
            </hi>.
</p>
          </div3>
        </div2>

<div2>
          <head>CAPUT XLII.-- <hi>Sacrae Scripturae cum profana comparatio.</hi> </head>
<div3>
            <head>63.</head>
            <p>
 Quantum autem minor est auri, argenti vestisque
copia, quam de Aegypto secum ille populus abstulit,
<pb n="0065"/>
in comparatione divitiarum quas postea Jerosolymae
consecutus est, quae maxime in Salomone
rege ostenduntur <note>(III Reg. X, 14-23)</note>; tanta fit cuncta
scientia, quae quidem est utilis, collecta de libris
Gentium, si divinarum Scripturarum scientiae comparetur.
Nam quidquid homo extra didicerit, si noxium
est, ibi damnatur; si utile est, ibi invenitur. Et cum
ibi quisque invenerit omnia quae utiliter alibi didicit,
multo abundantius ibi inveniet ea quae nusquam
omnino alibi, sed in illarum tantummodo Scripturarum
mirabili altitudine et mirabili humilitate discuntur.
<pb n="0066"/>
Hac igitur instructione praeditum cum signa
incognita lectorem non impedierint, mitem et numilem
corde, subjugatum leniter Christo, et oneratum
sarcina levi, fundatum et radicatum et aedificatum in
charitate, quem scientia inflare non possit, accedat
ad ambigua signa in Scripturis consideranda et discutienda,
de quibus jam tertio volumine dicere aggrediar,
quod Dominus donare dignabitur.
</p>
          </div3>
        </div2>
      </div1>

<div1>
        <head> <hi>LIBER TERTIUS.</hi> </head>

<pb n="0065"/>
<p>Postquam egit in superiore libro de removenda signorum ignorantia, transit nunc S. Doctor ad considerationem ambiguitatis,
quae cum in propriis tum in translatis signis occurrit. In propriis quidem ex interpunctione vocum, ex earum pronuntiatione,
ex ancipiti significatu: quod genus ambiguitatis ex contextu sermonis, et collatione interpretum, aut ejus linguae
unde Scriptura translata est inspectione resolvi ostendit. In translatis vero signis ambiguitas contingit, cum ipsa dictio non
ad litterae sensum ponitur in Scripturis: qua de re operosius disputat, traditque regulas quibus dignoscatur an locutio figurata
sit, et si quidem figurata, quo pacto debeat explicari. Ad extremum ipsius Tichonii septem regulas singulatim
expendit.</p>


<div2>
          <head>CAPUT PRIMUM.-- <hi>Summa superiorum librorum, et scopus sequentis.</hi> </head>
<div3>
            <head>1.</head>
            <p>
 Homo timens Deum, voluntatem ejus in Scripturis
sanctis diligenter inquirit. Et ne amet certamina,
pietate mansuetus; praemunitus etiam scientia
linguarum, ne in verbis locutionibusque ignotis haereat;
praemunitus etiam cognitione quarumdam rerum
necessariarum, ne vim naturamve earum quae
propter similitudinem adhibentur, ignoret; adjuvante
etiam codicum veritate, quam solers emendationis
diligentia procuravit: veniat ita instructus ad ambigua
Scripturarum discutienda atque solvenda. Ut
autem signis ambiguis non decipiatur, quantum per
nos instrui potest; fieri autem potest ut istas vias
quas ostendere volumus, tanquam pueriles vel magnitudine
ingenii, vel majoris illuminationis claritate
derideat: sed tamen, ut coeperam dicere, quantum
per nos instrui potest, qui eo loco animi est, ut per
nos instrui valeat, sciat ambiguitatem Scripturae aut
in verbis propriis esse, aut in translatis; quae genera
in secundo libro demonstravimus.
</p>
          </div3>
        </div2>

<div2>
          <head>CAPUT II.-- <hi>Ambiguitas ex verborum distinctione quo modo tollenda.</hi> </head>
<div3>
            <head>2.</head>
            <p>
 Sed cum verba propria faciunt ambiguam Scripturam,
primo videndum est ne male distinxerimus,
aut pronuntiaverimus. Cum ergo adhibita intentio
incertum esse perviderit quomodo distinguendum aut
quomodo pronuntiandum sit, consulat regulam fidei,
quam de Scripturarum planioribus locis et Ecclesiae
auctoritate percepit; de qua satis egimus, cum de
rebus in primo libro loqueremur. Quod si ambae vel
etiam omnes, si plures fuerint partes, ambiguitatem
secundum fidem sonuerint, textus ipse sermonis
a praecedentibus et consequentibus partibus, quae
<pb n="0066"/>
ambiguitatem illam in medio posuerunt, restat consulendus,
ut videamus cuinam sententiae, de pluribus
quae se ostendunt, ferat suffragium, eamque sibi contexi
patiatur.</p>
          </div3>
<div3>
            <head>3.</head>
            <p>
 Jam nunc exempla considera. Illa haeretica distinctio, <hi>In principio erat Verbum, et Verbum erat apud
Deum, et Deus erat,</hi> 
 ut alius sensus sit, <hi>Verbum hoc
erat in principio apud Deum,</hi> non vult Verbum Deum
confiteri. Sed hoc regula fidei refellendum est, qua
nobis de Trinitatis aequalitate praescribitur ut dicamus, <hi>Et Deus erat Verbum;</hi> 
 deinde subjungamus, <hi>Hoc erat
in principio apud Deum <note>(Joan. I, 1, 2)</note>
            </hi>.</p>
          </div3>
<div3>
            <head>4.</head>
            <p>
 Illa vero distinctionis ambiguitas neutra parte
resistit fidei, et ideo textu ipso sermonis dijudicanda
est, ubi ait Apostolus: <hi>Et quid eligam ignoro:
compellor autem ex duobus; concupiscentiam habens
dissolvi, et esse cum Christo; multo enim magis optimum:
manere in carne necessarium propter vos <note>(Philipp.
I, 23, 24)</note>
            </hi>. Incertum enim est utrum <hi>ex duobus concupiscentiam
habens,</hi> an <hi>compellor autem ex duobus,</hi> ut
illud adjungatur, <hi>concupiscentiam habens dissolvi, et
esse cum Christo.</hi> Sed quoniam ita sequitur, <hi>multo
enim magis optimum,</hi> apparet eum ejus optimi dicere
se habere concupiscentiam, ut cum ex duobus compellatur,
alterius tamen habeat concupiscentiam, alterius
necessitatem; concupiscentiam scilicet esse cum
Christo, necessitatem manere in carne. Quae ambiguitas
uno consequenti verbo dijudicatur, quod positum
est, <hi>enim:</hi> quam particulam qui abstulerunt interpretes,
illa potius sententia ducti sunt, ut non solum
compelli ex duobus, sed etiam duorum habere
concupiscentiam videretur. Sic ergo distinguendum
est: <hi>Et quid eligam ignoro: compellor autem ex duobus;</hi> 
quam distinctionem sequitur, <hi>concupiscentiam
habens dissolvi, et esse cum Christo.</hi> Et tanquam quaereretur
quare hujus rei potius habeat concupiscentiam; <hi>multo enim magis optimum,</hi> 
 inquit. Cur ergo e
duobus compellitur? Quia est manendi necessitas,
<pb n="0067"/>
quam ita subjecit, <hi>Manere in carne necessarium propter
vos.</hi> </p>
          </div3>
<div3>
            <head>5.</head>
            <p>
 Ubi autem neque praescripto fidei, neque ipsius
sermonis textu ambiguitas explicari potest, nihil obest
secundum quamlibet earum quae ostenduntur,
sententiam distinguere. Veluti est illa ad Corinthios, <hi>Has ergo promissiones habentes, charissimi, mundemus
nos ab omni coinquinatione carnis et spiritus, perficientes
sanctificationem in timore Dei. Capite nos. Nemini
nocuimus 
 <note>(II. Cor. VII, 1, 2)</note>
            </hi>. Dubium est quippe utrum, <hi>Mundemus nos ab omni coinquinatione carnis et spiritus,</hi> 
secundum illam sententiam, <hi>Ut sit sancta et corpore et
spiritu <note>(I Cor. VII, 34)</note>
            </hi>; an, <hi>Mundemus nos ab omni
coinquinatione carnis,</hi> ut alius sit sensus, <hi>Et spiritus
perficientes sanctificationem in timore Dei capite nos.</hi> 
Tales igitur distinctionum ambiguitates in potestate
legentis sunt.
</p>
          </div3>
        </div2>

<div2>
          <head>CAPUT III.-- <hi>Qua ratione expediatur ambiguitas ex pronuntiatione. Percontatio et interrogatio quo differant.</hi> </head>
<div3>
            <head>6.</head>
            <p>
 Quaecumque autem de ambiguis distinctionibus
diximus, eadem observanda sunt et in ambiguis pronuntiationibus.
Nam et ipsae nisi lectoris nimia vitientur
incuria, aut regulis fidei corriguntur, aut praecedentis
vel consequentis contextione sermonis; aut si
neutrum horum adhibetur ad correctionem, nihilominus
dubiae remanebunt, ut quolibet modo lector pronuntiaverit,
non sit in culpa. Nisi enim fides revocet,
qua credimus Deum non accusaturum adversus electos
suos, et Christum non condemnaturum electos
suos, potest illud sic pronuntiari, <hi>Quis accusabit adversus
electos Dei?</hi> ut hanc interrogationem quasi responsio
subsequatur, <hi>Deus qui justificat.</hi> Et iterum
interrogetur, <hi>Quis est qui condemnat?</hi> et respondeatur, <hi>Christus Jesus qui mortuus est.</hi> 
 Quod credere quia
dementissimum est, ita pronuntiabitur, ut praecedat
percontatio, sequatur interrogatio. Inter percontationem
autem et interrogationem hoc veteres interesse
dixerunt, quod ad percontationem multa responderi
possunt; ad interrogationem vero, aut Non, aut
Etiam. Pronuntiabitur ergo ita, ut post percontationem
qua dicimus, <hi>Quis accusabit adversus electos Dei?</hi> 
illud quod sequitur sono interrogantis enuntietur, <hi>Deus qui justificat?</hi> 
 ut tacite respondeatur, Non: et
item percontemur, <hi>Quis est qui condemnat?</hi> rursusque
interrogemus, <hi>Christus Jesus qui mortuus est, magis
autem qui resurrexit, qui est in dextera Dei, qui et
interpellat pro nobis <note>(Rom. VIII, 33, 34)</note>
            </hi>? ut ubique
tacite respondeatur, Non. At vero illo loco ubi ait, <hi>Quid ergo dicemus? Quia gentes quae non sectabantur
justitiam, apprehenderunt justitiam 
 <note>(Rom. IX, 30)</note>
            </hi>; nisi
post percontationem qua dictum est, <hi>Quid ergo dicemus?</hi> 
responsio subjiciatur, <hi>Quia gentes quae non sectabantur
justitiam, apprehenderunt justitiam,</hi> textus
consequens non cohaerebit. Qualibet autem voce pronuntietur
illud quod Nathanael dixit, <hi>A Nazareth potest
aliquid boni esse <note>(Joan. I, 46)</note>
            </hi>, sive affirmantis,
ut illud solum ad interrogationem pertineat quod ait, <hi>A Nazareth?</hi> 
 sive totum cum dubitatione interrogantis;
non video quomodo discernatur: uterque autem sensus
<pb n="0068"/>
fidem non impedit.</p>
          </div3>
<div3>
            <head>7.</head>
            <p>
 Est etiam ambiguitas in sono dubio syllabarum,
et haec utique ad pronuntiationem pertinens. Nam
quod scriptum est, <hi>Non est absconditum a te os meum,
quod fecisti in abscondito <note>(Psal. CXXXVIII, 15)</note>
            </hi>, non
elucet legenti utrum correpta littera <hi>os</hi> pronuntiet,
an producta. Si enim corripiat, ab eo quod sunt ossa;
si autem producat, ab eo quod sunt ora, intelligitur
numerus singularis. Sed talia linguae praecedentis inspectione
dijudicantur: nam in Graeco non <foreign xml:lang="greek">,</foreign> sed <foreign xml:lang="greek"></foreign>
 positum est. Unde plerumque loquendi consuetudo
vulgaris utilior est significandis rebus, quam
integritas litterata. Mallem quippe cum barbarismo
dici, Non est absconditum a te ossum meum, quam
ut ideo esset minus apertum, quia magis latinum est.
Sed aliquando dubius syllabae sonus etiam vicino
verbo ad eamdem sententiam pertinente dijudicatur:
sicut est illud Apostoli, <hi>Quae praedico vobis, sicut praedixi,
quoniam qui talia agunt, regnum Dei non possidebunt <note>(Galat. V, 21)</note>
            </hi>.
Si tantummodo dixisset, <hi>Quae
praedico vobis,</hi> neque subjunxisset, <hi>sicut praedixi,</hi> nonnisi
ad codicem praecedentis linguae recurrendum esset,
ut cognosceremus utrum in eo quod dixit, <hi>praedico,</hi> 
producenda an corripienda esset media syllaba:
nunc autem manifestum est producendam esse; non
enim ait, Sicut praedicavi, sed <hi>sicut praedixi.</hi> 
</p>
          </div3>
        </div2>

<div2>
          <head>CAPUT IV.-- <hi>Ambiguitas dictionis qua ratione expediatur.</hi> </head>
<div3>
            <head>8.</head>
            <p>
 Non solum autem istae, sed etiam illae ambiguitates
quae non ad distinctionem vel ad pronuntiationem
pertinent, similiter considerandae sunt: qualis
illa est ad Thessalonicenses, <hi>propterea consolati sumus,
fratres, in vobis <note>(I Thess. III, 7)</note>
            </hi>. Dubium est enim
utrum, O fratres; an, Hos fratres: neutrum autem
horum est contra fidem; sed graeca lingua hos casus
pares non habet, et ideo illa inspecta renuntiatur vocativus,
id est, O fratres. Quod si voluisset interpres
dicere, Propterea consolationem habuimus, fratres,
in vobis; minus servitum esset verbis, sed minus de
sententia dubitaretur: aut certe si adderetur, Nostri,
nemo fere ambigeret vocativum esse casum, cum audiret, <hi>Propterea consolati sumus, fratres</hi> 
 nostri, <hi>in
vobis.</hi> Sed jam hoc periculosius permittitur. Ita factum
est in illa ad Corinthios, cum ait Apostolus. <hi>Quotidie morior, per vestram gloriam, fratres, quam
habeo in Christo Jesu 
 <note>(I Cor. XV, 31)</note>
            </hi>. Ait enim quidam
interpres, <hi>Quotidie morior, per vestram</hi> juro <hi>gloriam;</hi> 
quia in graeco vox jurantis ( <foreign xml:lang="greek"></foreign>) manifesta est sine ambiguo
sono. Rarissime igitur et difficillime inveniri potest
ambiguitas in propriis verbis, quantum ad libros divinarum
Scripturarum spectat, quam non aut circumstantia
ipsa sermonis qua cognoscitur scriptorum intentio,
aut interpretum collatio, aut praecedentis
linguae solvat inspectio.
</p>
          </div3>
        </div2>

<div2>
          <head>CAPUT V.-- <hi>Scripturae figuratas locutiones ad litteram accipere servitus miserabilis.</hi> </head>
<div3>
            <head>9.</head>
            <p>
 Sed verborum translatorum ambiguitates, de
quibus deinceps loquendum est, non mediocrem curam
industriamque desiderant. Nam in principio cavendum
<pb n="0069"/>
est ne figuratam locutionem ad litteram accipias.
Et ad hoc enim pertinet quod ait Apostolus: <hi>Littera occidit, spiritus autem vivificat 
 <note>(II Cor. III, 6)</note>
            </hi>.
Cum enim figurate dictum sic accipitur, tanquam
proprie dictum sit, carnaliter sapitur. Neque ulla
mors animae congruentius appellatur, quam cum id
etiam quod in ea bestiis antecellit, hoc est, intelligentia
carni subjicitur sequendo litteram. Qui enim sequitur
litteram, translata verba sicut propria tenet,
neque illud quod proprio verbo significatur, refert
ad aliam significationem: sed si Sabbatum audierit,
verbi gratia, non intelligit nisi unum diem de septem,
qui continuo volumine repetuntur; et cum audierit
Sacrificium, non excedit cogitatione illud quod fieri
de victimis pecorum terrenisque fructibus solet. Ea
demum est miserabilis animae servitus, signa pro
rebus accipere; et supra creaturam corpoream, oculum
mentis ad hauriendum aeternum lumen levare
non posse.
</p>
          </div3>
        </div2>

<div2>
          <head>CAPUT VI.-- <hi>Judaeorum servitus sub signis utilibus.</hi> </head>
<div3>
            <head>10.</head>
            <p>
 Quae tamen servitus in Judaeo populo longe a
caeterarum gentium more distabat; quandoquidem
rebus temporalibus ita subjugati erant, ut unus eis in
omnibus commendaretur Deus. Et quanquam signa
rerum spiritualium pro ipsis rebus observarent, nescientes
quo referrentur, id tamen insitum habebant,
quod tali servitute uni omnium, quem non videbant,
placerent Deo. Quam custodiam tanquam sub paedagogo
parvulorum fuisse scribit Apostolus <note>(Galat. III,
24)</note>. Et ideo qui talibus signis pertinaciter inhaeserunt,
contemnentem ista Dominum, cum jam tempus
revelationis eorum venisset, ferre non potuerunt <note>(Matth. XII, 2)</note>;
atque inde calumnias, quod sabbato
curaret, moliti sunt principes eorum <note>(Luc. VI, 7)</note>; populusque
signis illis tanquam rebus adstrictus, non
credebat Deum esse, vel a Deo venisse, qui ea sicut
a Judaeis observabantur, nollet attendere. Sed qui
crediderunt, ex quibus facta est prima Ecclesia Jerosolymitana,
satis ostenderunt quanta utilitas fuerit
eo modo sub paedagogo custodiri, ut signa quae temporaliter
imposita erant servientibus, ad unius Dei
cultum, qui fecit coelum et terram, opinionem observantium
religarent. Namque illi quia proximi spiritualibus
fuerunt (in ipsis enim temporalibus et carnalibus
votis atque signis, quamvis quomodo spiritualiter
essent intelligenda nescirent, unum tamen didicerant
venerari aeternum Deum), tam capaces exstiterunt
Spiritus sancti, ut omnia sua venderent, eorumque
pretium indigentibus distribuendum, ante Apostolorum
pedes ponerent <note>(Act. IV, 34)</note>, seque totos dedicarent
Deo tanquam templum novum, cujus terrenae
imagini, hoc est, templo veteri, serviebant.</p>
          </div3>
<div3>
            <head>11.</head>
            <p>
 Non enim hoc ullas ecclesias Gentium fecisse
scriptum est, quia non tam prope invenit erant, qui
simulacra manufacta deos habebant.
</p>
          </div3>
        </div2>

<div2>
          <head>CAPUT VII.-- <hi>Servitus gentium sub signis inutilibus.</hi> </head>

<pb n="0070"/>
<p>Et si quando aliqui eorum illa tanquam signa interpretari
conabantur, ad creaturam colendam venerandamque
referebant. Quid enim mihi prodest simulacrum,
verbi gratia, Neptuni non ipsum habendum
Deum, sed eo significari universum mare, vel etiam
omnes aquas caeteras, quae fontibus proruunt? sicut a
quodam poeta illorum describitur, si bene recolo, ita
dicente:
<l>Tu, Neptune pater, cui tempora cana crepanti</l>
<l>Cincta salo resonant, magnus cui perpete mento</l>
<l>Profluit oceanus, et flumina crinibus errant.</l> 
Haec siliqua intra dulce tectorium sonantes lapillos
quatit non est autem hominum, sed porcorum
cibus. Novit quid dicam, qui Evangelium novit <note>(Luc.
XV, 16)</note>. Quid ergo mihi prodest quod Neptuni simulacrum
ad illam significationem refertur, nisi forte ut
neutrum colam? tam enim mihi statua quaelibet, quam
mare universum, non est Deus. Fateor tamen altius
demersos esse, qui opera hominum deos putant, quam
qui opera Dei; sed nobis unus diligendus et colendus
Deus praecipitur <note>(Deut. VI, 5)</note>, qui fecit haec omnia,
quorum illi simulacra venerantur, vel tanquam deos,
vel tanquam signa et imagines deorum. Si ergo signum
utiliter institutum pro ipsa re sequi, cui significandae
institutum est, carnalis est servitus; quanto magis
inutilium rerum signa instituta pro rebus accipere?
Quae si retuleris ad ea ipsa quae his significantur, eisque
colendis animum obligaveris, nihilominus servili
carnalique onere atque velamine non carebis.</p>
</div2>

<div2>
          <head>CAPUT VIII.-- <hi>Aliter Judaei a signorum servitute liberati, aliter Gentiles.</hi> </head>
<div3>
            <head>12.</head>
            <p>
 Quamobrem christiana libertas eos quos invenit
sub signis utilibus, tanquam prope inventos, interpretatis
signis quibus subditi erant, elevatos ad eas
res quarum illa signa sunt, liberavit: ex his factae
sunt Ecclesiae sanctorum Israelitarum. Quos autem invenit
sub signis inutilibus, non solum servilem operationem
sub talibus signis, sed etiam ipsa signa frustravit
removitque omnia: ut a corruptione multitudinis
simulatorum deorum, quam saepe ac proprie Scriptura
fornicationem vocat, ad unius Dei cultum Gentes
converterentur; nec sub ipsis jam signis utilibus
serviturae, sed exercitaturae potius animum in eorum
intelligentia spirituali.
</p>
          </div3>
        </div2>

<div2>
          <head>CAPUT IX.-- <hi>Quis signorum servitute premitur, quis non. Baptismus. Eucharistia.</hi> </head>
<div3>
            <head>13.</head>
            <p>
 Sub signo enim servit qui operatur aut veneratur
aliquam rem significantem, nesciens quid significet:
qui vero aut operatur, aut veneratur utile signum
divinitus institutum, cujus vim significationemque
intelligit, non hoc veneratur quod videtur et transit,
sed illud potius quo talia cuncta referenda sunt
Talis autem homo spiritualis et liber est, etiam tempore
servitutis, quo carnalibus animis nondum oportet
signa illa revelari, quorum jugo edomandi sunt
<pb n="0071"/>
Tales autem spirituales erant Patriarchae ac Prophetae,
omnesque in populo Israel per quos nobis Spiritus
sanctus ipsa Scripturarum et auxilia et solatia ministravit.
Hoc vero tempore posteaquam resurrectione
Domini nostri manifestissimum indicium nostrae libertatis
illuxit, nec eorum quidem signorum, quae jam
intelligimus, operatione gravi onerati sumus; sed
quaedam pauca pro multis, eademque factu facillima,
et intellectu augustissima, et observatione castissima
ipse Dominus et apostolica tradidit disciplina: sicuti
est Baptismi sacramentum, et celebratio corporis et
sanguinis Domini. Quae unusquisque cum percipit, quo
referantur imbutus agnoscit, ut ea non carnali servitute,
sed spirituali potius libertate veneretur. Ut autem
litteram sequi, et signa pro rebus quae iis significantur
accipere, servilis infirmitatis est; ita inutiliter
signa interpretari, male vagantis erroris est. Qui
autem non intelligit quid significet signum, et tamen
signum esse intelligit, nec ipse premitur servitute.
Melius est autem vel premi incognitis, sed utilibus signis,
quam inutiliter ea interpretando, a jugo servitutis
eductam cervicem laqueis erroris inserere.
</p>
          </div3>
        </div2>

<div2>
          <head>CAPUT X.-- <hi>Unde dignoscatur an figurata sit locutio. Regula generalis. Charitas. Cupiditas. Flagitium. Facinus. Utilitas. Beneficentia.</hi> </head>
<div3>
            <head>14.</head>
            <p>
 Huic autem observationi qua cavemus figuratam
locutionem, id est, translatam quasi propriam sequi;
adjungenda etiam illa est, ne propriam quasi figuratam
velimus accipere. Demonstrandus est igitur prius
modus inveniendae locutionis, propriane an figurata
sit. Et iste omnino modus est, ut quidquid in sermone
divino neque ad morum honestatem, neque ad fidei
veritatem proprie referri potest, figuratum esse cognoscas.
Morum honestas ad diligendum Deum et
proximum, fidei veritas ad cognoscendum Deum et
proximum pertinet. Spes autem sua cuique est in conscientia
propria, quemadmodum se sentit ad dilectionem
Dei et proximi, cognitionemque proficere. De
quibus omnibus primo libro dictum est.</p>
          </div3>
<div3>
            <head>15.</head>
            <p>
 Sed quoniam proclive est humanum genus non
ex momentis ipsius libidinis, sed potius suae consuetudinis
aestimare peccata, fit plerumque ut quisque hominum
ea tantum culpanda arbitretur, quae suae regionis
et temporis homines vituperare atque damnare
consueverunt; et ea tantum probanda atque laudanda,
quae consuetudo eorum cum quibus vivit, admittit:
eoque contingit ut si quid Scriptura vel praeceperit
quod abhorret a consuetudine audientium, vel quod
non abhorret culpaverit, si animum eorum jam verbi
vinxit auctoritas, figuratam locutionem putent. Non
autem praecipit Scriptura nisi charitatem, nec culpat
nisi cupiditatem; et eo modo informat mores hominum.
Item si animum praeoccupavit alicujus erroris
opinio, quidquid aliter asseruerit Scriptura, figuratum
homines arbitrantur. Non autem asserit nisi catholicam
fidem, rebus praeteritis, et futuris, et praesentibus.
Praeteritorum narratio est, futurorum praenuntiatio,
praesentium demonstratio: sed omnia haec ad eamdem
<pb n="0072"/>
charitatem nutriendam atque corroborandam, et
cupiditatem vincendam atque exstinguendam valent.</p>
          </div3>
<div3>
            <head>16.</head>
            <p>
 Charitatem voco motum animi ad fruendum
Deo propter ipsum, et se atque proximo propter Deum:
cupiditatem autem, motum animi ad fruendum se et
proximo et quolibet corpore non propter Deum. Quod
autem agit indomita cupiditas ad corrumpendum animum
et corpus suum, flagitium vocatur: quod autem agit
ut alteri noceat, facinus dicitur. Et haec sunt duo genera
omnium peccatorum; sed flagitia priora sunt. Quae cum
exinaniverint animum, et ad quamdam egestatem perduxerint,
in facinora prosilitur, quo removeantur impedimenta
flagitiorum, aut adjumenta quaerantur. Item
quod agit charitas quo sibi prosit, utilitas est: quod
autem agit ut prosit proximo, beneficentia nominatur.
Et hic praecedit utilitas; quia nemo potest ex eo
quod non habet, prodesse alteri. Quanto autem magis
regnum cupiditatis destruitur, tanto charitatis augetur.
</p>
          </div3>
        </div2>

<div2>
          <head>CAPUT XI.-- <hi>Regula de iis quae saevitiam redolent, referunturque nihilominus ex persona Dei vel sanctorum.</hi> </head>
<div3>
            <head>17.</head>
            <p>
 Quidquid ergo asperum et quasi saevum factu
dictuque in sanctis Scripturis legitur ex persona Dei
vel sanctorum ejus, ad cupiditatis regnum destruendum
valet. Quod si perspicue sonat, non est ad aliud
referendum quasi figurate dictum sit. Sicuti est illud
Apostoli: <hi>Thesaurizas tibi iram in die irae et revelationis
justi judicii Dei qui reddet unicuique secundum
opera sua: iis quidem qui secundum sustinentiam boni
operis, gloriam et honorem et incorruptionem quaerentibus,
vitam aeternam; iis autem qui ex contentione sunt,
et diffidunt veritati, credunt autem iniquitati, ira et indignatio.
Tribulatio et angustia in omnem animam hominis
operantis malum, Judaei primum et Graeci <note>(Rom. II, 5-9)</note>
            </hi>.
Sed hoc ad eos, cum quibus evertitur ipsa cupiditas,
qui eam vincere noluerunt. Cum autem in homine
cui dominabatur, regna cupiditatis subvertuntur,
illa est aperta locutio: <hi>Qui autem Jesu Christi sunt,
carnem suam crucifixerunt cum passionibus et concupiscentiis <note>(Galat. V, 24)</note>
            </hi>.
Nisi quia et hic quaedam
verba translata tractantur, sicuti est, <hi>ira Dei,</hi> et, <hi>crucifixerunt:</hi> 
 sed non tam multa sunt, vel ita posita,
ut obtegant sensum, et allegoriam vel aenigma
faciant, quam proprie figuratam locutionem voco. Quod
autem Jeremiae dicitur, <hi>Ecce constitui te hodie super
gentes et regna, ut evellas, et destruas, et disperdas, et
dissipes <note>(Jerem. I, 10)</note>
            </hi>; non dubium quin figurata locutio
tota sit, ad eum finem referenda quem diximus.
</p>
          </div3>
        </div2>

<div2>
          <head>CAPUT XII.-- <hi>Regula de dictis et factis quasi flagitiosis imperitorum judicio, quae Deo vel sanctis viris tribuuntur. Facta judicantur ex circumstantiis.</hi> </head>
<div3>
            <head>18.</head>
            <p>
 Quae autem quasi flagitiosa imperitis videntur,
sive tantum dicta, sive etiam facta sunt, vel ex Dei
<pb n="0073"/>
persona, vel ex hominum quorum nobis sanctitas
commendatur, tota figurata sunt: quorum ad charitatis
pastum enucleanda secreta sunt. Quisquis autem
rebus praetereuntibus restrictius utitur, quam sese
habent mores eorum cum quibus vivit, aut temperans
aut superstitiosus est: quisquis vero sic eis
utitur, ut metas consuetudinis bonorum inter quos
versatur, excedat, aut aliquid significat, aut flagitiosus
est. In omnibus enim talibus non usus rerum, sed
libido utentis in culpa est. Neque ullo modo quisquam
sobrius crediderit, Domini pedes ita unguento pretioso
a muliere perfusos <note>(Joan. XII, 3)</note>, ut luxuriosorum
et nequam hominum solent, quorum talia convivia
detestamur. Odor enim bonus, fama bona est,
quam quisquis bonae vitae operibus habuerit, dum
vestigia Christi sequitur, quasi pedes ejus pretiosissimo
odore perfundit. Ita quod in aliis personis plerumque
flagitium est, in divina vel prophetica persona
magnae cujusdam rei signum est. Alia est quippe in
perditis moribus, alia in Osee prophetae vaticinatione
conjunctio meretricis <note>(Osee I, 2)</note>: nec, si flagitiose
in conviviis temulentorum et lascivorum nudantur
corpora; propterea in balneis nudum esse flagitium
est.</p>
          </div3>
<div3>
            <head>19.</head>
            <p>
 Quid igitur locis et temporibus personisque
conveniat, diligenter attendendum est, ne temere
flagitia reprehendamus. Fieri enim potest ut sine aliquo
vitio cupediae vel voracitatis, pretiosissimo cibo
sapiens utatur; insipiens autem foedissima gulae
flamma in vilissimum ardescat. Et sanus quisque
maluerit more Domini pisce vesci <note>(Luc. XXIV, 43)</note>,
quam lenticula more Esau nepotis Abraham <note>(Gen.
XXV, 34)</note>, aut hordeo more jumentorum. Non enim
propterea continentiores nobis sunt pleraeque bestiae,
quia vilioribus aluntur escis. Nam in omnibus hujuscemodi
rebus, non ex earum rerum natura quibus
utimur, sed ex causa utendi et modo appetendi vel
probandum est, vel improbandum quod facimus.</p>
          </div3>
<div3>
            <head>20.</head>
            <p>
 Regno terreno veteres justi coeleste regnum
imaginabantur, et praenuntiabant. Sufficiendae prolis
causa erat uxorum plurium simul uni viro habendarum
inculpabilis consuetudo <note>(Id. XVI, 3, XXV, 1; et
II Reg. V, 13)</note>; et ideo unam feminam maritos habere
plurimos honestum non erat: non enim mulier eo est
fecundior, sed meretricia potius turpitudo est, vel
quaestum vel liberos vulgo quaerere. In hujuscemodi
moribus quidquid illorum temporum sancti non
libidinose faciebant, quamvis ea facerent quae hoc
tempore nisi per libidinem fieri non possunt, non
culpat Scriptura. Et quidquid ibi tale narratur, non
solum historice ac proprie, sed etiam figurate ac prophetice
acceptum, interpretandum est usque in finem
illum charitatis, sive Dei, sive proximi, sive utriusque.
<pb n="0074"/>
Sicut enim talares et manicatas tunicas habere apud
Romanos veteres flagitium erat; nunc autem honesto
loco natis, cum tunicati sunt, non eas habere flagitium
est: sic animadvertendum est, in caetero quoque usu
rerum abesse oportere libidinem, quae non solum
ipsa eorum, inter quos vivit, consuetudine nequiter
abutitur; sed etiam saepe fines ejus egressa, foeditatem
suam, quae inter claustra morum solemnium latitabat,
flagitiosissima eruptione manifestat.
</p>
          </div3>
        </div2>

<div2>
          <head>CAPUT XIII.-- <hi>Continuatio ejusdem argumenti.</hi> </head>
<div3>
            <head>21.</head>
            <p>
 Quidquid autem congruit consuetudini eorum
cum quibus vita ista degenda vel necessitate imponitur,
vel officio suscipitur, a bonis et magnis hominibus
ad utilitatem et beneficentiam referendum est; vel
proprie, sicut et nos debemus, vel etiam figurate, sicut
Prophetis licet.
</p>
          </div3>
        </div2>

<div2>
          <head>CAPUT XIV.-- <hi>Error opinantium nullam esse justitiam per seipsam.</hi> </head>
<div3>
            <head>22.</head>
            <p>
 In quae facta legenda cum incurrunt indocti
alterius consuetudinis, nisi auctoritate reprimantur,
flagitia putant; nec possunt animadvertere totam conversationem
suam, vel in conjugiis, vel in conviviis,
vel in vestitu, caeteroque humano victu atque cultu,
aliis gentibus et aliis temporibus flagitiosam videri.
Qua varietate innumerabilium consuetudinum commoti
quidam dormitantes, ut ita dicam, qui neque
alto somno stultitiae sopiebantur, nec in sapientiae lucem
poterant evigilare, putaverunt nullam esse justitiam
per seipsam, sed unicuique genti consuetudinem
suam justam videri: quae cum sit diversa omnibus
gentibus, debeat autem incommutabilis manere justitia,
fieri manifestum nullam usquam esse justitiam.
Non intellexerunt, ne multa commemorem, <hi>Quod tibi
fieri non vis, alii ne feceris <note>(Tobiae IV, 16; Matth. VII,
12)</note>
            </hi>, nullo modo posse ulla eorum gentili diversitate
variari. Quae sententia cum refertur ad dilectionem
Dei, omnia flagitia moriuntur; cum ad proximi, omnia
facinora. Nemo enim vult corrumpi habitaculum
suum: non ergo debet corrumpere habitaculum Dei,
seipsum scilicet. Et nemo vult sibi a quoquam noceri:
nec ipse igitur cuiquam nocuerit.
</p>
          </div3>
        </div2>

<div2>
          <head>CAPUT XV.-- <hi>Regula in figuratis locutionibus servanda.</hi> </head>
<div3>
            <head>23.</head>
            <p>
 Sic eversa tyrannide cupiditatis, charitas regnat
justissimis legibus dilectionis Dei propter Deum, sui
et proximi propter Deum. Servabitur ergo in locutionibus
figuratis regula hujusmodi, ut tam diu versetur
diligenti consideratione quod legitur, donec ad
regnum charitatis interpretatio perducatur. Si autem
hoc jam proprie sonat, nulla putetur figurata locutio.
</p>
          </div3>
        </div2>

<div2>
          <head>CAPUT XVI.-- <hi>Regula de locutionibus praeceptivis.</hi> </head>
<div3>
            <head>24.</head>
            <p>
 Si praeceptiva locutio est aut flagitium aut facinus
vetans, aut utilitatem aut beneficentiam jubens,
non est figurata. Si autem flagitium aut facinus videtur
jubere, aut utilitatem aut beneficentiam vetare,
figurata est. <hi>Nisi manducaveritis,</hi> inquit, <hi>carnem filii
hominis, et sanguinem biberitis, non habebitis vitam in
vobis <note>(Joan. VI, 54)</note>
            </hi>. Facinus vel flagitium videtur jubere:
<pb n="0075"/>
figura est ergo, praecipiens passioni dominicae
communicandum, et suaviter atque utiliter recondendum
in memoria quod pro nobis caro ejus crucifixa
et vulnerata sit. Ait Scriptura: <hi>Si esurierit inimicus
tuus, ciba illum; si sitit, potum da illi.</hi> Hic nullo dubitante
beneficentiam praecipit: sed quod sequitur, <hi>Hoc enim faciens carbones ignis congeres super caput
ejus 
 <note>(Prov. XXV, 21, 22; Rom. XII, 20)</note>
            </hi>; malevolentiae
facinus putes juberi: ne igitur dubitaveris figurate
dictum, et cum possit dupliciter interpretari, uno
modo ad nocendum, altero ad praestandum; ad beneficentiam
te potius charitas revocet, ut intelligas carbones
ignis esse urentes poenitentiae gemitus, quibus
superbia sanatur ejus qui dolet se inimicum fuisse
hominis, a quo ejus miseriae subvenitur. Item cum
ait Dominus, <hi>Qui amat animam suam, perdet eam <note>(Joan. XII, 25)</note>
            </hi>,
non utilitatem vetare putandus est,
qua debet quisque conservare animam suam; sed figurate
dictum, <hi>perdat animam,</hi> id est, perimat atque
amittat usum ejus, quem nunc habet, perversum scilicet
atque praeposterum, quo inclinatur temporalibus,
ut aeterna non quaerat. Scriptum est: <hi>Da misericordi,
et ne suscipias peccatorem <note>(Eccli. XII, 4)</note>
            </hi>. Posterior
pars hujus sententiae videtur vetare beneficentiam;
ait enim, <hi>Ne suscipias peccatorem:</hi> intelligas ergo figurate
positum pro peccato <hi>peccatorem,</hi> ut peccatum
ejus non suscipias.
</p>
          </div3>
        </div2>

<div2>
          <head>CAPUT XVII.-- <hi>Alia omnibus communiter, alia singulis seorsim praecipi.</hi> </head>
<div3>
            <head>25.</head>
            <p>
 Saepe autem accidit ut quisquis in meliori
gradu spiritualis vitae vel est, vel esse se putat, figurate
dicta esse arbitretur, quae inferioribus gradibus
praecipiuntur: ut verbi gratia, si caelibem amplexus
est vitam, et se castravit propter regnum coelorum <note>(Matth. XIX, 12)</note>,
quidquid de uxore diligenda et regenda
sancti Libri praecipiunt, non proprie sed translate
accipi oportere contendat; et si quis statuit
servare innuptam virginem suam, tanquam figuratam
locutionem conetur interpretari qua dictum est, <hi>Trade filiam, et grande opus perfeceris 
 <note>(Eccli. VII, 27)</note>
            </hi>.
Erit igitur etiam hoc in observationibus intelligendarum
Scripturarum, ut sciamus alia omnibus communiter
praecipi, alia singulis quibusque generibus
personarum; ut non solum ad universum statum valetudinis,
sed etiam ad suam cujusque membri propriam
infirmitatem medicina pertineat. In suo quippe
genere curandum est, quod ad melius genus non
potest erigi.
</p>
          </div3>
        </div2>

<div2>
          <head>CAPUT XVIII.-- <hi>Quo tempore quid praeceptum vel licitum sit, considerandum.</hi> </head>
<div3>
            <head>26.</head>
            <p>
 Item cavendum est ne forte quod in Scripturis
veteribus pro illorum temporum conditione, etiamsi
non figurate, sed proprie intelligatur, non est flagitium
neque facinus, ad ista etiam tempora quis putet
in usum vitae posse transferri. Quod nisi dominante
cupiditate, et ipsarum quoque Scripturarum, quibus
evertenda est, satellitium quaerente, non faciet; nec
intelligit miser ad hanc utilitatem illa sic esse posita,
<pb n="0076"/>
ut spei bonae homines salubriter videant et consuetudinem
quam aspernantur posse habere usum bonum,
et eam quam amplexantur esse posse damnabilem,
si et ibi charitas utentium, et hic cupiditas attendatur.</p>
          </div3>
<div3>
            <head>27.</head>
            <p>
 Nam si multis uxoribus caste uti quisquam pro
tempore potuit, potest alius una libidinose. Magis
enim probo multarum fecunditate utentem propter
aliud, quam unius carne fruentem propter ipsam. Ibi
enim quaeritur utilitas temporum opportunitatibus
congrua, hic satiatur cupiditas temporalibus voluptatibus
implicata: inferiorisque gradus ad Deum sunt,
quibus secundum veniam concedit Apostolus carnalem
cum singulis conjugibus consuetudinem propter
intemperantiam eorum <note>(I Cor. VII, 2)</note>, quam illi qui
plures singuli cum haberent, sicut sapiens in cibo et
potu nonnisi salutem corporis, sic in concubitu nonnisi
procreationem filiorum intuebantur. Itaque si eos
in hac vita invenisset Domini adventus, cum jam non
mittendi, sed colligendi lapides tempus esset <note>(Eccle.
III, 5)</note>, statim seipsos castrarent propter regnum coelorum:
non enim est in carendo difficultas, nisi cum
est in habendo cupiditas. Noverant quippe illi homines
etiam in ipsis conjugibus luxuriam esse abutendi
intemperantiam: quod Tobiae testatur oratio, quando
est copulatus uxori. Ait enim: <hi>Benedictus es, Domine
Deus patrum nostrorum; et benedictum nomen tuum in
omnia saecula saeculorum. Benedicant te coeli et omnis
creatura tua. Tu fecisti Adam, et dedisti illi adjutorium
Evam: et nunc, Domine, tu scis quoniam non luxuriae
causa accipio sororem meam, sed ipsa veritate, ut miserearis
nostri, Domine <note>(Tob. VIII, 7-9)</note>
            </hi>.
</p>
          </div3>
        </div2>

<div2>
          <head>CAPUT XIX.-- <hi>Mali alios de suo aestimant ingenio.</hi> </head>
<div3>
            <head>28.</head>
            <p>
 Sed qui effrenata libidine, vel per multa stupra
diffluentes evagantur, vel in ipsa una conjuge, non
solum excedunt ad liberorum procreationem pertinentem
modum, sed etiam inhumanioris intemperantiae
sordes inverecunda omnino licentia servilis
cujusdam libertatis accumulant; non credunt fieri
potuisse ut temperanter multis feminis antiqui uterentur
viri, nihil servantes in usu illo nisi congruum
tempori propagandae prolis officium; et quod ipsi laqueis
libidinis obstricti, vel in una non faciunt, nullo
modo in multis fieri posse arbitrantur.</p>
          </div3>
<div3>
            <head>29.</head>
            <p>
 Sed isti possunt dicere nec honorari quidem atque
laudari oportere viros bonos et sanctos, quia ipsi
cum honorantur atque laudantur, intumescunt superbia;
tanto avidiores inanissimae gloriae, quanto eos
frequentius atque latius lingua blandior ventilaverit;
qua ita leves fiunt, ut eos rumoris aura, sive quae
prospera, sive quae adversa existimatur, in quaslibet
invehat voragines flagitiorum, aut in facinorum etiam
saxa collidat. Videant ergo quam sibi arduum sit atque
difficile nec laudis esca illici, nec contumeliarum
aculeis penetrari; et non ex se alios metiantur.
</p>
          </div3>
        </div2>

<div2>
          <head>CAPUT XX.-- <hi>In quavis vivendi ratione boni sui sunt similes.</hi> </head>
<p>Credant potius Apostolos nostros nec cum suspicerentur
<pb n="0077"/>
ab hominibus, inflatos fuisse; nec cum despicerentur,
elisos. Neutra quippe tentatio defuit illis
viris: nam et credentium celebrabantur praeconio, et
persequentium maledictis infamabantur. Sicut ergo
isti pro tempore utebantur his omnibus, et non corrumpebantur;
sic illi veteres, usum feminarum ad sui
temporis convenientiam referentes, non patiebantur
eam dominationem libidinis, cui serviunt qui ista non
credunt.</p>
<div3>
            <head>30.</head>
            <p>
 Et ideo isti sese nullo modo cohiberent ab
inexpiabili odio filiorum, a quibus vel uxores vel concubinas
suas attentatas, aut attrectatas esse cognoscerent,
si eis forte tale aliquid accidisset.
</p>
          </div3>
        </div2>

<div2>
          <head>CAPUT XXI.-- <hi>David quanquam in adulterium lapsus, longe fuit a libidinosorum intemperantia.</hi> </head>
<p>Rex autem David cum hoc ab impio atque immani
filio passus esset, non solum ferocientem toleravit,
sed etiam planxit exstinctum <note>(II Reg. XVIII, 33)</note>. Non
enim carnali zelo irretitus tenebatur, quem nullo
modo injuriae suae, sed peccata filii commovebant.
Nam ideo, si vinceretur, eum occidi prohibuerat, ut
edomito servaretur poenitendi locus: et quia non
potuit, non orbitatem doluit in ejus interitu, sed noverat
in quas poenas tam impie adultera et parricidalis
anima raperetur. Namque alio prius filio qui innocens
erat, pro quo aegrotante affligebatur, moriente
laetatus est.</p>
<div3>
            <head>31.</head>
            <p>
 Ex hoc maxime apparet qua moderatione ac
temperantia illi viri feminis utebantur, quod cum in
unam illicite irruisset rex idem, aestu quodam aetatis
et temporalium rerum prosperitatibus abreptus, cujus
etiam maritum occidendum praeceperat; accusatus
est per prophetam: qui cum ad eum venisset convincendum
de peccato, proposuit ei similitudinem de
paupere qui habebat ovem unam, cujus vicinus cum
haberet multas, ad adventum hospitis sui unicam potius
vicini sui pauperis oviculam exhibuit epulandam.
In quem commotus David occidi eum jussit, et quadruplicari
ovem pauperi; ut se nesciens condemnaret,
qui peccaverat sciens. Quod cum ei manifestatum
esset, et divinitus denuntiata vindicta, diluit poenitendo
peccatum <note>(II Reg. XII, 1-14)</note>. Sed tamen in hac
similitudine stuprum tantummodo designatum est de
ove vicini pauperis; de marito autem mulieris interempto,
hoc est, de ipso paupere, qui unam habebat
ovem, occiso, non est per similitudinem interrogatus
David, ut in solum adulterium diceret sententiam
damnationis suae. Ex quo intelligitur quanta temperantia
multas mulieres habuerit, quando de una in
qua excessit modum, a seipso puniri coactus est. Sed
in isto viro immoderatae hujus libidinis non permansio,
sed transitus fuit: propterea etiam ab arguente
Propheta ille illicitus appetitus hospes vocatus est.
Non enim dixit eum regi suo, sed hospiti suo vicini
pauperis ovem ad epulandum exhibuisse. At vero in
ejus filio Salomone, non quasi hospes transitum habuit,
<pb n="0078"/>
sed regnum ista libido possedit: de quo Scriptura
non tacuit, culpans eum fuisse amatorem mulierum <note>(III Reg. XI, 1)</note>.
Cujus tamen initia desiderio sapientiae
flagraverant <note>(II Paralip. I, 7-12)</note>; quam cum
amore spirituali adeptus esset, amore carnali amisit.
</p>
          </div3>
        </div2>

<div2>
          <head>CAPUT XXII.-- <hi>Regula de Scripturae locis, ubi laudantur facta quaedam bonorum hodie moribus contraria.</hi> </head>
<div3>
            <head>32.</head>
            <p>
 Ergo, quanquam omnia vel pene omnia quae
in Veteris Testamenti libris gesta continentur, non
solum proprie, sed etiam figurate accipienda sint:
tamen etiam illa quae proprie lector acceperit, si laudati
sunt illi qui ea fecerunt, sed ea tamen abhorrent
a consuetudine bonorum, qui post adventum Domini
divina praecepta custodiunt; figuram ad intelligentiam
referat, factum vero ipsum ad mores non transferat.
Multa enim sunt quae illo tempore officiose
facta sunt, quae modo nisi libidinose fieri non possunt.
</p>
          </div3>
        </div2>

<div2>
          <head>CAPUT XXIII.-- <hi>Regula de locis ubi magnorum virorum peccata referuntur.</hi> </head>
<p>Si qua vero peccata magnorum virorum legerit,
tametsi aliquam in eis figuram rerum futurarum animadvertere
atque indagare potuerit; rei tamen gestae
proprietatem ad hunc usum assumat, ut se nequaquam
recte factis suis jactare audeat, et prae sua justitia
caeteros tanquam peccatores contemnat, cum
videat tantorum virorum et cavendas tempestates,
et flenda naufragia. Ad hoc enim etiam peccata illorum
hominum scripta sunt, ut Apostolica illa sententia
ubique tremenda sit, qua ait: <hi>Quapropter qui videtur
stare, videat, ne cadat <note>(I Cor. X, 12)</note>
            </hi>. Nulla enim
fere pagina est sanctorum Librorum, in qua non sonet
quod Deus superbis resistit, humilibus autem dat
gratiam.</p>
</div2>

<div2>
          <head>CAPUT XXIV.-- <hi>Ante omnia considerandum genus locutionis.</hi> </head>
<div3>
            <head>34.</head>
            <p>
 Maxime itaque investigandum est utrum propria
sit, an figurata locutio, quam intelligere conamur.
Nam comperto quod figurata sit, adhibitis regulis
rerum quas in primo libro digessimus, facile est
eam versare omnibus modis, donec perveniamus ad
sententiam veritatis, praesertim cum usus accesserit
pietatis exercitatione roboratus. Invenimus autem
utrum propria sit, an figurata locutio, illa intuentes
quae supra dicta sunt.
</p>
          </div3>
        </div2>

<div2>
          <head>CAPUT XXV.-- <hi>Idem verbum non idem significat ubique.</hi> </head>
<p>Quod cum apparuerit, verba quibus continetur,
aut a similibus rebus ducta invenientur, aut ab aliqua
vicinitate attingentibus.</p>
<div3>
            <head>35.</head>
            <p>
 Sed quoniam multis modis res similes rebus
apparent, non putemus esse praescriptum ut quod in
aliquo loco res aliqua per similitudinem significaverit,
hoc eam semper significare credamus. Nam et in
vituperatione fermentum posuit Dominus, cum diceret, <hi>Cavete a fermento Pharisaeorum 
 <note>(Matth. XVI, 11)</note>
            </hi>;
et in laude, cum diceret, <hi>Simile est regnum coelorum
mulieri quae abscondit fermentum in tribus mensuris
farinae, donec fermentaretur totum <note>(Luc. XIII, 21)</note>
            </hi>.
<pb n="0079"/>
</p>
          </div3>
<div3>
            <head>36. </head>
            <p>
Hujus igitur varietatis observatio duas habet
formas. Sic enim aliud atque aliud res quaeque
significant, ut aut contraria, aut tantummodo diversa
significent. Contraria scilicet, cum alias in bono,
alias in malo res eadem per similitudinem ponitur,
sicut hoc est quod de fermento supra diximus. Tale
est etiam quod leo significat Christum, ubi dicitur, <hi>Vicit leo de tribu Juda 
 <note>(Apoc. V, 5)</note>
            </hi>; significat et diabolum,
ubi scriptum est, <hi>Adversarius vester diabolus
tanquam leo rugiens circuit, quaerens quem devoret <note>(I Petr. V, 8)</note>
            </hi>.
Ita serpens in bono est, <hi>Astuti ut serpentes <note>(Matth. X, 16)</note>
            </hi>;
in malo autem, <hi>Serpens Evam
seduxit in astutia sua <note>(II Cor. XI, 3)</note>
            </hi>. In bono panis, <hi>Ego sum panis vivus, qui de coelo descendi 
 <note>(Joan. VI, 51)</note>
            </hi>;
in malo, <hi>Panes occultos libenter edite <note>(Prov. IX, 17)</note>
            </hi>:
sic et alia plurima. Et haec quidem quae commemoravi,
minime dubiam significationem gerunt, quia
exempli gratia commemorari nonnisi manifesta debuerunt.
Sunt autem quae incertum sit in quam partem
accipi debeant, sicut, <hi>Calix in manu Domini vini
meri plenus est mixto.</hi> Incertum est enim utrum iram
Dei significet non usque ad novissimam poenam, id
est usque ad faecem; an potius gratiam Scripturarum
a Judaeis ad Gentes transeuntem, quia <hi>inclinavit ex
hoc in hoc,</hi> remanentibus apud Judaeos observationibus
quas carnaliter sapiunt, quia <hi>faex ejus non est exinanita <note>(Psal. LXXIV, 9)</note>
            </hi>.
Cum vero res eadem non in
contraria, sed tantum in diversa significatione ponitur,
illud est in exemplum, quod aqua et populum significat,
sicut in Apocalypsi legimus <note>(Apoc. XVII, 15,
et XIX, 6)</note>; et Spiritum sanctum, unde est illud, <hi>Flumina
aquae vivae fluent de ventre ejus <note>(Joan. VII, 38)</note>
            </hi>; <hi>et</hi> 
 si quid aliud atque aliud, pro locis in quibus ponitur,
aqua significare intelligitur.</p>
          </div3>
<div3>
            <head>37.</head>
            <p>
 Sic et aliae res non singulae, sed unaquaeque
earum, non solum duo aliqua diversa, sed etiam nonnunquam
multa significat, pro loco sententiae, sicut
posita reperitur.
</p>
          </div3>
        </div2>

<div2>
          <head>CAPUT XXVI.-- <hi>Obscura ex locis apertioribus explicanda.</hi> </head>
<p>Ubi autem apertius ponuntur, ibi discendum est
quomodo in locis intelligantur obscuris. Neque enim
melius potest intelligi quod dictum est Deo, <hi>Apprehenda
arma et scutum, et exsurge in adjutorium mihi <note>(Psal. XXXIV, 2)</note>
            </hi>,
quam ex illo loco ubi legitur, <hi>Domine,
ut scuto bonae voluntatis tuae coronasti nos <note>(Psal. V,
13)</note>
            </hi>. Nec tamen ita ut jam ubicumque scutum pro aliquo
munimento legerimus positum, non accipiamus
nisi bonam voluntatem Dei: dictum est enim et <hi>scutum
fidei, in quo possitis,</hi> inquit, <hi>omnes sagittas maligni
ignitas exstinguere <note>(Ephes. VI, 16)</note>
            </hi>. Nec rursum
ideo debemus in armis hujuscemodi spiritualibus
scuto tantummodo fidem tribuere, cum alio loco etiam
lorica dicta sit fidei: <hi>Induti,</hi> inquit, <hi>loricam fidei et
charitatis <note>(I Thess. V, 8)</note>
            </hi>.</p>
</div2>

<div2>
          <head>CAPUT XXVII.-- <hi>Eumdem locum varie intelligi nihil prohibet.</hi> </head>
<div3>
            <head>38.</head>
            <p>
 Quando autem ex eisdem Scripturae verbis,
<pb n="0080"/>non unum aliquid, sed duo vel plura sentiuntur, etiam
si latet quid senserit ille qui scripsit, nihil periculi
est, si quodlibet eorum congruere veritati ex aliis
locis sanctarum Scripturarum doceri potest: id tamen
eo conante qui divina scrutatur eloquia, ut ad voluntatem
perveniatur auctoris, per quem Scripturam
illam sanctus operatus est Spiritus; sive hoc assequatur,
sive aliam sententiam de illis verbis, quae fidei
rectae non refragatur, exsculpat, testimonium habens
a quocumque alio loco divinorum eloquiorum. Ille
quippe auctor in eisdem verbis quae intelligere volumus,
et ipsam sententiam forsitan vidit; et certe Dei
Spiritus, qui per eum haec operatus est, etiam ipsam
occursuram lectori vel auditori, sine dubitatione
praevidit; imo ut occurreret, quia et ipsa est veritate
subnixa, providit. Nam quid in divinis eloquiis largius
et uberius potuit divinitus provideri, quam ut eadem
verba pluribus intelligantur modis, quos alia non minus
divina contestantia faciant approbari?
</p>
          </div3>
        </div2>

<div2>
          <head>CAPUT XXVIII.-- <hi>Locus incertus tutius per alios Scripturae locos, quam per rationem manifestatur.</hi> </head>
<div3>
            <head>39.</head>
            <p>
 Ubi autem talis sensus eruitur, cujus incertum
certis sanctarum Scripturarum testimoniis non
possit aperiri, restat ut ratione reddita manifestus
appareat, etiam si ille cujus verba intelligere quaerimus,
eum forte non sensit. Sed haec consuetudo periculosa
est: per Scripturas enim divinas multo tutius
ambulatur; quas verbis translatis opacatas cum scrutari
volumus, aut hoc inde exeat quod non habeat
controversiam; aut, si habet, ex eadem Scriptura
ubicumque inventis atque adhibitis testibus terminetur.
</p>
          </div3>
        </div2>

<div2>
          <head>CAPUT XXIX.-- <hi>Troporum cognitio necessaria.</hi> </head>
<div3>
            <head>40.</head>
            <p>
 Sciant autem litterati, modis omnibus locutionis,
quos grammatici graeco nomine tropos vocant,
auctores nostros usos fuisse, et multiplicius atque copiosius,
quam possunt existimare vel credere qui
nesciunt eos, et in aliis ista didicerunt. Quos tamen
tropos qui noverunt, agnoscunt in Litteris sanctis,
eorumque scientia ad eas intelligendas aliquantum
adjuvantur. Sed hic eos ignaris tradere non decet,
ne artem grammaticam docere videamur. Extra sane
ut discantur admoneo, quamvis jam superius id admonuerim,
id est, in secundo libro, ubi de linguarum
necessaria cognitione disserui. Nam litterae, a quibus
ipsa grammatica nomen accepit, <foreign xml:lang="greek"></foreign> enim Graeci
litteras vocant, signa utique sunt sonorum ad articulatam
vocem qua loquimur pertinentium. Istorum autem
troporum non solum exempla, sicut omnium, sed
quorumdam etiam nomina in divinis Libris leguntur,
sicut allegoria, aenigma, parabola. Quamvis pene
omnes ii tropi, qui liberali dicuntur arte cognosci,
etiam in eorum reperiantur loquelis, qui nullos grammaticos
audierunt, et eo quo vulgus utitur sermone
contenti sunt. Quis enim non dicit, Sic floreas? qui tropus
metaphora vocatur. Quis non dicit piscinam etiam
<pb n="0081"/>
quae non habet pisces, nec facta est propter pisces,
et tamen a piscibus nomen accepit? qui tropus catachresis
dicitur.</p>
          </div3>
<div3>
            <head>41.</head>
            <p>
 Longum est isto modo caeteros persequi: nam
usque ad illos pervenit vulgi locutio, qui propterea
mirabiliores sunt, quia contra quam dicitur significant,
sicuti est quae appellatur ironia vel antiphrasis.
Sed ironia pronuntiatione indicat quid velit intelligi,
uti cum dicimus homini mala facienti, Res bonas facis:
antiphrasis vero ut contraria significet, non voce
pronuntiantis efficitur, sed aut verba habet sua, quorum
origo e contrario est, sicut appellatur lucus, quod
minime luceat; aut consuevit aliquid ita dici, quamvis
dicatur etiam non e contrario, veluti cum quaerimus accipere
quod ibi non est, et respondetur nobis, Abundat;
aut adjunctis verbis facimus ut a contrario intelligatur
quod loquimur, veluti si dicamus, Cave illum, quia bonus
homo est. Et quis talia non dicit indoctus, nec
omnino sciens qui sint, vel quid vocentur hi tropi?
Quorum cognitio propterea Scripturarum ambiguitatibus
dissolvendis est necessaria, quia cum sensus, ad
proprietatem verborum si accipiatur, absurdus est,
quaerendum est utique ne forte illo vel illo tropo dictum
sit quod non intelligimus; et sic pleraque inventa
sunt quae latebant.
</p>
          </div3>
        </div2>

<div2>
          <head>CAPUT XXX.-- <hi>Regulae Tichonii donatistae expenduntur.</hi> </head>
<div3>
            <head>42.</head>
            <p>
 Tichonius quidam qui contra Donatistas invictissime
scripsit, cum fuerit donatista, et illic invenitur
absurdissimi cordis, ubi eos non omni ex parte
relinquere voluit, fecit librum quem Regularum vocavit,
quia in eo quasdam septem regulas exsecutus
est, quibus quasi clavibus divinarum Scripturarum
aperirentur occulta. Quarum primam ponit, De
Domino et ejus corpore; secundam, De Domini corpore
bipartito; tertiam, De promissis et Lege; quartam,
De specie et genere; quintam, De temporibus;
sextam, De recapitulatione; septimam, De diabolo et
ejus corpore. Quae quidem consideratae, sicut ab illo
aperiuntur, non parum adjuvant ad penetranda quae
tecta sunt divinorum eloquiorum: nec tamen omnia
quae ita scripta sunt ut non facile intelligantur, possunt
his regulis inveniri, sed aliis modis pluribus,
quos hoc numero septenario usque adeo non est iste
complexus, ut idem ipse multa exponat obscura, in quibus
harum regularum adhibet nullam, quoniam nec
opus est. Neque enim aliquid illic tale versatur aut
quaeritur, sicut in Apocalypsi Joannis quaerit, quemadmodum
intelligendi sint angeli Ecclesiarum septem,
quibus scribere jubetur, et ratiocinatur multipliciter,
et ad hoc pervenit ut ipsos angelos intelligamus Ecclesias <note>(Apoc. I, 20)</note>.
In qua copiosissima disputatione
nihil istarum est regularum, et utique res illic obscurissima
quaeritur; quod exempli gratia satis dictum
sit: nam colligere omnia, nimis longum et nimis
operosum est, quae ita obscura sunt in Scripturis
canonicis, ut nihil istarum septem ibi requirendum sit.
<pb n="0082"/>
</p>
          </div3>
<div3>
            <head>43. </head>
            <p>
Iste autem cum has velut regulas commendaret,
tantum eis tribuit, quasi omnia quae in Lege, id
est, in divinis Libris obscure posita invenerimus, his
bene cognitis atque adhibitis intelligere valeamus. Ita
quippe exorsus est eumdem librum ut diceret: <hi>Necessarium
duxi ante omnia, quae mihi videntur, libellum
Regularum scribere, et secretorum Legis veluti claves et
luminaria fabricare. Sunt enim quaedam regulae mysticae,
quae universae Legis recessus obtinent, et veritatis thesauros
aliquibus invisibiles visibiles faciunt. Quarum si ratio
regularum sine invidia, ut communicamus, accepta fuerit;
clausa quaeque patefient, et obscura dilucidabuntur;
ut quis prophetiae immensam silvam perambulans, his regulis
quodammodo lucis tramitibus deductus ab errore defendatur.</hi> 
Hic si dixisset, Sunt enim quaedam regulae
mysticae, quae nonnullos Legis recessus obtinent, aut
certe, quae Legis magnos recessus obtinent; non autem
quod ait, <hi>universae Legis recessus:</hi> neque dixisset, <hi>Clausa quaeque patefient,</hi> 
 sed, clausa multa patefient;
verum dixisset, nec tam elaborato atque utili operi
suo plusquam res ipsa postulat dando, in spem falsam
lectorem ejus cognitoremque misisset. Quod ideo dicendum
putavi, ut liber ipse et legatur a studiosis,
quia plurimum adjuvat ad Scripturas intelligendas,
et non de illo speretur tantum quantum non
habet. Caute sane legendus est, non solum propter
quaedam in quibus ut homo erravit; sed maxime propter
illa quae sicut donatista haereticus loquitur. Quid
autem doceant vel admoneant istae septem regulae,
breviter ostendam.
</p>
          </div3>
        </div2>

<div2>
          <head>CAPUT XXXI.-- <hi>Regula prima Tichonii.</hi> </head>
<div3>
            <head>44.</head>
            <p>
 Prima de Domino et ejus corpore est; in qua
scientes aliquando capitis et corporis, id est, Christi
et Ecclesiae unam personam nobis intimari <note>(neque
enim frustra dictum est fidelibus, <hi>Ergo Abrahae semen
estis [Galat. III, 29]</hi>, cum sit unum semen Abrahae,
quod est Christus)</note>, non haesitemus quando a capite
ad corpus, vel a corpore transitur ad caput, et tamen
non receditur ab una eademque persona. Una enim
persona loquitur dicens, <hi>sicut sponso imposuit mihi
mitram, et sicut sponsam ornavit me ornamento <note>(Isai.
LXI, 10)</note>
            </hi>; et tamen quid horum duorum capiti, quid
corpori, id est, quid Christo, quid Ecclesiae conveniat,
utique intelligendum est.
</p>
          </div3>
        </div2>

<div2>
          <head>CAPUT XXXII.-- <hi>Regula secunda Tichonii.</hi> </head>
<p>Secunda est de Domini corpore bipartito, quod quidem
non ita debuit appellari; non enim revera Domini
corpus est, quod cum illo non erit in aeternum: sed
dicendum fuit, De Domini corpore vero atque permixto,
aut, vero atque simulato, vel quid aliud; quia non
solum in aeternum, verum etiam nunc hypocritae non
cum illo esse dicendi sunt, quamvis in ejus esse videantur
Ecclesia. Unde poterat ista regula et sic appellari,
ut diceretur de permixta Ecclesia. Quae regula
lectorem vigilantem requirit, quando Scriptura cum
ad alios jam loquatur, tanquam ad eos ipsos ad quos
loquebatur, videtur loqui; vel de ipsis, cum de aliis
jam loquatur; tanquam unum sit utrorumque corpus,
propter temporalem commixtionem et communionem
<pb n="0083"/>
Sacramentorum. Ad hoc pertinet in Canticis canticorum, <hi>Fusca sum et speciosa ut tabernacula Cedar, ut
pelles Salomonis 
 <note>(Cant. I. 5)</note>
            </hi>. Non enim ait, Fusca fui
ut tabernacula Cedar, et speciosa sum ut pelles Salomonis;
sed utrumque se esse dixit, propter temporalem
unitatem intra una retia piscium bonorum et malorum <note>(Matth. XIII, 48)</note>.
Tabernacula enim Cedar ad
Ismaelem pertinent, qui non erit haeres cum filio liberae <note>(Gen. XXI, 10; Galat. IV, 30)</note>.
Itaque cum de bona
parte Deus dicat, <hi>Ducam caecos in viam quam non noverunt,
et semitas quas non noverunt calcabunt; et faciam
illis tenebras in lucem, et prava in directum: haec verba
faciam, et non derelinquam eos:</hi> mox de alia parte,
quae male permixta est, dicit, <hi>Ipsi autem conversi sunt
retro <note>(Isai. XLII, 16, 17)</note>
            </hi>, quamvis alii jam significentur
his verbis. Sed quoniam nunc in uno sunt, tanquam
de ipsis loquitur de quibus loquebatur: non tamen
semper in uno erunt. Ipse est quippe ille servus
commemoratus in Evangelio, cujus dominus cum venerit,
dividet eum, et partem ejus cum hypocritis ponet <note>(Matth. XXIV, 51)</note>.</p>
</div2>

<div2>
          <head>CAPUT XXXIII.-- <hi>Regula tertia Tichonii. Liber de Spiritu et Littera.</hi> </head>
<div3>
            <head>46.</head>
            <p>
 Tertia regula est de Promissis et Lege, quae
alio modo dici potest de spiritu et littera, sicut nos
eam appellavimus, cum de hac re librum scriberemus.
Potest etiam sic dici, de gratia et mandato.
Haec autem magis mihi videtur magna quaestio quam
regula, quae solvendis quaestionibus adhibenda est.
Haec est quam non intelligentes Pelagiani, vel condiderunt
suam haeresim, vel auxerunt. Laboravit in ea
dissolvenda Tichonius bene, sed non plene. Disputans
enim de fide et operibus, opera nobis dixit a Deo
dari merito fidei; ipsam vero fidem sic esse a nobis,
ut nobis non sit a Deo. Nec attendit Apostolum dicentem, <hi>Pax fratribus et charitas cum fide a Deo Patre et
Domino Jesu Christo 
 <note>(Ephes. VI, 23)</note>
            </hi>. Sed non erat expertus
hanc haeresim, quae nostro tempore exorta,
multum nos, ut gratiam Dei quae per Dominum nostrum
Jesum Christum est, adversus eam defenderemus,
exercuit; et secundum id quod ait Apostolus, <hi>Oportet haereses esse, ut probati manifesti fiant in vobis <note>(I Cor. XI, 19)</note>
            </hi>,
multo vigilantiores diligentioresque
reddidit, ut adverteremus in Scripturis sanctis, quod
istum Tichonium minus attentum, minusque sine hoste
sollicitum fugit, etiam ipsam scilicet fidem donum
illius esse qui ejus mensuram unicuique partitur <note>(Rom.
XII, 3)</note>. Ex qua sententia quibusdam dictum est, <hi>Vobis
donatum est pro Christo, non solum ut in eum credatis,
verum etiam ut pro eo patiamini <note>(Philipp. I, 29)</note>
            </hi>.
Unde quis dubitet utrumque esse Dei donum, qui fideliter
atque intelligenter audit utrumque donatum?
Plura sunt et alia testimonia quibus id ostenditur:
sed hoc nunc non agimus; alibi autem atque alibi saepissime
ista egimus.
</p>
          </div3>
        </div2>

<div2>
          <head>CAPUT XXXIV.-- <hi>Regula quarta Tichonii.</hi> </head>
<div3>
            <head>47.</head>
            <p>
 Quarta Tichonii regula est de specie et genere.
<pb n="0084"/>
Sic enim eam vocat, volens intelligi speciem partem,
genus autem totum, cujus ea pars est quam nuncupat
speciem, sicut unaquaeque civitas pars est utique universitatis
gentium: hanc ille vocat speciem; genus
autem omnes gentes. Neque hic ea discernendi subtilitas
adhibenda est, quae a dialecticis traditur qui,
inter partem et speciem quid intersit acutissime disputant.
Eadem ratio est, si non de unaquaque civitate,
sed de unaquaque provincia vel gente vel regno
tale aliquid in divinis reperiatur eloquiis. Non solum
enim, verbi gratia, de Jerusalem, vel de aliqua gentium
civitate, sive Tyro, sive Babylonia, sive alia qualibet
dicitur aliquid in Scripturis sanctis, quod modum
ejus excedat, et conveniat potius omnibus gentibus:
verum etiam de Judaea, de Aegypto, de Assyria, et
quacumque alia gente, in qua sunt plurimae civitates,
non tamen totus orbis, sed pars ejus est, dicitur quod
transeat ejus modum, et congruat potius universo,
cujus haec pars est; vel sicut iste appellat, generi,
cujus haec species est. Unde et in notitiam vulgi verba
ista venerunt, ut etiam idiotae intelligant quid specialiter,
quid generaliter in quocumque praecepto imperiali
sit constitutum. Fit hoc etiam de hominibus; sicut
ea quae de Salomone dicuntur, excedunt ejus modum,
et potius ad Christum vel Ecclesiam, cujus ille pars
est, relata clarescunt.</p>
          </div3>
<div3>
            <head>48.</head>
            <p>
 Nec species semper exceditur; saepe enim talia
dicuntur quae vel ei quoque, vel ei fortasse tantummodo
apertissime congruant: sed cum a specie transitur
ad genus, quasi adhuc de specie loquente Scriptura,
ibi vigilare debet lectoris intentio, ne quaerat
in specie quod in genere potest melius et certius invenire.
Facile quippe est illud quod ait propheta
Ezechiel, <hi>Domus Israel habitavit in terra, et polluerunt
illam in via sua, et in idolis suis, et peccatis
suis; secundum immunditiam menstruatae facta est
via eorum ante faciem meam. Et effudi iram meam
super eos, et dispersi illos inter nationes, et ventilavi
eos in regiones; secundum vias eorum et secundum
peccata eorum judicavi eos <note>(Ezech. XXXVI, 17-19)</note>
            </hi>: facile
est, inquam, hoc intelligere de illa domo Israel,
de qua dicit Apostolus, <hi>Videte Israel secundum carnem <note>(I Cor. X, 18)</note>
            </hi>;
quia haec omnia carnalis populus Israel
et fecit, et passus est. Alia etiam quae sequuntur, eidem
intelliguntur populo convenire: sed cum coeperit
dicere, <hi>Et sanctificabo nomen meum sanctum illud
magnum, quod pollutum est inter nationes, quod polluistis
in medio earum; et scient gentes quia ego sum
Dominus;</hi> jam intentus debet esse, qui legit, quemadmodum
species excedatur, et adjungatur genus. Sequitur
enim et dicit: <hi>Et dum sanctificabor in vobis ante
oculos eorum, et accipiam vos de gentibus, et congregabo
vos ex omnibus terris, et inducam vos in terram vestram;
et aspergam vos aqua munda, et mundabimini ab omnibus
simulacris vestris, et mundabo vos: et dabo vobis
cor novum, et Spiritum novum dabo in vos; et auferam
cor lapideum de carne vestra, et dabo vobis cor carneum,
et Spiritum meum dabo in vos: et faciam ut in justitiis
<pb n="0085"/>
meis ambuletis, et judicia mea custodiatis, et faciatis: et
habitabitis in terra, quam dedi patribus vestris; et
eritis mihi in populum, et ego ero vobis in Deum; et mundabo
vos ex omnibus immunditiis vestris <note>(Ezech. XXXVI,
23-29)</note>
            </hi>. Hoc de Novo Testamento esse prophetatum,
ad quod pertinet non solum una gens illa in reliquiis
suis, ne quibus alibi scriptum est, <hi>Si fuerit numerus
filiorum Israel sicut arena maris, reliquiae salvae fient <note>(Isai. X, 22)</note>
            </hi>,
verum etiam caeterae gentes, quae promissae
sunt patribus eorum, qui etiam nostri sunt;
non ambigit quisquis intuetur et lavacrum regenerationis
hic esse promissum, quod nunc videmus omnibus
gentibus redditum: et illud quod ait Apostolus,
cum Novi Testamenti gratiam commendaret, ut in
comparatione Veteris emineret, <hi>Epistola nostra vos
estis, scripta non atramento, sed Spiritu Dei vivi; non
in tabulis lapideis, sed in tabulis cordis carnalibus <note>(II Cor.
III, 2, 3)</note>
            </hi>, hinc esse respicit et perspicit ductum ubi iste
propheta dicit, <hi>Et dabo vobis cor novum, et Spiritum
novum dabo in vos; et auferam cor lapideum de carne
vestra, et dabo vobis cor carneum.</hi> Cor quippe carneum,
unde ait Apostolus, <hi>tabulis cordis carnalibus,</hi> a corde
lapideo voluit vita sentiente discerni, et per vitam sentientem
significavit intelligentem. Sic fit Israel spiritualis,
non unius gentis, sed omnium quae promissae
sunt patribus in eorum semine, quod est Christus.</p>
          </div3>
<div3>
            <head>49.</head>
            <p>
 Hic ergo Israel spiritualis ab illo Israele carnali,
qui est unius gentis, novitate gratiae, non nobilitate
patriae, et mente non gente distinguitur: sed altitudo
prophetica dum de illo vel ad illum loquitur, latenter
transit ad hunc; et cum jam de isto vel ad istum loquatur,
adhuc de illo vel ad illum loqui videtur; non
intellectum Scripturarum nobis quasi hostiliter invidens,
sed exercens medicinaliter nostrum. Unde et
illud quod ait, <hi>Et inducam vos in terram vestram;</hi> et
paulo post, tanquam idipsum repetens, <hi>Et habitabitis,</hi> 
inquit, <hi>in terra quam dedi patribus vestris;</hi> 
non carnaliter sicut carnalis Israel, sed spiritualiter
sicut spiritualis debemus accipere. Ecclesia quippe
sine macula et ruga <note>(Ephes. V, 27)</note> ex omnibus
gentibus congregata, atque in aeternum regnatura cum
Christo, ipsa est terra beatorum, terra viventium <note>(Psal. XXVI, 13)</note>;
ipsa intelligenda est patribus data,
quando eis certa et incommutabili Dei voluntate promissa
est: quoniam ipsa promissionis vel praedestinationis
firmitate jam data est, quae danda suo tempore
a patribus credita est; sicut de ipsa gratia quae
sanctis datur, scribens ad Timotheum Apostolus ait, <hi>Non secundum opera nostra, sed secundum suum propositum
et gratiam, quae data est nobis in Christo Jesu
ante saecula aeterna, manifestata autem nunc per adventum
Salvatoris nostri 
 <note>(II Tim. I, 9, 10)</note>
            </hi>. Datam dixit
gratiam, quando nec erant adhuc quibus daretur; quoniam
in dispositione ac praedestinatione Dei jam factum
erat quod suo tempore futurum erat, quod ipse
dicit manifestatum. Quamvis haec possint intelligi et
de terra futuri saeculi, quando erit coelum novum et
terra nova <note>(Apoc. XXI, 1)</note>, in qua injusti habitare non
poterunt. Et ideo recte dicitur piis quod ipsa sit terra
<pb n="0086"/>
eorum, quae ulla ex parte non erit impiorum; quia et
ipsa similiter data est, quando danda firmata est.
</p>
          </div3>
        </div2>

<div2>
          <head>CAPUT XXXV.-- <hi>Regula quinta Tichonii.</hi> </head>
<div3>
            <head>50.</head>
            <p>
 Quintam Tichonius regulam ponit, quam De
temporibus appellat; qua regula plerumque inveniri
vel conjici possit latens in Scripturis sanctis quantitas
temporum. Duobus autem modis vigere dicit hanc regulam;
aut tropo synecdoche, aut legitimis numeris.
Tropus synecdoche, aut a parte totum, aut a toto
partem facit intelligi: sicut unus evangelista post dies
octo factum dicit, quod alius post dies sex, quando in
monte discipulis tantum tribus praesentibus facies Domini
fulsit ut sol, et vestimenta ejus sicut nix <note>(Luc. IX,
28; Matth. XVII, 1, 2; Marc. IX, 1, 2)</note>. Utrumque enim verum
esse non posset, quod de numero dierum dictum
est, nisi ille qui dixit, <hi>post dies octo,</hi> intelligatur partem
novissimam diei ex quo id Christus praedixit futurum,
et partem primam diei quo id ostendit impletum, pro
totis diebus duobus atque integris posuisse; is vero
qui dixit, <hi>post dies sex,</hi> integros omnes et totos, sed
solos medios computasse. Hoc modo locutionis, quo
significatur a parte totum, etiam illa de resurrectione
Christi solvitur quaestio. Pars enim novissima diei quo
passus est, nisi pro toto die accipiatur, id est, adjuncta
etiam nocte praeterita; et nox in cujus parte ultima
resurrexit, nisi totus dies accipiatur, adjuncto
scilicet die illucescente dominico, non possunt esse
tres dies et tres noctes, quibus se in corde terrae praedixit
futurum <note>(Matth. XII, 40)</note>.</p>
          </div3>
<div3>
            <head>51.</head>
            <p>
 Legitimos autem numeros dicit, quos eminentius
divina Scriptura commendat, sicut septenarium,
vel denarium, vel duodenarium, et quicumque alii
sunt, quos legendo studiosi libenter agnoscunt. Plerumque
enim hujusmodi numeri pro universo tempore
ponuntur: sicut, <hi>Septies in die laudabo te <note>(Psal. CXVIII,
164)</note>
            </hi>, nihil est aliud quam, <hi>Semper laus ejus in ore meo <note>(Psal. XXXIII, 2)</note>
            </hi>.
Tantumdem valent et cum multiplicantur,
sive per denarium, sicut septuaginta et septingenti;
unde possunt et septuaginta anni Jeremiae <note>(Jerem. XXV, 11)</note> 
 pro universo tempore spiritualiter
accipi, quo est apud alienos Ecclesia: sive per seipsos,
sicut decem per decem, centum sunt; et duodecim
per duodecim, centum quadraginta quatuor; quo numero
significatur universitas sanctorum in Apocalypsi <note>(Apoc. VII, 4)</note>.
Unde apparet non solas temporum quaestiones
istis numeris esse solvendas, sed latius patere
significationes eorum, et in multa proserpere. Neque
enim numerus iste in Apocalypsi ad tempora pertinet,
sed ad homines.
</p>
          </div3>
        </div2>

<div2>
          <head>CAPUT XXXVI.-- <hi>Regula sexta Tichonii.</hi> </head>
<div3>
            <head>52.</head>
            <p>
 Sextam regulam Tichonius Recapitulationem
vocat, in obscuritate Scripturarum satis vigilanter
inventam. Sic enim dicuntur quaedam quasi sequantur
in ordine temporis, vel rerum continuatione narrentur,
cum ad priora quae praetermissa fuerant, latenter
narratio revocetur: quod nisi ex hac regula intelligatur,
erratur. Sicut in Genesi, <hi>Et plantavit,</hi> inquit, <hi>Dominus Deus paradisum in Eden ad orientem, et posuit
ibi hominem quem formavit; et produxit Deus adhuc de
<pb n="0087"/>
terra omne lignum speciosum, et bonum in escam;</hi> 
 ita
videtur dictum tanquam id factum sit posteaquam factum
posuit Deus hominem in paradiso: cum breviter
utroque commemorato, id est, quod plantavit Deus
paradisum, et posuit ibi hominem quem formavit, recapitulando
redeat et dicat quod praetermiserat, quomodo
scilicet paradisus fuerit plantatus, quia produxit
Deus adhuc de terra omne lignum speciosum et bonum
in escam. Denique secutus adjunxit: <hi>Et lignum
vitae in medio paradisi, et lignum scientiae boni et mali.</hi> 
Deinde flumen, quo paradisus irrigaretur, divisum in
quatuor principia fluviorum quatuor, explicatur; quod
totum pertinet ad institutionem paradisi. Quod ubi
terminavit, repetivit illud quod jam dixerat, et revera
hoc sequebatur, atque ait: <hi>Et sumpsit Dominus Deus
hominem quem finxit, et posuit eum in paradiso <note>(Gen.
II, 8, 9)</note>
            </hi>, etc. Post ista enim facta ibi est positus homo,
sicut nunc ordo ipse demonstrat: non post hominem
ibi positum facta sunt ista, sicut prius dictum
putari potest, nisi recapitulatio illic vigilanter intelligatur,
qua reditur ad ea quae fuerant praetermissa.</p>
          </div3>
<div3>
            <head>53.</head>
            <p>
 Itemque in eodem libro, cum commemorarentur
generationes filiorum Noe, dictum est: <hi>Hi filii
Cham in tribubus suis, secundum linguas suas in regionibus
suis et in gentibus suis.</hi> Enumeratis quoque filiis
Sem dicitur: <hi>Hi filii Sem in tribubus suis, secundum
linguas suas in regionibus suis et in gentibus
suis.</hi> Et annectitur de omnibus: <hi>Hae tribus filiorum
Noe, secundum generationes eorum et secundum gentes
eorum. Ab his dispersae sunt insulae gentium super terram
post diluvium. Et erat omnis terra labium unum, et
vox una omnibus <note>(Id. X, 20, 31, 32, et XI, 1)</note>
            </hi>. Hoc
itaque quod adjunctum est, <hi>Et erat omnis terra labium
unum, et vox una omnibus,</hi> id est, una lingua omnium,
ita dictum videtur tanquam eo jam tempore, quo dispersi
fuerant super terram etiam secundum insulas
gentium, una fuerit omnibus lingua communis; quod
procul dubio repugnat superioribus verbis, ubi dictum
est, <hi>In tribubus suis secundum linguas suas.</hi> Neque
enim dicerentur habuisse jam linguas suas singulae
tribus, quae gentes singulas fecerant, quando erat
omnibus una communis. Ac per hoc recapitulando
adjunctum est, <hi>Et erat omnis terra labium unum, et vox
una omnibus,</hi> latenter narratione redeunte, ut diceretur
quomodo factum sit, ut ex una omnium lingua
fuerint divisi per multas: et continuo de illa turris
aedificatione narratur, ubi haec eis judicio divino ingesta
est poena superbiae; post quod factum dispersi
sunt super terram secundum linguas suas.</p>
          </div3>
<div3>
            <head>54.</head>
            <p>
 Fit ista recapitulatio etiam obscurius: sicut in
Evangelio Dominus dicit, <hi>Die quo exiit Loth a Sodomis,
pluit ignem de coelo, et perdidit omnes: secundum
haec erit dies Filii hominis, quo revelabitur. Illa hora,
qui erit in tecto, et vasa ejus in domo, non descendat
tollere illa; et qui in agro, similiter non revertatur retro:
meminerit uxoris Loth <note>(Luc. XVII, 29-32; Gen.
XIX, 26)</note>
            </hi>. Numquid cum Dominus fuerit revelatus,
<pb n="0088"/>
tunc sunt ista servanda, ne quisque retro respiciat,
id est, vitam praeteritam cui renuntiavit, inquirat; et
non potius isto tempore, ut cum Dominus fuerit revelatus,
retributionem pro eis quae quisque servavit vel
contempsit, inveniat? Et tamen quia dictum est, <hi>In
illa hora,</hi> tunc putantur ista servanda, cum fuerit Dominus
revelatus, nisi ad intelligendam recapitulationem,
sensus legentis invigilet, adjuvante alia Scriptura
quae ipsorum Apostolorum adhuc tempore clamavit, <hi>Filii, novissima hora est 
 <note>(I Joan. II, 18)</note>
            </hi>. Tempus
ergo ipsum quo Evangelium praedicatur, quousque
Dominus reveletur, hora est in qua oportet ista servari;
quia et ipsa revelatio Domini ad eamdem horam
pertinet, quae die judicii terminabitur <note>(Rom. II
5, et XIII, 11)</note>.
</p>
          </div3>
        </div2>

<div2>
          <head>CAPUT XXXVII.-- <hi>Regula septima Tichonii.</hi> </head>
<div3>
            <head>55.</head>
            <p>
 Septima Tichonii regula est, eademque postrema,
De diabolo et ejus corpore. Est enim et ipse caput
impiorum, qui sunt ejus quodammodo corpus,
ituri cum illo in supplicium ignis aeterni <note>(Matth. XXV,
41)</note>: sicut Christus caput est Ecclesiae, quod est corpus
ejus, futurum cum illo in regno et gloria sempiterna <note>(Ephes. I, 22)</note>.
Sicut ergo in prima regula, quam
vocat de Domino et ejus corpore, vigilandum est ut
intelligatur, cum de una eademque persona Scriptura
loquitur, quid conveniat capiti, quid corpori; sic et
in ista novissima, aliquando in diabolum dicitur quod
non in ipso, sed potius in ejus corpore possit agnosci,
quod habet non solum in eis qui manifestissime foris
sunt, sed in eis etiam qui cum ad ipsum pertineant,
tamen ad tempus miscentur Ecclesiae, donec unusquisque
de hac vita exeat, vel a frumento palea ventilabro
ultimo separetur <note>(Luc. III, 17)</note>. Quod enim
scriptum est apud Isaiam, <hi>Quomodo cecidit de coelo
Lucifer mane oriens <note>(Isai. XIV, 12)</note>
            </hi>, et caetera, quae
sub figura regis Babyloniae de eadem persona, vel ad
eamdem personam dicta sunt in ipsa contextione sermonis,
de diabolo utique intelliguntur; et tamen quod
ibi dictum est, <hi>Contritus est in terra, qui mittit ad omnes
gentes,</hi> non totum ipsi capiti congruit. Nam etsi mittit
ad omnes gentes diabolus angelos suos, tamen in terra
corpus ejus, non ipse, conteritur; nisi quia ipse est in
corpore suo, quod contritum fit ut pulvis, quem projicit
ventus a facie terrae <note>(Psal. I, 4)</note>.</p>
          </div3>
<div3>
            <head>56.</head>
            <p>
 Hae autem omnes regulae, excepta una, quae
vocatur De promissis et Lege, aliud ex alio faciunt intelligi,
quod est proprium tropicae locutionis, quae latius
patet quam ut possit, ut mihi videtur, ab aliquo
universa comprehendi. Nam ubicumque velut aliud
dicitur ut aliud intelligatur, etsi nomen ipsius tropi in
loquendi arte non invenitur, tropica locutio est. Quae
cum fit ubi fieri solet, sine labore sequitur intellectus:
cum vero ubi non solet, laboratur ut intelligatur, ab
aliis magis, ab aliis minus, sicut magis minusve dona
Dei sunt in ingeniis hominum, vel adjutoria tribuuntur.
Proinde sicut in verbis propriis, de quibus superius
disputavimus, ubi res ut dicuntur intelligendae
sunt; sic in translatis quae faciunt tropicas locutiones,
ubi aliud ex alio intelligendum est, de quibus huc
<pb n="0089"/>
usque quantum visum est, satis egimus; non solum
admonendi sunt studiosi venerabilium Litterarum, ut
in Scripturis sanctis genera locutionum sciant, et
quomodo apud eas aliquid dici soleat, vigilanter advertant,
memoriterque retineant; verum etiam, quod
est praecipuum et maxime necessarium, orent ut intelligant.
In eis quippe Litteris, quarum studiosi sunt,
<pb n="0090"/>
legunt quoniam <hi>Dominus dat sapientiam, et a facie
ejus scientia et intellectus. <note>(Prov. II, 6)</note>
            </hi>; a quo et ipsum
studium, si pietate praeditum est, acceperunt. Sed
haec satis etiam de signis, quantum ad verba pertinet
dicta sint. Restat ut de proferendis eis quae
sentimus, sequenti volumine, quae Dominus donaverit,
disseramus.
</p>
          </div3>
        </div2>
      </div1>

<div1>
        <head> <hi>LIBER QUARTUS.</hi> </head>

<pb n="0089"/>
<p>Hactenus de investigando Scripturae sensu, nunc demum agitur de disserendo. Et quidem rhetoricae artis praecepta
ad hujus libri institutum pertinere non vult Augustinus; sed tamen summa diligentia christiani oratoris partes persequitur:
cui sacrarum Litterarum auctores et doctores ecclesiasticos dicendi sapientia, imo et eloquentia longe praestantissimos
imitandos proponit, ex eorum scriptis elocutionis exempla in vario dicendi genere subjiciens. Postremo ipsum
ecclesiasten hortatur, ut in primis orationi det operam; et quod verbis docet alios, id omnino vita et moribus praestet.</p>


<div2>
          <head>CAPUT PRIMUM.-- <hi>Rhetoricae praecepta tradere non est hujus instituti.</hi> </head>
<div3>
            <head>1.</head>
            <p>
 Hoc opus nostrum quod inscribitur de Doctrina
Christiana, in duo quaedam fueram prima distributione
partitus. Nam post prooemium, quo respondi eis qui
hoc fuerant reprehensuri: <hi>Duae sunt res,</hi> inquam, <hi>quibus
nititur omnis tractatio Scripturarum; modus inveniendi
quae intelligenda sunt, et modus proferendi quae
intellecta sunt. De inveniendo prius, de proferendo
postea disseremus.</hi> Quia ergo de inveniendo multa jam
diximus, et tria de hac una parte volumina absolvimus,
Domino adjuvante, de proferendo pauca dicemus;
ut, si fieri potuerit, uno libro cuncta claudamus,
totumque hoc opus quatuor voluminibus terminetur.</p>
          </div3>
<div3>
            <head>2.</head>
            <p>
 Primo itaque exspectationem legentium, qui
forte me putant rhetorica daturum esse praecepta quae
in scholis saecularibus et didici et docui, ista praelocutione
cohibeo, atque ut a me non exspectentur, admoneo;
non quod nihil habeant utilitatis; sed quod,
si quid habent, seorsum discendum est, si cui fortassis
bono viro etiam haec vacat discere, non autem
a me vel in hoc opere, vel in aliquo alio requirendum.
</p>
          </div3>
        </div2>

<div2>
          <head>CAPUT II.-- <hi>Rhetorica facultate christianum doctorem uti convenit.</hi> </head>
<div3>
            <head>3.</head>
            <p>
 Nam cum per artem rhetoricam et vera suadeantur
et falsa, quis audeat dicere, adversus mendacium
in defensoribus suis inermem debere consistere veritatem,
ut videlicet illi qui res falsas persuadere conantur,
noverint auditorem vel benevolum, vel intentum,
vel docilem prooemio facere; isti autem non
noverint? illi falsa breviter, aperte, verisimiliter; et
isti vera sic narrent, ut audire taedeat, intelligere non
pateat, credere postremo non libeat? illi fallacibus argumentis
veritatem oppugnent, asserant falsitatem;
isti nec vera defendere, nec falsa valeant refutare? illi
animos audientium in errorem moventes impellentesque
dicendo terreant, contristent, exhilarent, exhortentur
ardenter; isti pro veritate, lenti frigidique
dormitent? Quis ita desipiat, ut hoc sapiat? Cum ergo
sit in medio posita facultas eloquii, quae ad persuadenda
seu prava seu recta valet plurimum; cur non
<pb n="0090"/>
bonorum studio comparatur, ut militet veritati, si
eam mali ad obtinendas perversas vanasque causas in
usus iniquitatis et erroris usurpant?
</p>
          </div3>
        </div2>

<div2>
          <head>CAPUT III.-- <hi>Rhetoricae praecepta qua aetate, quave ratione disci possunt.</hi> </head>
<div3>
            <head>4.</head>
            <p>
 Sed quaecumque sunt de hac re observationes atque
praecepta, quibus cum accedit in verbis plurimis
ornamentisque verborum exercitatioris linguae solertissima
consuetudo, fit illa quae facundia vel eloquentia
nominatur, extra istas litteras nostras, seposito ad
hoc congruo temporis spatio, apta et convenienti
aetate discenda sunt eis qui hoc celeriter possunt.
Nam et ipsos Romanae principes eloquentiae non piguit
dicere quod hanc artem nisi quis cito possit,
nunquam omnino possit perdiscere ( <hi>Cicero, de Oratore</hi> ).
Quod utrum verum sit, quid opus est quaerere?
Non enim, etiam si possint haec a tardioribus tandem
aliquando perdisci, nos ea tanti pendimus, ut eis discendis
jam maturas vel etiam graves hominum aetates
velimus impendi. Satis est ut adolescentulorum ista
sit cura; nec ipsorum omnium quos utilitati ecclesiasticae
cupimus erudiri, sed eorum quos nondum
magis urgens, et huic rei sine dubio praeponenda necessitas
occupavit. Quoniam si acutum et fervens adsit
ingenium, facilius adhaeret eloquentia legentibus et
audientibus eloquentes, quam eloquentiae praecepta
sectantibus. Nec desunt ecclesiasticae litterae, etiam
praeter canonem in auctoritatis arce salubriter collocatum,
quas legendo homo capax, etsi id non agat,
sed tantummodo rebus quae ibi dicuntur intentus sit,
etiam eloquio quo dicuntur, dum in his versatur, imbuitur;
accedente vel maxime exercitatione sive scribendi,
sive dictandi, postremo etiam dicendi, quae
secundum pietatis ac fidei regulam sentit. Si autem
tale desit ingenium, nec illa rhetorica praecepta capiuntur;
nec, si magno labore inculcata quantulacumque
ex parte capiantur, aliquid prosunt. Quandoquidem
etiam ipsi qui ea didicerunt, et copiose ornateque
dicunt, non omnes ut secundum ipsa dicant, possunt
ea cogitare cum dicunt, si non de his disputant: imo
vero vix ullos eorum esse existimo, qui utrumque
possint, et dicere bene, et ad hoc faciendum praecepta
illa dicendi cogitare cum dicunt. Cavendum est enim
ne fugiant ex animo quae dicenda sunt, dum attenditur
<pb n="0091"/>
ut arte dicantur. Et tamen in sermonibus atque dictionibus
eloquentium, impleta reperiuntur praecepta eloquentiae,
de quibus illi ut eloquerentur, vel cum eloquerentur,
non cogitaverunt, sive illa didicissent,
sive ne attigissent quidem. Implent quippe illa, quia
eloquentes sunt; non adhibent, ut sint eloquentes.</p>
          </div3>
<div3>
            <head>5.</head>
            <p>
 Quapropter, cum ex infantibus loquentes non
fiant, nisi locutiones discendo loquentium; cur eloquentes
fieri non possint, nulla eloquendi arte tradita,
sed elocutiones eloquentium legendo et audiendo, et
quantum assequi conceditur, imitando? Quid, quod ita
fieri ipsis quoque experimur exemplis? Nam sine praeceptis
rhetoricis novimus plurimos eloquentiores plurimis
qui illa didicerunt; sine lectis vero et auditis
eloquentium disputationibus vel dictionibus, neminem.
Nam neque ipsa arte grammatica, qua discitur
locutionis integritas, indigerent pueri, si eis inter homines,
qui integre loquerentur, crescere daretur et
vivere. Nescientes quippe ulla nomina vitiorum, quidquid
vitiosum cujusquam ore loquentis audirent, sana
sua consuetudine reprehenderent et caverent; sicut
rusticos urbani reprehendunt, etiam qui litteras
nesciunt.
</p>
          </div3>
        </div2>

<div2>
          <head>CAPUT IV.-- <hi>Officium doctoris christiani.</hi> </head>
<div3>
            <head>6.</head>
            <p>
 Debet igitur divinarum Scripturarum tractator et
doctor, defensor rectae fidei ac debellator erroris, et
bona docere, et mala dedocere; atque in hoc opere
sermonis conciliare adversos, remissos erigere,
nescientibus quid agatur, quid exspectare debeant intimare.
Ubi autem benevolos, intentos, dociles aut
invenerit, aut ipse fecerit, caetera peragenda sunt, sicut
postulat causa. Si docendi sunt qui audiunt, narratione
faciendum est, si tamen indigeat, ut res de
qua agitur innotescat. Ut autem quae dubia sunt certa
fiant, documentis adhibitis ratiocinandum est. Si vero
qui audiunt movendi sunt potius quam docendi, ut in
eo quod jam sciunt, agendo non torpeant, et rebus
assensum, quas veras esse fatentur, accommodent,
majoribus dicendi viribus opus est. Ibi obsecrationes
et increpationes, concitationes et coercitiones, et quaecumque
alia valent ad commovendos animos, sunt
necessaria.</p>
          </div3>
<div3>
            <head>7.</head>
            <p>
 Et haec quidem cuncta quae dixi, omnes fere homines
in iis quae eloquendo agunt, facere non quiescunt:
</p>
          </div3>
        </div2>

<div2>
          <head>CAPUT V.-- <hi>Interest magis ut sapienter dicat christianus orator, quam ut eloquenter. Unde consequi id valeat.</hi> </head>
<p>Sed cum alii faciant obtuse, deformiter, frigide;
alii acute, ornate, vehementer; illum ad hoc opus
unde agimus, jam oportet accedere, qui potest disputare
vel dicere sapienter, etiamsi non potest eloquenter,
ut prosit audientibus, etiamsi minus quam prodesset,
si et eloquenter posset dicere. Qui vero affluit
insipienti eloquentia, tanto magis cavendus est, quanto
magis ab eo in iis quae audire inutile est, delectatur
auditor, et eum quoniam diserte dicere audit, etiam
<pb n="0092"/>
vere dicere existimat. Haec autem sententia nec illos
fugit, qui artem rhetoricam docendam putarunt: fassi
sunt enim sapientiam sine eloquentia parum prodesse
civitatibus; eloquentiam vero sine sapientia nimium
obesse plerumque, prodesse nunquam <note>(Cicero, lib. 1
de Inventione)</note>. Si ergo hoc illi qui praecepta eloquentiae
tradiderunt, in eisdem libris in quibus id egerunt,
veritate instigante coacti sunt confiteri, veram, hoc
est, supernam quae a Patre luminum descendit, sapientiam
nescientes; quanto magis nos non aliud sentire
debemus, qui hujus sapientiae filii et ministri sumus?
Sapienter autem dicit homo tanto magis vel
minus, quanto in Scripturis sanctis magis minusve
profecit. Non dico in eis multum legendis memoriaeque
mandandis, sed bene intelligendis, et diligenter
earum sensibus indagandis. Sunt enim qui eas legunt,
et negligunt; legunt ut teneant, negligunt ne intelligant.
Quibus longe sine dubio praeferendi sunt qui
verba earum minus tenent, et cor earum sui cordis
oculis vident. Sed utrisque ille melior, qui et cum
volet eas dicit, et sicut oportet intelligit.</p>
<div3>
            <head>8.</head>
            <p>
 Huic ergo qui sapienter debet dicere, etiam quod
non potest eloquenter, verba Scripturarum tenere
maxime necessarium est. Quanto enim se pauperiorem
cernit in suis, tanto eum oportet in istis esse ditiorem;
ut quod dixerit suis verbis, probet ex illis;
et qui propriis verbis minor erat, magnorum testimonio
quodammodo crescat. Probando enim delectat,
qui minus potest delectare dicendo. Porro qui non
solum sapienter, verum etiam eloquenter vult dicere,
quoniam profecto plus proderit, si utrumque potuerit;
ad legendos vel audiendos et exercitatione imitandos
eloquentes eum mitto libentius, quam magistris artis
rhetoricae vacare praecipio: si tamen ii qui leguntur
et audiuntur, non solum eloquenter, sed etiam sapienter
dixisse vel dicere veraci praedicatione laudantur.
Qui enim eloquenter dicunt, suaviter; qui sapienter,
salubriter audiuntur. Propter quod non ait
Scriptura, Multitudo eloquentium; sed, <hi>Multitudo sapientium
sanitas est orbis terrarum <note>(Sap. VI, 26)</note>
            </hi>. Sicut
autem saepe sumenda sunt et amara salubria, ita
semper vitanda est perniciosa dulcedo. Sed salubri
suavitate, vel suavi salubritate quid melius? Quanto
enim magis illic appetitur suavitas, tanto facilius salubritas
prodest. Sunt ergo ecclesiastici viri qui divina
eloquia non solum sapienter, sed eloquenter etiam
tractaverunt: quibus legendis magis non sufficit tempus,
quam deesse ipsi studentibus et vacantibus
possunt.
</p>
          </div3>
        </div2>

<div2>
          <head>CAPUT VI. <hi>Sapientia juncta cum eloquentia in sacris auctoribus.</hi> </head>
<div3>
            <head>9.</head>
            <p>
 Hic aliquis forsitan quaerit utrum auctores nostri,
quorum scripta divinitus inspirata canonem nobis saluberrima
auctoritate fecerunt, sapientes tantummodo,
an eloquentes etiam nuncupandi sint. Quae
quidem quaestio apud meipsum, et apud eos qui mecum
quod dico sentiunt, facillime solvitur. Nam
<pb n="0093"/>
ubi eos intelligo, non solum nihil eis sapientius, verum
etiam nihil eloquentius mihi videri potest. Et
audeo dicere, omnes qui recte intelligunt quod illi
loquuntur, simul intelligere non eos aliter loqui debuisse.
Sicut est enim quaedam eloquentia quae magis
aetatem juvenilem decet, est quae senilem; nec jam
dicenda est eloquentia, si personae non congruat eloquentis:
ita est quaedam, quae viros summa auctoritate
dignissimos planeque divinos decet. Hac illi locuti
sunt, nec ipsos decet alia, nec alios ipsa: ipsis enim
congruit; alios autem, quanto videtur humilior, tanto
altius non ventositate, sed soliditate transcendit. Ubi
vero non eos intelligo, minus quidem mihi apparet
eorum eloquentia, sed eam tamen non dubito esse talem,
qualis est ubi intelligo. Ipsa quoque obscuritas
divinorum salubriumque dictorum tali eloquentiae
miscenda fuerat, in qua proficere noster intellectus,
non solum inventione, verum etiam exercitatione
deberet.</p>
          </div3>
<div3>
            <head>10.</head>
            <p>
 Possem quidem, si vacaret, omnes virtutes et
ornamenta eloquentiae, de quibus inflantur isti qui linguam
suam nostrorum auctorum linguae, non magnitudine,
sed tumore praeponunt, ostendere in istorum
Litteris sacris, quos nobis erudiendis, et ab hoc saeculo
pravo in beatum saeculum transferendis, providentia
divina providit. Sed non ipsa me plus quam dici potest
in illa eloquentia delectant, quae sunt his viris cum
oratoribus Gentilium poetisve communia: illud magis
admiror et stupeo, quod ista nostra eloquentia ita
usi sunt per alteram quamdam eloquentiam suam, ut
nec deesset eis, nec emineret in eis: quia eam nec
improbari ab illis, nec ostentari oportebat; quorum
alterum fieret, si vitaretur; alterum putari posset, si
facile agnosceretur. Et in quibus forte locis agnoscitur
a doctis, tales res dicuntur, ut verba quibus dicuntur,
non a dicente adhibita, sed ipsis rebus velut
sponte subjuncta videantur: quasi sapientiam de domo
sua, id est, pectore sapientis procedere intelligas,
et tanquam inseparabilem famulam etiam non vocatam
sequi eloquentiam.
</p>
          </div3>
        </div2>

<div2>
          <head>CAPUT VII.-- <hi>Pulchre docet, adductis exemplis, in sacris Litteris inesse germanam eloquentiam, quae sapientiae adhaeret velut inseparabilis comes. Exempla ponuntur ex Epistolis Pauli, et ex Amos propheta. Exemplum aliud sanae eloquentiae ex Amos</hi> 6, 1.</head>
<div3>
            <head>11.</head>
            <p>
 Quis enim non videat quid voluerit dicere, et
quam sapienter dixerit Apostolus: <hi>Gloriamur in tribulationibus,
scientes quia tribulatio patientiam operatur,
patientia autem probationem, probatio vero spem,
spes autem non confundit: quia charitas Dei diffusa
est in cordibus nostris per Spiritum sanctum, qui datus
est nobis <note>(Rom. V, 3-5)</note>
            </hi>? Hic si quis, ut ita dixerim,
imperite peritus, artis eloquentiae praecepta Apostolum
secutum fuisse contendat, nonne a Christianis doctis
indoctisque ridebitur? Et tamen agnoscitur hic figura,
quae <foreign xml:lang="greek"></foreign> graece, latine vero a quibusdam est appellata
gradatio, quoniam scalam dicere noluerunt, cum
verba vel sensa connectuntur alterum ex altero; sicut
hic, ex tribulatione patientiam, ex patientia probationem,
<pb n="0094"/>
ex probatione spem connexam videmus. Agnoscitur
et aliud decus, quoniam post aliqua pronuntiationis
voce singula finita, quae nostri membra et caesa,
Graeci autem <foreign xml:lang="greek"></foreign> et <foreign xml:lang="greek"></foreign> vocant, sequitur ambitus
sive circuitus, quem <foreign xml:lang="greek"></foreign> illi appellant, cujus
membra suspenduntur voce dicentis, donec ultimo finiatur.
Nam eorum quae praecedunt circuitum, membrum
illud est primum, <hi>quoniam tribulatio patientiam
operatur;</hi> secundum, <hi>patientia autem probationem;</hi> tertium, <hi>probatio vero spem.</hi> 
 Deinde subjungitur ipse circuitus,
qui tribus peragitur membris, quorum primum
est, <hi>spes autem non confundit;</hi> secundum, <hi>quia charitas
Dei diffusa est in cordibus nostris;</hi> tertium, <hi>per Spiritum
sanctum qui datus est nobis.</hi> At haec atque hujuscemodi
in elocutionis arte traduntur. Sicut ergo Apostolum
praecepta eloquentiae secutum fuisse non dicimus,
ita quod ejus sapientiam secuta sit eloquentia,
non negamus.</p>
          </div3>
<div3>
            <head>12.</head>
            <p>
 Scribens ad Corinthios, in secunda Epistola
redarguit quosdam, qui erant ex Judaeis pseudoapostoli,
eique detrahebant: et quoniam seipsum praedicare
compellitur, hanc sibi velut insipientiam tribuens,
quam sapienter dicit, quamque eloquenter? sed comes
sapientiae, dux eloquentiae; illam sequens, istam
praecedens et sequentem non respuens. <hi>Iterum dico,</hi> 
inquit, <hi>ne quis me existimet insipientem esse; alioquin
velut insipientem suscipite me, ut et ego modicum quid
glorier. Quod loquor, non loquor secundum Deum, sed
quasi in stultitia, in hac substantia gloriae. Quoniam
quidem multi gloriantur secundum carnem, et ego gloriabor.
Libenter enim sustinetis insipientes, cum sitis
ipsi sapientes. Toleratis enim si quis vos in servitutem
redigit, si quis devorat, si quis accipit, si quis extollitur,
si quis in faciem vos caedit. Secundum ignobilitatem dico,
quasi nos infirmati simus. In quo autem quis audet (in
insipientia dico), audeo et ego. Hebraei sunt? et ego.
Israelitae sunt? et ego. Semen Abrahae sunt? et ego. Ministri
Christi sunt? (insipiens dico) super ego</hi>. <hi>In laboribus
plurimum, in carceribus abundantius, in plagis supra
modum, in mortibus saepius. A Judaeis quinquies,
quadraginta una minus accepi. Ter virgis caesus sum, semel
lapidatus sum, ter naufragium feci: nocte et die in
profundo maris fui; in itineribus saepe, periculis fluminum,
periculis latronum, periculis ex genere, periculis ex
gentibus, periculis in civitate, periculis in deserto, periculis
in mari, periculis in falsis fratribus: in labore et
aerumna, in vigiliis saepius, in fame et siti, in jejuniis
saepius, in frigore et nuditate: praeter illa quae extrinsecus
sunt, incursus in me quotidianus, sollicitudo omnium
Ecclesiarum. Quis infirmatur, et ego non infirmor? quis
scandalizatur, et ego non uror? Si gloriari oportet, in
iis quae infirmitatis meae sunt, gloriabor <note>(II Cor. XI, 16-30)</note>
            </hi>.
Quanta sapientia ista sint dicta vigilantes vident.
Quanto vero etiam eloquentiae concurrerint flumine,
et qui stertit advertit.</p>
          </div3>
<div3>
            <head>13.</head>
            <p>
 Porro autem qui novit, agnoscit quod ea caesa
<pb n="0095"/>
quae <foreign xml:lang="greek"></foreign> Graeci vocant, et membra, et circuitus,
de quibus paulo ante disserui, cum decentissima varietate
interponerentur, totam istam speciem dictionis,
et quasi ejus vultum, quo etiam indocti delectantur
moventurque, fecerunt. Nam unde coepimus hunc
locum inserere, circuitus sunt: primus minimus, hoc
est bimembris; minus enim quam duo membra circuitus
habere non possunt, plura vero possunt: ergo ille
primus est, <hi>Iterum dico, ne quis me existimet insipientem
esse.</hi> Sequitur alius trimembris, <hi>Alioquin velut insipientem
suscipite me, ut et ego modicum quid glorier.</hi> 
Tertius qui sequitur membra habet quatuor, <hi>Quod loquor,
non loquor secundum Deum, sed quasi in stultitia,
in hac substantia gloriae.</hi> Quartus duo habet, <hi>Quandoquidem
multi gloriantur secundum carnem, et ego
gloriabor.</hi> Et quintus habet duo, <hi>Libenter enim sustinetis
insipientes, cum sitis ipsi sapientes.</hi> Etiam sextus bimembris
est, <hi>Toleratis enim, si quis vos in servitutem
redigit.</hi> Sequuntur tria caesa, <hi>Si quis devorat, si quis
accipit, si quis extollitur.</hi> Deinde tria membra, <hi>Si quis
in faciem vos caedit, secundum ignobilitatem dico, quasi
nos infirmati simus.</hi> Additur trimembris circuitus, <hi>In
quo autem quis audet (in insipientia dico), audeo et ego.</hi> 
Hinc jam singulis quibusque caesis interrogando positis,
singula itidem caesa responsione redduntur, tria
tribus, <hi>Hebraei sunt? et ego. Israelitae sunt? et ego. Semen
Abrahae sunt? et ego.</hi> Quarto autem caeso simili interrogatione
posito, non alterius caesi, sed membri
oppositione respondet, <hi>Ministri Christi sunt? (insipiens
dico) super ego.</hi> Jam caesa quatuor sequentia, remota
decentissime interrogatione funduntur, <hi>In laboribus
plurimum, in carceribus abundantius, in plagis supra
modum, in mortibus saepius.</hi> Deinde interponitur brevis
circuitus, quoniam suspensa pronuntiatione distinguendum
est, <hi>A Judaeis quinquies,</hi> ut hoc sit unum
membrum, cui connectitur alterum, <hi>quadraginta una
minus accepi.</hi> Inde redditur ad caesa, et ponuntur tria, <hi>Ter virgis caesus sum, semel lapidatus sum, ter naufragium
feci.</hi> 
 Sequitur membrum: <hi>Nocte ac die in profundo
maris fui.</hi> Deinde quatuordecim caesa decentissimo
impetu profluunt, <hi>In itineribus saepe, periculis fluminum,
periculis latronum, periculis ex genere, periculis
ex gentibus, periculis in civitate, periculis in deserto,
periculis in mari, periculis in falsis fratribus: in labore
et aerumna, in vigiliis saepius, in fame et siti, in jejuniis
saepius, in frigore et nuditate.</hi> Post haec interponit trimembrem
circuitum, <hi>Praeter illa quae extrinsecus sunt,
incursus in me quotidianus, sollicitudo omnium Ecclesiarum.</hi> 
Et huic duo membra percontatione subjungit, <hi>Quis infirmatur, et ego non infirmor? quis scandalizatur,
et ego non uror?</hi> 
 Postremo totus iste quasi anhelans
locus, bimembri circuitu terminatur, <hi>Si gloriari oportet,
in iis quae infirmitatis meae sunt gloriabor.</hi> Quod
vero post hunc impetum interposita narratiuncula quodammodo
requiescit, et requiescere facit auditorem,
quid decoris, quid delectationis habeat, satis dici non
potest. Sequitur enim dicens: <hi>Deus et Pater Domini
<pb n="0096"/>
nostri Jesu Christi scit, qui est benedictus in saecula,
quod non mentior <note>(II Cor. XI, 31)</note>
            </hi>. Ac deinde quomodo
periclitatus fuerit, et quomodo evaserit, brevissime
narrat.</p>
          </div3>
<div3>
            <head>14.</head>
            <p>
 Longum est caetera persequi, vel in aliis sanctarum
Scripturarum locis ista monstrare. Quid, si etiam
figuras locutionis quae illa arte traduntur, in iis saltem
quae de Apostoli eloquio commemoravi, ostendere voluissem?
nonne facilius graves homines me nimium,
quam quisquam studiosorum sibi sufficientem putarent?
Haec omnia quando a magistris docentur, pro
magno habentur, magno emuntur pretio, magna jactatione
venduntur. Quam jactationem etiam ego redolere
vereor, dum ista sic dissero. Sed male doctis
hominibus respondendum fuit, qui nostros auctores
contemnendos putant, non quia non habent, sed quia
non ostentant, quam nimis isti diligunt, eloquentiam.</p>
          </div3>
<div3>
            <head>15.</head>
            <p>
 Sed forte quis putat, tanquam eloquentem nostrum
elegisse me apostolum Paulum. Videtur enim
ubi ait, <hi>Etsi imperitus sermone, sed non scientia <note>(Ibid.,
6)</note>
            </hi>, quasi concedendo obtrectatoribus sic locutus,
non tanquam id verum agnosceret, confitendo. Si autem
dixisset, <hi>Imperitus quidem sermone, sed non scientia</hi>,
nullo modo aliud posset intelligi. Scientiam plane
non cunctatus est profiteri, sine qua esse doctor Gentium
non valeret. Certe si quid ejus proferimus ad
exemplum eloquentiae, ex illis Epistolis utique proferimus,
quas etiam ipsi obtrectatores ejus, qui sermonem
praesentis contemptibilem putari volebant, graves
et fortes esse confessi sunt <note>(Ibid. X, 10)</note>. Dicendum ergo
mihi aliquid esse video et de eloquentia Prophetarum,
ubi per tropologiam multa obteguntur. Quae quanto magis
translatis verbis videntur operiri, tanto magis cum
fuerint aperta dulcescunt. Sed hoc loco tale aliquid
commemorare debeo, ubi quae dicta sunt non cogar
exponere, sed commendem tantum quomodo dicta
sint. Et ex illius prophetae libro potissimum hoc faciam,
qui se pastorem vel armentarium fuisse dicit, atque
inde divinitus ablatum atque missum, ut Dei populo
prophetaret <note>(Amos VII, 14, 15)</note>. Non autem secundum
Septuaginta interpretes, qui etiam ipsi divino
Spiritu interpretati, ob hoc aliter videntur nonnulla
dixisse, ut ad spiritualem sensum scrutandum magis
admoneretur lectoris intentio; unde etiam obscuriora
nonnulla, quia magis tropica, sunt eorum: sed sicut
ex hebraeo in latinum eloquium, presbytero Hieronymo
utriusque linguae perito interpretante, translata
sunt.</p>
          </div3>
<div3>
            <head>16.</head>
            <p>
 Cum igitur argueret impios, superbos, luxuriosos,
et fraternae ideo negligentissimos charitatis,
rusticus vel ex rustico iste propheta exclamavit, dicens: <hi>Vae qui opulenti estis in Sion, et confiditis in
monte Samariae, optimates capita populorum, ingredientes
pompatice domum Israel! Transite in Chalanne, et
videte, et ite inde in Emath magnam, et descendite in
Geth Palaestinorum, et ad optima quaeque regna horum,
si latior terminus eorum termino vestro est. Qui separati
<pb n="0097"/>
estis in diem malum, et appropinquatis solio iniquitatis.
Qui dormitis in lectis eburneis, et lascivitis in stratis
vestris: qui comeditis agnum de grege, et vitulos de
medio armenti: qui canitis ad vocem Psalterii. Sicut
David putaverunt se habere vasa cantici, bibentes in phialis
vinum, et optimo unguento delibuti: et nihil patiebantur
super contritione Joseph 
 (Amos, VI, 1-6)</hi>. Numquidnam
isti, qui Prophetas nostros tanquam ineruditos
et elocutionis ignaros veluti docti disertique contemnunt,
si aliquid eis tale vel in tales dicendum
fuisset, aliter se voluissent dicere, qui tamen eorum
insanire noluissent?</p>
          </div3>
<div3>
            <head>17.</head>
            <p>
 Quid enim est quod isto eloquio aures sobriae plus
desiderent? Primo ipsa invectio, quasi sopitis sensibus ut
evigilarent, quo fremitu illisa est? <hi>Vae qui opulenti estis
in Sion, et confiditis in monte Samariae, optimates capita
populorum, ingredientes pompatice domum Israel!</hi> Dein,
de ut beneficiis Dei, qui eis ampla spatia regni dedit,
ostendat ingratos, quoniam confidebant in monte Samariae,
ubi utique idola colebantur, <hi>Transite,</hi> inquit, <hi>in Chalanne,
et videte, et ite inde in Emath magnam, et descendite
in Geth Palaestinorum, et ad optima quaeque regna horum,
si latior terminus eorum termino vestro est.</hi> Simul etiam
cum ista dicuntur, locorum nominibus tanquam luminibus
ornatur eloquium, quae sunt Sion, Samaria,
Chalanne, Emath magna, et Geth Palaestinorum. Deinde
verba quae his adjunguntur locis, decentissime
variantur: <hi>Opulenti estis, confiditis, transite, ite, descendite.</hi> </p>
          </div3>
<div3>
            <head>18.</head>
            <p>
 Consequenter denuntiatur futura sub iniquo rege
appropinquare captivitas, cum adjungitur, <hi>Qui separati
estis in diem malum, et appropinquatis solio iniquitatis.</hi> 
Tunc subjiciuntur merita luxuriae, <hi>Qui dormitis
in lectis eburneis, et lascivitis in stratis vestris: qui
comeditis agnum da grege, et vitulos de medio armenti.</hi> 
Ista sex membra tres bimembres circuitus ediderunt.
Non enim ait, Qui separati estis in diem malum, qui
appropinquatis solio iniquitatis, qui dormitis in lectis
eburneis, qui lascivitis in stratis vestris, qui comeditis
agnum de grege, et vitulos de medio armenti; si
ita diceretur, esset quidem et hoc pulchrum, ut ab
uno pronomine repetito singula sex membra decurrerent,
et pronuntiantis voce singula finirentur: sed
pulchrius factum est, ut eidem pronomini essent bina
subnexa, quae tres sententias explicarent; unam ad
captivitatis praenuntiationem, <hi>Qui separati estis in diem
malum, et appropinquatis solio iniquitatis;</hi> alteram ad
libidinem, <hi>Qui dormitis in lectis eburneis, et lascivitis
in stratis vestris;</hi> ad voracitatem vero tertiam pertinentem, <hi>Qui comeditis agnum de grege, et vitulos de
medio armenti:</hi> 
 ut in potestate sit pronuntiantis,
utrum singula finiat, et membra sint sex, an primum et
tertium et quintum voce suspendat, et secundum primo,
quartum tertio, sextum quinto connectendo, tres
bimembres circuitus decentissime faciat; unum quo
calamitas imminens, alterum quo lectus impurus, tertium
quo prodiga mensa monstretur.</p>
          </div3>
<div3>
            <head>19.</head>
            <p>
 Deinde luxuriosam remordet aurium voluptatem.
Ubi cum dixisset, <hi>Qui canitis ad vocem psalterii,</hi> 
<pb n="0098"/>
quoniam potest exerceri sapienter a sapientibus musica,
mirabili decore dicendi, invectionis impetu relaxato,
et non ad illos, sed de illis jam loquens, ut nos
musicam sapientis a musica luxuriantis distinguere
commoneret, non ait, Qui canitis ad vocem psalterii,
et sicut David putatis vos habere vasa cantici: sed
cum illud ad illos dixisset, quod luxuriosi audire deberent, <hi>Qui canitis ad vocem psalterii,</hi> 
 imperitiam quoque
eorum aliis quodammodo indicavit, adjungens, <hi>Sicut
David putaverunt se habere vasa cantici, bibentes
in phialis vinum, et optimo unguento delibuti.</hi> Tria haec
melius pronuntiantur, si suspensis duobus prioribus
membris circuitus, tertio finiantur.</p>
          </div3>
<div3>
            <head>20.</head>
            <p>
 Jam vero quod his omnibus adjicitur, <hi>Et nihil
patiebantur super contritione Joseph,</hi> sive continuatim
dicatur ut unum sit membrum, sive decentius
suspendatur, <hi>et nihil patiebantur,</hi> et post hanc distinctionem
inferatur, <hi>super contritione Joseph,</hi> atque
sit bimembris circuitus; miro decore non dictum est,
Nihil patiebantur super contritione fratris, sed positus
est pro fratre, <hi>Joseph,</hi> ut quicumque frater proprio
significaretur ejus nomine, cujus ex fratribus fama
praeclara est, vel in malis quae pendit, vel in bonis
quae rependit. Iste certe tropus ubi Joseph quemcumque
fratrem facit intelligi, nescio utrum illa quam didicimus
et docuimus, arte tradatur. Quam sit tamen
pulcher, et quemadmodum afficiat legentes atque intelligentes,
non opus est cuiquam dici, si ipse non
sentit.</p>
          </div3>
<div3>
            <head>21.</head>
            <p>
 Et plura quidem, quae pertinent ad praecepta
eloquentiae, in hoc ipso loco, quem pro exemplo posuimus,
possunt reperiri. Sed bonum auditorem, non
tam si diligenter discutiatur, instruit, quam si ardenter
pronuntietur, accendit. Neque enim haec humana
industria composita, sed divina mente sunt fusa et sapienter
et eloquenter; non intenta in eloquentiam sapientia,
sed a sapientia non recedente eloquentia. Si
enim, sicut quidam disertissimi atque acutissimi viri
videre ac dicere potuerunt, ea quae velut oratoria arte
discuntur, non observarentur et notarentur, et in hanc
doctrinam non redigerentur, nisi prius in oratorum
invenirentur ingeniis; quid mirum si et in istis inveniuntur,
quos ille misit qui facit ingenia? Quapropter
et eloquentes quidem, non solum sapientes,
canonicos nostros auctores doctoresque fateamur,
tali eloquentia, qualis personis ejusmodi congruebat.
</p>
          </div3>
        </div2>

<div2>
          <head>CAPUT VIII.-- <hi>Obscuritas sacrorum auctorum licet eloquens, non imitanda a doctoribus christianis.</hi> </head>
<div3>
            <head>22.</head>
            <p>
 Sed nos etsi de litteris eorum, quae sine difficultate
intelliguntur nonnulla sumimus elocutionis
exempla; nequaquam tamen putare debemus imitandos
eos nobis esse in iis quae ad exercendas et elimandas
quodammodo mentes legentium, et ad rumpenda
fastidia atque acuenda studia discere volentium, celandos
 quoque, sive ut ad pietatem convertantur,
sive ut a mysteriis secludantur, animos impiorum,
utili ac salubri obscuritate dixerunt. Sic quippe illi locuti
<pb n="0099"/>
sunt, ut posteriores qui eos recte intelligerent et
exponerent, alteram gratiam, disparem quidem, verumtamen
subsequentem in Dei Ecclesia reperirent.
Non ergo expositores eorum ita loqui debent, tanquam
se ipsi exponendos simili auctoritate proponant; sed
in omnibus sermonibus suis primitus ac maxime ut
intelligantur elaborent, ea quantum possunt perspicuitate
dicendi, ut aut multum tardus sit qui non intelligat,
aut in rerum quas explicare atque ostendere
volumus difficultate ac subtilitate, non in nostra locutione
sit causa quo minus tardiusve quod dicimus
possit intelligi.
</p>
          </div3>
        </div2>

<div2>
          <head>CAPUT IX.-- <hi>Difficilia intellectu apud quos et quomodo tractanda.</hi> </head>
<div3>
            <head>23.</head>
            <p>
 Sunt enim quaedam quae vi sua non intelliguntur,
aut vix intelliguntur, quantolibet et quantumlibet,
quamvis planissime, dicentis versentur eloquio; quae
in populi audientiam, vel raro, si aliquid urget, vel
nunquam omnino mittenda sunt. In libris autem, qui
ita scribuntur ut ipsi sibi quodammodo lectorem teneant
cum intelliguntur, cum autem non intelliguntur
molesti non sint molentibus legere, et in aliquorum
collocutionibus, non est hoc officium deserendum, ut
vera, quamvis difficillima ad intelligendum, quae ipsi
jam percepimus, cum quantocumque labore disputationis
ad aliorum intelligentiam perducamus, si tenet
auditorem vel collocutorem discendi cupiditas, nec
mentis capacitas desit, quae quoquo modo intimata
possit accipere; non curante illo qui docet, quanta
eloquentia doceat, sed quanta evidentia.
</p>
          </div3>
        </div2>

<div2>
          <head>CAPUT X.-- <hi>Perspicuitatis in dicendo studium.</hi> </head>
<div3>
            <head>24.</head>
            <p>
 Cujus evidentiae diligens appetitus aliquando
negligit verba cultiora, nec curat quid bene sonet,
sed quid bene indicet atque intimet quod ostendere intendit.
Unde ait quidam, cum de tali genere locutionis
ageret, esse in ea quamdam diligentem negligentiam
( <hi>Cicero, in Oratore</hi> ). Haec tamen sic detrahit ornatum,
ut sordes non contrahat. Quamvis in bonis doctoribus
tanta docendi cura sit, vel esse debeat, ut verbum
quod nisi obscurum sit vel ambiguum, latinum esse
non potest, vulgi autem more sic dicitur ut ambiguitas
obscuritasque vitetur, non sic dicatur ut a doctis, sed
potius ut ab indoctis dici solet. Si enim non piguit
dicere interpretes nostros, <hi>Non congregabo conventicula
eorum de sanguinibus <note>(Psal. XV, 4)</note>
            </hi>, quoniam senserunt
ad rem pertinere, ut eo loco pluraliter enuntiaretur
hoc nomen, quod in latina lingua tantummodo
singulariter dicitur; cur pietatis doctorem pigeat
imperitis loquentem, ossum potius quam os dicere,
ne ista syllaba non ab eo quod sunt ossa, sed
ab eo quod sunt ora intelligatur, ubi Afrae aures de
correptione vocalium vel productione non judicant?
Quid enim prodest locutionis integritas, quam non
sequitur intellectus audientis, cum loquendi omnino
<pb n="0100"/>
nulla sit causa, si quod loquimur non intelligunt,
propter quos ut intelligant loquimur? Qui ergo docet,
vitabit omnia verba quae non docent; et si pro eis alia
integra, quae intelligantur, potest dicere, id magis
eliget: si autem non potest, sive quia non sunt, sive
quia in praesentia non occurrunt, utetur etiam verbis
minus integris, dum tamen res ipsa doceatur atque
discatur integre.</p>
          </div3>
<div3>
            <head>25.</head>
            <p>
 Et hoc quidem non solum in collocutionibus,
sive fiant cum aliquo uno, sive cum pluribus; verum
etiam multo magis in populis quando sermo promitur,
ut intelligamur instandum est. Quia in collocutionibus
est cuique interrogandi potestas: ubi autem omnes
tacent ut audiatur unus, et in eum intenta ora convertunt,
ibi ut requirat quisque quod non intellexerit,
nec moris est nec decoris; ac per hoc debet maxime
tacenti subvenire cura dicentis. Solet autem motu suo
significare utrum intellexerit cognoscendi avida multitudo:
quod donec significet, versandum est quod
agitur, multimoda varietate dicendi; quod in potestate
non habent, qui praeparata et ad verbum memoriter
retenta pronuntiant. Mox autem ut intellectum esse
constiterit, aut sermo finiendus, aut in alia transeundum
est. Sicut enim gratus est qui cognoscenda enubilat;
sic onerosus est qui cognita inculcat, eis duntaxat
quorum tota exspectatio in dissolvenda eorum,
quae panduntur, difficultate pendebat. Nam delectandi
gratia etiam nota dicuntur; ubi non ipsa, sed modus
quo dicuntur attenditur. Quod si et ipse jam notus est,
atque auditoribus placet, pene nihil interest utrum is
qui dicit, dictor vel lector sit. Solent enim et ea quae
commode scripta sunt, non solum ab iis quibus primitus
innotescunt, jucunde legi; verum ab iis etiam
quibus jam nota sunt, neque adhuc illa de memoria
delevit oblivio, non sine jucunditate relegi, vel ab
utrisque libenter audiri. Quae autem quisque jam oblitus
est, cum commonetur, docetur. Sed de modo delectandi
nunc non ago; de modo quo docendi sunt qui
discere desiderant, loquor. Is autem est optimus, quo
fit ut qui audit, verum audiat, et quod audit intelligat.
Ad quem finem cum ventum fuerit, nihil tunc
amplius de ipsa re tanquam diutius docenda laborandum
est, sed forte de commendanda ut in corde figatur:
quod si faciendum videbitur, ita modeste faciendum
est, ne perveniatur ad taedium.
</p>
          </div3>
        </div2>

<div2>
          <head>CAPUT XI.-- <hi>Quare conanti docere dicendum perspicue, non tamen insuaviter.</hi> </head>
<div3>
            <head>26.</head>
            <p>
 Prorsus haec est in docendo eloquentia, qua fit
dicendo, non ut libeat quod horrebat, aut ut fiat quod
pigebat, sed ut appareat quod latebat. Quod tamen si
fiat insuaviter, ad paucos quidem studiosissimos suus
pervenit fructus, qui ea quae discenda sunt, quamvis
abjecte inculteque dicantur, scire desiderant. Quod
cum adepti fuerint, ipsa delectabiliter veritate pascuntur:
bonorumque ingeniorum insignis est indoles,
in verbis verum amare, non verba. Quid enim prodest
clavis aurea, si aperire quod volumus non potest?
Aut quid obest lignea, si hoc potest? quando
nihil quaerimus nisi patere quod clausum est. Sed
<pb n="0101"/>
quoniam inter se habent nonnullam similitudinem vescentes
atque discentes, propter fastidia plurimorum,
etiam ipsa sine quibus vivi non potest, alimenta condienda
sunt.
</p>
          </div3>
        </div2>

<div2>
          <head>CAPUT XII.-- <hi>Oratoris est docere, delectare, flectere, ex Cicerone, de Oratore. Quo modo haec tria praestare debet.</hi> </head>
<div3>
            <head>27.</head>
            <p>
 Dixit ergo quidam eloquens, et verum dixit, ita
dicere debere eloquentem, ut doceat, ut delectet, ut
flectat. Deinde addidit: <hi>Docere necessitatis est, delectare
suavitatis, flectere victoriae (Cicero, de Oratore).</hi> 
Horum trium quod primo loco positum est, hoc est
docendi necessitas, in rebus est constituta quas dicimus;
reliqua duo, in modo quo dicimus. Qui ergo dicit
cum docere vult, quamdiu non intelligitur, nondum
se existimet dixisse quod vult ei quem vult docere.
Quia etsi dixit quod ipse intelligit, nondum illi
dixisse putandus est, a quo intellectus non est: si
vero intellectus est, quocumque modo dixerit, dixit.
Quod si etiam delectare vult eum cui dicit, aut flectere,
non quocumque modo dixerit, faciet; sed interest
quomodo dicat, ut faciat. Sicut est autem, ut
teneatur ad audiendum, delectandus auditor; ita flectendus,
ut moveatur ad agendum. Et sicut delectatur,
si suaviter loquaris; ita flectitur, si amet quod
polliceris, timeat quod minaris, oderit quod arguis,
quod commendas amplectatur, quod dolendum exaggeras
doleat; cum quid laetandum praedicas gaudeat,
misereatur eorum quos miserandos ante oculos dicendo
constituis, fugiat eos quos cavendos terrendo
proponis; et quidquid aliud grandi eloquentia fieri
potest ad commovendos animos auditorum, non quid
agendum sit ut sciant, sed ut agant quod agendum
esse jam sciunt.</p>
          </div3>
<div3>
            <head>28.</head>
            <p>
 Si autem adhuc nesciunt, prius utique docendi
sunt quam movendi. Et fortasse rebus ipsis cognitis
ita movebuntur, ut eos non opus sit majoribus eloquentiae
viribus jam moveri. Quod tamen cum opus
est, faciendum est: tunc autem opus est, quando cum
scierint quid agendum sit, non agunt. Ac per hoc docere
necessitatis est. Possunt enim homines et agere
et non agere quod sciunt. Quis autem dixerit eos agere
debere quod nesciunt? Et ideo flectere necessitatis non
est, quia non semper opus est, si tantum docenti vel
etiam delectanti consentit auditor. Ideo autem victoriae
est flectere, quia fieri potest ut doceatur et delectetur,
et non assentiatur. Quid autem illa duo proderunt,
si desit hoc tertium? Sed neque delectare necessitatis
est: quandoquidem cum dicendo vera monstrantur,
quod ad officium docendi pertinet, non eloquio
agitur, neque hoc attenditur, ut vel ipsa vel ipsum
delectet eloquium, sed per seipsa, quoniam vera
sunt, manifestata delectant. Unde plerumque delectant
etiam falsa patefacta atque convicta. Neque enim
delectant, quia falsa sunt; sed quia falsa esse verum
est, delectat et dictio qua hoc verum esse monstratum
est.
</p>
          </div3>
        </div2>

<div2>
          <head>CAPUT XIII.-- <hi>Dicendo demum flectendi animi.</hi> </head>
<div3>
            <head>29.</head>
            <p>
 Propter eos autem quibus fastidientibus non
<pb n="0102"/>
placet veritas, si alio quocumque modo, nisi eo modo
dicatur, ut placeat et sermo dicentis, datus est in
eloquentia non parvus etiam delectationi locus. Quae
tamen addita non sufficit duris, quos nec intellexisse,
nec docentis elocutione delectatos esse profuerit. Quid
enim haec duo conferunt homini, qui et confitetur verum,
et collaudat eloquium, nec inclinat assensum,
propter quem solum, cum aliquid suadetur, rebus
quae dicuntur invigilat dicentis intentio? Si enim talia
docentur quae credere vel nosse sufficiat, nihil est
aliud eis consentire, nisi confiteri vera esse. Cum vero
id docetur quod agendum est, et ideo docetur ut agatur,
frustra persuadetur verum esse quod dicitur,
frustra placet modus ipse quo dicitur, si non ita
discitur ut agatur. Oportet igitur eloquentem ecclesiasticum,
quando suadet aliquid quod agendum est,
non solum docere ut instruat, et delectare ut teneat,
verum etiam flectere ut vincat. Ipse quippe jam remanet
ad consensionem flectendus eloquentiae granditate,
in quo id non egit usque ad ejus confessionem
demonstrata veritas, adjuncta etiam suavitate dictionis.
</p>
          </div3>
        </div2>

<div2>
          <head>CAPUT XIV.-- <hi>Dictionis suavitas pro ratione argumenti procuranda est.</hi> </head>
<div3>
            <head>30.</head>
            <p>
 Cui suavitati tantum operae impensum est ab
hominibus, ut non solum non facienda, verum etiam
fugienda ac detestanda tot et tanta mala atque turpia,
quae malis et turpibus disertissime persuasa sunt,
non ut eis consentiatur, sed sola delectationis gratia,
lectitentur. Avertat autem Deus ab Ecclesia sua quod
de synagoga Judaeorum Jeremias propheta commemorat
dicens: <hi>Pavor et horrenda facta sunt super terram:
Prophetae prophetabant iniqua, et sacerdotes plausum
dederunt manibus suis, et plebs mea dilexit sic. Et
quid facietis in futurum <note>(Jerem. V, 30, 31)</note>
            </hi>? O eloquentia
tanto terribilior, quanto purior; et quanto solidior,
tanto vehementior! O vere securis concidens
petras! huic enim rei simile esse verbum suum, quod
per sanctos Prophetas fecit, per hunc ipsum prophetam
Deus ipse dixit <note>(Id. XLVI, 22)</note>. Absit itaque, absit
a nobis, ut sacerdotes plaudant iniqua dicentibus, et
plebs Dei diligat sic. Absit a nobis, inquam, tanta
dementia: nam quid faciemus in futurum? Et certe minus
intelligantur, minus placeant, minus moveant
quae dicuntur; verumtamen dicantur; et justa, non
iniqua libenter audiantur: quod utique non fieret,
nisi suaviter dicerentur.</p>
          </div3>
<div3>
            <head>31.</head>
            <p>
 In populo autem gravi, de quo dictum est Deo, <hi>In populo gravi laudabo te 
 <note>(Psal. XXXIV, 18)</note>
            </hi>, nec illa
suavitas delectabilis est, qua non quidem iniqua dicuntur,
sed exigua et fragilia bona spumeo verborum
ambitu ornantur, quali nec magna atque stabilia decenter
et graviter ornarentur. Est tale aliquid in
epistola beatissimi Cypriani, quod ideo puto vel accidisse,
vel consulto factum esse, ut sciretur a posteris,
quam linguam doctrinae christianae sanitas ab ista
redundantia revocaverit, et ad eloquentiam graviorem
modestioremque restrinxerit; qualis in ejus consequentibus
<pb n="0103"/>
litteris secure amatur, religiose appetitur,
sed difficillime impletur. Ait ergo quodam loco: <hi>Petamus hanc sedem: dant secessum vicina secreta;
ubi dum erratici palmitum lapsus pendulis nexibus per
arundines bajulas repunt, viteam porticum frondea tecta
fecerunt 
 <note>(Cypr., Epist. 1 ad Donatum)</note>
            </hi>. Non dicuntur
ista nisi mirabiliter affluentissima fecunditate
facundiae, sed profusione nimia gravitati displicent.
Qui vero haec amant, profecto eos qui non ita
dicunt, sed castigatius eloquuntur, non posse ita eloqui
existimant, non judicio ista devitare. Quapropter
iste vir sanctus et posse se ostendit sic dicere, quia
dixit alicubi, et nolle, quoniam postmodum nusquam.
</p>
          </div3>
        </div2>

<div2>
          <head>CAPUT XV.-- <hi>Orandus Deus doctori eccleciastico ante concionem.</hi> </head>
<div3>
            <head>32.</head>
            <p>
 Agit itaque noster iste eloquens, cum et justa
et sancta et bona dicit, neque enim alia debet dicere;
agit ergo quantum potest cum ista dicit, ut intelligenter,
ut libenter, ut obedienter audiatur: et haec se
posse, si potuerit, et in quantum potuerit, pietate
magis orationum, quam oratorum facultate non dubitet;
ut orando pro se, ac pro illis quos est allocuturus,
sit orator antequam dictor. Ipsa hora jam ut
dicat accedens, priusquam exserat proferentem linquam,
ad Deum levet animam sitientem, ut eructet
quod biberit, vel quod impleverit fundat. Cum enim
de unaquaque re, quae secundum fidem dilectionemque
 tractanda sunt, multa sint quae dicantur, et
multi modi quibus dicantur ab eis qui haec sciunt;
quis novit quid ad praesens tempus, vel nobis dicere,
vel per nos expediat audiri, nisi qui corda omnium
videt? et quis facit ut quod oportet, et quemadmodum
oportet, dicatur a nobis, nisi in cujus manu sunt
et nos et sermones nostri <note>(Sap. VII, 16)</note>? Ac per hoc,
discat quidem omnia quae docenda sunt, qui et nosse
vult et docere; facultatemque dicendi, ut decet virum
ecclesiasticum, comparet: ad horam vero ipsius dictionis,
illud potius bonae menti cogitet convenire
quod Dominus ait, <hi>Nolite cogitare quomodo aut quid
loquamini; dabitur enim vobis in illa hora quid loquamini:
non enim vos estis qui loquimini, sed Spiritus
Patris vestri qui loquitur in vobis <note>(Matth. X, 19, 20)</note>
            </hi>.
Si ergo loquitur in eis Spiritus sanctus, qui persequentibus
traduntur pro Christo, cur non et in eis qui
tradunt discentibus Christum?
</p>
          </div3>
        </div2>

<div2>
          <head>CAPUT XVI.-- <hi>Docendi praecepta non superfluo dantur ab homine, tametsi doctores efficiat Deus.</hi> </head>
<div3>
            <head>33.</head>
            <p>
 Quisquis autem dicit non esse hominibus praecipiendum
quid, vel quemadmodum doceant, si doctores
sanctus efficit Spiritus, potest dicere nec
orandum nobis esse, quia Dominus ait, <hi>Scit pater vester
quid vobis necessarium sit, prius quam petatis ab eo <note>(Id. VI, 8)</note>
            </hi>;
aut apostolum Paulum Timotheo et Tito
non debuisse praecipere quid, vel quemadmodum
praeciperent aliis. Quas tres apostolicas Epistolas
ante oculos habere debet, cui est in Ecclesia doctoris
persona imposita. Nonne in prima ad Timotheum legitur:
<pb n="0104"/> <hi>Annuntia haec et doce 
 <note>(I Tim. IV, 11)</note>
            </hi>? quae autem
sint, supra dictum est. Nonne ibi est: <hi>Seniorem
ne increpaveris, sed obsecra ut patrem <note>(Id. V, 1)</note>
            </hi>? Nonne
in secunda ei dicitur: <hi>Formam habe verborum sanorum,
quae a me audisti <note>(II Tim. I, 13)</note>
            </hi>? Nonne ibi
ei dicitur: <hi>Satis age, teipsum probabilem operarium
exhibens Deo, non erubescentem, verbum veritatis recte
tractantem <note>(Id. II, 15)</note>
            </hi>? Ibi est et illud: <hi>Praedica verbum,
insta opportune, importune; argue, obsecra, increpa
in omni longanimitate et doctrina <note>(II Tim. IV, 2)</note>
            </hi>.
Itemque ad Titum, nonne dicit episcopum juxta doctrinam
fidelis verbi perseverantem esse debere, <hi>ut
potens sit in doctrina sana et contradicentes redarguere <note>(Tit. I, 9)</note>
            </hi>?
Ibi etiam dicit: <hi>Tu vero loquere quae decent
sanam doctrinam, senes sobrios esse <note>(Id. II, 1, 2)</note>
            </hi>, et
quae sequuntur. Ibi et illud: <hi>Haec loquere, et exhortare,
et increpa cum omni imperio. Nemo te contemnat <note>(Ibid.
15)</note>
            </hi>. <hi>Admone illos principibus et potestatibus subditos
esse <note>(Id. III, 1)</note>
            </hi>, etc. Quid ergo putamus? Numquid
contra seipsum sentit Apostolus, qui cum dicat doctores
operatione fieri Spiritus sancti, ipse illis praecipit
quid et quemadmodum doceant? An intelligendum
est, et hominum officia ipso sancto Spiritu largiente,
in docendis etiam ipsis doctoribus non debere
cessare; et tamen neque qui plantat esse aliquid,
neque qui rigat, sed Deum qui incrementum dat <note>(I
Cor. III, 7)</note>? Unde ipsis quoque ministris sanctis hominibus,
vel etiam sanctis Angelis operantibus, nemo
recte discit quae pertinent ad vivendum cum Deo,
nisi fiat a Deo docilis Deo, cui dicitur in Psalmo: <hi>Doce me facere voluntatem tuam, quoniam tu es Deus
meus 
 <note>(Psal. CXLII, 10)</note>
            </hi>. Unde et ipsi Timotheo idem
dicit apostolus, loquens utique ad discipulum doctor: <hi>Tu autem persevera in iis quae didicisti, et credita sunt
tibi, sciens a quo didiceris 
 <note>(II Tim. III, 14)</note>
            </hi>. Sicut enim
corporis medicamenta, quae hominibus ab hominibus
adhibentur, nonnisi eis prosunt quibus Deus operatur
salutem, qui et sine illis mederi potest, cum sine ipso
illa non possint, et tamen adhibentur; et si hoc officiose
fiat, inter opera misericordiae vel beneficentiae
deputatur: ita et adjumenta doctrinae tunc prosunt
animae adhibita per hominem, cum Deus operatur ut
prosint, qui potuit Evangelium dare homini, etiam
non ab hominibus, neque per hominem.
</p>
          </div3>
        </div2>

<div2>
          <head>CAPUT XVII.-- <hi>Ad docendum delectandum et flectendum pertinet triplex dicendi genus.</hi> </head>
<div3>
            <head>34.</head>
            <p>
 Qui ergo nititur dicendo persuadere quod bonum
est, nihil horum trium spernens, ut scilicet doceat,
ut delectet, ut flectat; oret atque agat, ut quemadmodum
supra diximus, intelligenter, libenter,
obedienterque audiatur. Quod cum apte et convenienter
facit, non immerito eloquens dici potest, etsi non
eum sequatur auditoris assensus. Ad haec enim tria,
id est ut doceat, ut delectet, ut flectat, etiam tria illa
videtur pertinere voluisse idem ipse Romani auctor
eloquii, cum itidem dixit, <hi>Is igitur erit eloquens, qui
poterit parva submisse, modica temperate, magna granditer
<pb n="0105"/>
dicere (Cicero, de Oratore):</hi> tanquam si adderet
illa etiam tria, et sic explicaret unam eamdemque
sententiam dicens. Is erit igitur eloquens, qui ut doceat,
poterit parva submisse; ut delectet, modica
temperate; ut flectat, magna granditer dicere.
</p>
          </div3>
        </div2>

<div2>
          <head>CAPUT XVIII.-- <hi>Ecclesiasticus orator in materia grandi semper versatur.</hi> </head>
<div3>
            <head>35.</head>
            <p>
 Haec autem tria ille, sicut ab eo dicta sunt, in
causis forensibus posset ostendere; non autem hic,
hoc est in ecclesiasticis quaestionibus, in quibus hujusmodi,
quem volumus informare, sermo versatur.
In illis enim ea parva dicuntur, ubi de rebus pecuniariis
judicandum est; ea magna, ubi de salute ac de
capite hominum: ea vero ubi nihil horum judicandum
est, nihilque agitur ut agat sive decernat, sed tantummodo
ut delectetur auditor, inter utrumque quasi
media, et ob hoc modica, hoc est moderata dixerunt.
Modicis enim modus nomen imposuit: nam modica
pro parvis abusive, non proprie dicimus. In istis autem
nostris, quandoquidem omnia, maxime quae de
loco superiore populis dicimus, ad hominum salutem,
nec temporariam, sed aeternam referre debemus, ubi
etiam cavendus est aeternus interitus, omnia magna
sunt quae dicimus; usque adeo ut nec de ipsis pecuniariis
rebus vel acquirendis vel amittendis parva
videri debeant, quae doctor ecclesiasticus dicit, sive
sit illa magna, sive parva pecunia. Neque enim parva
est justitia, quam profecto et in parva pecunia custodire
debemus, dicente Domino: <hi>Qui in minimo fidelis est, et
in magno fidelis est <note>(Luc. XVI, 10)</note>
            </hi>. Quod ergo minimum
est, minimum est; sed in minimo fidelem esse, magnum
est. Nam sicut ratio rotunditatis, id est ut a
puncto medio omnes lineae pares in extrema ducantur,
eadem est in magno disco, quae in nummulo exiguo;
ita ubi parva juste geruntur, non minuitur justitiae
magnitudo.</p>
          </div3>
<div3>
            <head>36.</head>
            <p>
 De judiciis denique saecularibus (quibus utique
nisi pecuniariis?) cum loqueretur Apostolus: <hi>Audet
quisquam vestrum,</hi> inquit, <hi>adversus alterum habens negotium,
judicari ab iniquis, et non apud sanctos? An
nescitis quia sancti mundum judicabunt? Et si in vobis
judicabitur mundus, indigni estis qui de minimis judicetis?
Nescitis quia Angelos judicabimus, nedum saecularia?
Saecularia igitur judicia si habueritis, eos qui contemptibiles
sunt in Ecclesia, hos constituite ad judicandum</hi>. <hi>Ad reverentiam vobis dico. Sic non est inter vos
quisquam sapiens, qui possit inter fratrem suum judicare?
Sed frater cum fratre judicatur, et hoc apud
infideles. Jam quidem omnino delictum est, quia judicia
habetis vobiscum. Quare non magis iniquitatem patimini?
quare non potius fraudamini? Sed vos iniquitatem facitis,
et fraudatis, et hoc fratres</hi>.
 <hi>An nescitis quia injusti regnum
Dei non haereditabunt <note>(I Cor. VI, 1-9)</note>
            </hi>? Quid est
quod sic indignatur Apostolus, sic corripit, sic exprobrat,
sic increpat, sic minatur? quid est quod sui animi
<pb n="0106"/>
affectum tam crebra et tam aspera vocis mutatione
testatur? quid est postremo quod de rebus minimis
tam granditer dicit? Tantumne de illo negotia saecularia
meruerunt? Absit. Sed hoc facit propter justitiam,
charitatem, pietatem, quae, nulla sobria mente
dubitante, etiam in rebus quamlibet parvulis magna
sunt.</p>
          </div3>
<div3>
            <head>37.</head>
            <p>
 Sane si moneremus homines quemadmodum
ipsa negotia saecularia vel pro se vel pro suis apud
ecclesiasticos judices agere deberent, recte admoneremus
ut agerent tanquam parva submisse: cum vero
de illius viri disseramus eloquio, quem volumus earum
rerum esse doctorem, quibus liberamur ab aeternis
malis, atque ad aeterna pervenimus bona; ubicumque
agantur haec, sive ad populum sive privatim, sive
ad unum sive ad plures, sive ad amicos sive ad inimicos,
sive in perpetua dictione sive in collocutione,
sive in tractatibus sive in libris, sive in epistolis vel
longissimis vel brevissimis, magna sunt. Nisi forte
quoniam calix aquae frigidae, res minima atque vilissima
est, ideo minimum aliquid atque vilissimum
Dominus ait, quod eum qui dederit discipulo ejus,
non perdet mercedem suam <note>(Matth. X, 42)</note>: aut
vero quando iste doctor in Ecclesia facit inde sermonem,
parvum aliquid debet existimare se dicere; et
ideo non temperate, non granditer, sed submisse sibi
esse dicendum. Nonne quando accidit ut de hac re
loqueremur ad populum, et Deus adfuit ut non incongrue
diceremus, tanquam de illa aqua frigida quaedam
flamma surrexit <note>(II Mach. I, 32)</note>, quae etiam frigida
hominum pectora, ad misericordiae opera facienda, spe
coelestis mercedis accenderet?
</p>
          </div3>
        </div2>

<div2>
          <head>CAPUT XIX.-- <hi>Alias alio utendum dicendi genere.</hi> </head>
<div3>
            <head>38.</head>
            <p>
 Et tamen cum doctor iste debeat rerum dictor
esse magnarum, non semper eas debet granditer dicere,
sed submisse, cum aliquid docetur; temperate,
cum aliquid vituperatur sive laudatur: cum vero aliquid
agendum est, et ad eos loquimur, qui hoc agere
debent, nec tamen volunt, tunc ea quae magna sunt,
dicenda sunt granditer, et ad flectendos animos congruenter.
Et aliquando de una eademque re magna, et
submisse dicitur, si docetur; et temperate, si praedicatur;
et granditer, si aversus inde animus ut convertatur
impellitur. Quid enim Deo ipso majus est?
Numquid ideo non discitur? Aut qui docet unitatem
Trinitatis, debet nisi submissa disputatione agere, ut
res ad dignoscendum difficilis, quantum datur, possit
intelligi? Numquid hic ornamenta, et non documenta
quaeruntur? numquid ut aliquid agat est flectendus
auditor, et non potius ut discat instruendus? Porro
cum laudatur Deus sive de seipso, sive de operibus
suis, quanta facies pulchrae ac splendidae dictionis
oboritur ei qui potest quantum potest laudare, quem
nemo convenienter laudat, nemo quomodocumque
non laudat! At si non colatur, aut cum illo vel etiam
prae illo colantur idola, sive daemonia, sive quaecumque
creatura; quantum hoc malum sit, atque ut ab
<pb n="0107"/>
hoc malo avertantur homines, debet utique granditer
dici.
</p>
          </div3>
        </div2>

<div2>
          <head>CAPUT XX.-- <hi>Exempla ex sacris Litteris, primum, dictionis submissae; deinde temperatae; postremo, grandis: haec tria ex Epistolis Pauli.</hi> </head>
<div3>
            <head>39.</head>
            <p>
 Submissae dictionis exemplum est apud apostolum
Paulum, ut planius aliquid commemorem, ubi
ait: <hi>Dicite mihi, sub Lege volentes esse, Legem non audistis?
Scriptum est enim, quod Abraham duos filios habuit,
unum de ancilla, et unum de libera: sed ille qui
de ancilla, secundum carnem natus est; qui autem de
libera, per repromissionem: quae sunt in allegoria. Haec
enim sunt duo Testamenta: unum quidem a monte Sina
in servitutem generans, quae est Agar. Sina enim mons
est in Arabia, qui conjunctus est huic quae nunc est
Jerusalem, et servit cum filiis suis. Quae autem sursum
est Jerusalem, libera est, quae est mater nostra <note>(Galat.
IV, 21-26)</note>
            </hi>, etc. Itemque ubi ratiocinatur, et dicit: <hi>Fratres, secundum hominem dico, tamen hominis confirmatum
testamentum nemo irritum facit, aut superordinat.
Abrahae dictae sunt promissiones et semini ejus.
Non dicit, Et seminibus, tanquam in multis, sed tanquam
in uno, Et semini tuo, quod est Christus. Hoc autem
dico, testamentum confirmatum a Deo, quae post quadringentos
et triginta annos facta est Lex, non infirmat
ad evacuandas promissiones. Si enim ex Lege haereditas,
jam non ex promissione. Abrahae autem per repromissionem
donavit Deus.</hi> 
 Et quia occurrere poterat audientis
cogitationi, Utquid ergo Lex data est, si ex illa
non est haereditas? ipse sibi hoc objecit, atque ait
velut interrogans: <hi>Quid ergo Lex?</hi> Deinde respondit: <hi>Transgressionis gratia proposita est, donec veniret semen
cui promissum est, disposita 
 per Angelos in manu mediatoris.
Mediator autem unius non est, Deus vero unus
est.</hi> Et hic occurrebat, quod sibi ipse proposuit, <hi>Lex
ergo adversus promissa Dei?</hi> Et respondit, <hi>Absit:</hi> reddiditque
rationem, dicens, <hi>Si enim data esset Lex quae
posset vivificare, omnino ex Lege esset justitia. Sed
conclusit Scriptura omnia sub peccato, ut promissio ex
fide Jesu Christi daretur credentibus,</hi> etc. <note>(Galat. III,
15-22)</note>; vel si quid ejusmodi est. Pertinet ergo ad
docendi curam non solum aperire clausa, et nodos
solvere quaestionum; sed etiam dum hoc agitur, aliis
quaestionibus, quae fortassis inciderint, ne id quod
dicimus improbetur per illas aut refellatur, occurrere:
si tamen et ipsa earum solutio pariter occurrerit,
ne moveamus quod auferre non possumus. Fit autem
ut cum incidentes quaestioni aliae quaestiones, et aliae
rursus incidentibus incidentes pertractantur atque
solvuntur, in eam longitudinem ratiocinationis extendatur
intentio, ut nisi memoria plurimum valeat atque
vigeat, ad caput unde agebatur disputator redire non
possit. Valde autem bonum est ut quidquid contradici
potest, si occurrerit, refutetur; ne ibi occurrat, ubi
non erit qui respondeat; aut praesenti quidem, sed
tacenti occurrat, et minus sanatus abscedat.</p>
          </div3>
<div3>
            <head>40.</head>
            <p>
 In illis autem apostolicis verbis dictio temperata
<pb n="0108"/>
est: <hi>Seniorem ne increpaveris, sed obsecra ut patrem,
juniores ut fratres, anus ut matres, adolescentulas
ut sorores <note>(I Tim. V, 1, 2)</note>
            </hi>. Et in illis: <hi>Obsecro autem
vos, fratres, per miserationem Dei, ut exhibeatis corpora
vestra hostiam vivam, sanctam, Deo placentem.</hi> Et totus
fere ipsius exhortationis locus temperatum habet
elocutionis genus: ubi illa pulchriora sunt, in quibus
propria propriis tanquam debita reddita decenter excurrunt,
sicuti est, <hi>Habentes dona diversa secundum
gratiam quae data est nobis; sive prophetiam, secundum
regulam fidei; sive ministerium, in ministrando; sive
qui docet, in doctrina; sive qui exhortatur, in exhortatione;
qui tribuit, in simplicitate; qui praeest, in sollicitudine;
qui miseretur, in hilaritate. Dilectio sine simulatione;
odio habentes malum, adhaerentes bono: charitate
fraternitatis invicem diligentes, honore mutuo praevenientes,
studio non pigri, spiritu ferventes, Domino
servientes, spe gaudentes, in tribulatione patientes,
orationi instantes, necessitatibus sanctorum communicantes,
hospitalitatem sectantes. Benedicite persequentibus
vos; benedicite, et nolite maledicere. Gaudere cum
gaudentibus, flere cum flentibus: idipsum invicem sentientes <note>(Rom. XII, 1, 6-16)</note>
            </hi>.
Et quam pulchre ista
omnia sic effusa, bimembri circuitu terminantur, <hi>Non
alta sapientes, sed humilibus consentientes!</hi> Et aliquanto
post: <hi>In hoc ipso,</hi> inquit, <hi>perseverantes, reddite omnibus
debita: cui tributum, tributum; cui vectigal, vectigal;
cui timorem, timorem; cui honorem, honorem.</hi> 
Quae membratim fusa clauduntur etiam ipsa circuitu,
quem duo membra contexunt: <hi>Nemini quidquam debeatis,
nisi ut invicem diligatis.</hi> Et post paululum: <hi>Nox
praecessit,</hi> inquit, <hi>dies autem appropinquavit. Abjiciamus
itaque opera tenebrarum, et induamus arma lucis:
sicut in die honeste ambulemus; non in comessationibus
et ebrietatibus, non in cubilibus et impudicitiis, non
in contentione et aemulatione; sed induite Dominum
Jesum Christum, et carnis providentiam ne feceritis in
concupiscentiis <note>(Id. XIII, 6-8, 12-14)</note>
            </hi>. Quod si quisquam
ita diceret, Et carnis providentiam ne in concupiscentiis
feceritis; sine dubio aures clausula
numerosiore mulceret: sed gravior interpres etiam
ordinem maluit tenere verborum. Quomodo autem
hoc in graeco eloquio sonet, quo est locutus Apostolus,
viderint ejus eloquii usque ad ista doctiores:
mihi tamen quod nobis eodem verborum ordine
interpretatum est, nec ibi videtur currere numerose.</p>
          </div3>
<div3>
            <head>41.</head>
            <p>
 Sane hunc elocutionis ornatum, qui numerosis
fit clausulis, deesse fatendum est auctoribus nostris.
Quod utrum per interpretes factum sit, an (quod
magis arbitror) consulto illi haec plausibilia devitaverint,
affirmare non audeo, quoniam me fateor
ignorare. Illud tamen scio, quod si quisquam hujus
numerositatis peritus illorum clausulas eorumdem
numerorum lege componat, quod facillime fit mutatis
quibusdam verbis, quae tantumdem significatione valent,
vel mutato eorum quae invenerit ordine; nihi.
illorum quae velut magna in scholis grammaticorum
aut rhetorum didicit, illis divinis viris defuisse cognoscet:
<pb n="0109"/>
et multa reperiet locutionis genera tanti decoris,
quae quidem et in nostra, sed maxime in sua lingua
decora sunt, quorum nullum in eis, quibus isti inflantur,
litteris invenitur. Sed cavendum est ne divinis
gravibusque sententiis, dum additur numerus,
pondus detrahatur. Nam illa musica disciplina, ubi
numerus iste plenissime discitur, usque adeo non
defuit Prophetis nostris, ut vir doctissimus Hieronymus
quorumdam etiam metra commemoret, in hebraea
duntaxat lingua <note>( <hi>Hieron. in prologo super Job</hi> )</note>: cujus
ut veritatem servaret in verbis, haec inde non transtulit.
Ego autem ut de sensu meo loquar, qui mihi quam
aliis et quam aliorum est utique notior, sicut in meo
eloquio, quantum modeste fieri arbitror, non praetermitto
istos numeros clausularum; ita in auctoribus
nostris hoc mihi plus placet, quod ibi eos rarissime
invenio.</p>
          </div3>
<div3>
            <head>42.</head>
            <p>
 Grande autem dicendi genus hoc maxime distat
ab isto genere temperato, quod non tam verborum
ornatibus comptum est, quam violentum animi affectibus.
Nam capit etiam illa ornamenta pene omnia;
sed ea si non habuerit, non requirit. Fertur quippe
impetu suo, et elocutionis pulchritudinem, si occurrerit,
vi rerum rapit, non cura decoris assumit. Satis
enim est ei propter quod agitur, ut verba congruentia,
non oris eligantur industria, sed pectoris sequantur
ardorem. Nam si aurato gemmatoque ferro vir
fortis armetur, intentissimus pugnae, agit quidem illis
armis quod agit, non quia pretiosa, sed quia arma
sunt: idem ipse est tamen, et valet plurimum, etiam
cum rimanti telum ira facit. Agit Apostolus, ut pro
evangelico ministerio patienter mala hujus temporis,
cum solatio donorum Dei, omnia tolerentur. Magna
res est, et granditer agitur, nec desunt ornamenta dicendi: <hi>Ecce,</hi> 
 inquit, <hi>nunc tempus acceptabile, ecce
nunc dies salutis. Nullam in quoquam dantes offensionem,
ut non reprehendatur ministerium nostrum: sed
in omnibus commendantes nosmetipsos ut Dei ministros,
in multa patientia, in tribulationibus, in necessitatibus,
in angustiis, in plagis, in carceribus, in seditionibus, in
laboribus, in vigiliis, in jejuniis, in castitate, in scientia,
in longanimitate, in benignitate, in Spiritu sancto, in
charitate non ficta, in verbo veritatis, in virtute Dei: per
arma justitiae a dextris et a sinistris</hi>, <hi>per gloriam et
ignobilitatem, per infamiam et bonam famam; ut seductores,
et veraces; ut qui ignoramur, et cognoscimur;
quasi morientes, et ecce vivimus: ut coerciti, et
non mortificati; ut tristes, semper autem gaudentes;
sicut egeni, multos autem ditantes; tanquam nihil habentes,
et omnia possidentes.</hi> Vide adhuc ardentem, <hi>Os nostrum patet ad vos, o Corinthii; cor nostrum dilatatum
est 
 <note>(II Cor. VI, 2-11)</note>
            </hi>, et caetera, quae persequi
longum est.
<pb n="0110"/>
</p>
          </div3>
<div3>
            <head>43. </head>
            <p>
Itemque ad Romanos agit, ut persecutiones
hujus mundi charitate vincantur, spe certa in adjutorio
Dei. Agit autem et granditer et ornate: <hi>Scimus,</hi> 
inquit, <hi>quoniam diligentibus Deum omnia cooperantur
in bonum, iis qui secundum propositum vocati sunt</hi>. <hi>Quoniam quos ante praescivit, et praedestinavit conformes
imaginis Filii sui, ut sit ipse primogenitus in multis
fratribus. Quos autem praedestinavit, illos et vocavit; et
quos vocavit, ipsos et justificavit; quos autem justificavit,
illos et glorificavit. Quid ergo dicemus ad haec? Si Deus
pro nobis, quis contra nos? Qui proprio Filio non pepercit,
sed pro nobis omnibus tradidit illum, quomodo
non etiam cum illo nobis omnia donavit? Quis accusabit
adversus electos Dei? Deus qui justificat? Quis est qui
condemnet? Christus Jesus qui mortuus est, magis autem
qui resurrexit, qui est in dextera Dei, qui et interpellat pro
nobis? Quis non separa bita charitate Christi? Tribulatio?
an angustia? an persecutio? an fames? an nuditas? an periculum?
an gladius? Sicut scriptum est, Quoniam propter
te mortificamur tota die, aestimati sumus ut oves occisionis <note>(Psal. XLIII, 22)</note>
            </hi>.
 <hi>Sed in his omnibus supervincimus
per eum qui dilexit nos. Certus sum enim quia neque
mors, neque vita, neque Angeli, neque principatus, neque
praesentia, neque futura, neque virtus, neque altitudo, neque
profundum, neque creatura alia poterit nos separare
a charitate Dei, quae est in Christo Jesu Domino nostro <note>(Rom. VIII, 28 39)</note>
            </hi>.</p>
          </div3>
<div3>
            <head>44.</head>
            <p>
 Ad Galatas autem quamvis tota ipsa Epistola
submisso dicendi genere scripta sit, nisi in extremis
partibus ubi est eloquium temperatum; tamen interponit
quemdam locum eo motu animi, ut sine ullis
quidem talibus ornamentis, qualia sunt in iis quae
modo posuimus, non posset tamen nisi granditer dici. <hi>Dies,</hi> 
 inquit, <hi>observatis, et menses, et annos, et tempora.
Timeo vos, ne forte sine causa laboraverim in vos</hi>. <hi>Estote sicut et ego, quoniam et ego sicut vos: fratres,
precor vos; nihil me laesistis. Scitis quia per infirmitatem
carnis jampridem evangelizavi vobis, et tentationes
vestras 
 in carne mea non sprevistis, neque respuistis;
sed sicut angelum Dei excepistis me, sicut Christum Jesum.
Quae ergo fuit beatitudo vestra? Testimonium vobis
perhibeo, quoniam si fieri posset, oculos vestros eruissetis
et dedissetis mihi. Ergo inimicus factus sum vobis
verum praedicans? Aemulantur vos non bene; sed excludere
vos volunt, ut eos aemulemini. Bonum est autem
in bono aemulari semper, et non solum cum praesens
sum apud vos. Filioli mei, quos iterum parturio donec
formetur Christus in vobis. Vellem autem nunc adesse
apud vos, et mutare vocem meam, quia confundor in
vobis <note>(Gal. IV, 10-20)</note>
            </hi>. Numquid hic aut contraria contrariis
verba sunt reddita, aut aliqua gradatione sibi
subnexa sunt, aut caesa et membra circuitusve sonuerunt?
et tamen non ideo tepuit grandis affectus,
quo eloquium fervere sentimus.
</p>
          </div3>
        </div2>

<div2>
          <head>CAPUT XXI.-- <hi>Exempla triplicis hujus generis dictionis ex doctoribus ecclesiasticis, nempe Cypriano et Ambrosio desumuntur.</hi> </head>
<div3>
            <head>45.</head>
            <p>
 Sed apostolica ista sic clara sunt, ut et profunda
<pb n="0111"/>sint; atque ita conscripta memoriaeque mandata, ut
non solum lectore vel auditore, verum etiam expositore
opus habeant, si quis in eis non superficie
contentus altitudinem quaerat. Quapropter videamus
ista genera dicendi in eis qui istorum lectione ad rerum
divinarum atque salubrium scientiam profecerunt,
eamque Ecclesiae ministrarunt. Beatus Cyprianus
submisso dicendi genere utitur in eo libro ubi de
Sacramento calicis disputat. Solvitur quippe ibi quaestio,
in qua quaeritur utrum calix dominicus aquam
solam, an eam vino mixtam debeat habere. Sed
exempli gratia aliquid inde ponendum est. Post principium
ergo epistolae, jam solvere incipiens propositam
quaestionem: <hi>Admonitos autem nos scias,</hi> inquit, <hi>ut in
calice offerendo dominica traditio servetur, neque aliud
fiat a nobis, quam quod pro nobis Dominus prior
fecit, ut calix qui in commemorationem ejus offertur,
vino mixtus offeratur. Nam cum dicat Christus,   Ego
sum vitis vera</hi>   <note>(Joan. XV, 5)</note>; <hi>sanguis Christi, non aqua
est utique, sed vinum; nec potest videri sanguis ejus,
quo redempti et vivificati sumus, esse in calice, quando
vinum desit calici, quo Christi sanguis ostenditur; qui
Scripturarum omnium sacramento ac testimonio praedicatur.
Invenimus enim in Genesi circa sacramentum
Noc hoc idem praecucurrisse, et figuram dominicae passionis
illic exstitisse, quod vinum bibit, quod inebriatus
est, quod in domo sua nudatus est, quod fuit recubans
nudis et patentibus femoribus; quod nuditas illa patris
a medio filio denotata est; a majore vero et minore contecta <note>(Gen. IX, 20-23)</note>
            </hi>,
 <hi>et caetera quae necesse non
est exsequi, cum satis sit hoc solum complecti, quod Noe
typum futurae veritatis ostendens, non aquam sed vinum
biberit; et sic imaginem dominicae passionis expresserit.
Item in sacerdote Melchisedech dominicum Sacramentum
praefiguratum videmus</hi>, <hi>secundum quod Scriptura
divina testatur, et dicit:   Et Melchisedech rex Salem
protulit panem et vinum. Fuit autem sacerdos Dei summi,
et benedixit Abraham</hi>   <note>(Id. XIV, 18)</note>. <hi>Quod autem
Melchisedech typum Christi portaret, declarat in Psalmis
Spiritus sanctus, ex persona Patris ad Filium dicens:
  Ante Luciferum genui te. Tu es sacerdos in
aeternum secundum ordinem Melchisedech</hi>   <note>(Psal. CIX,
4)</note>. Haec et alia quae sequuntur hujus epistolae <note>(Cypr.
Epist. 63, ad Caecilium, de Sacramento calicis)</note>, submissae
dictionis modum servant, quod facile est explorare
legentibus.</p>
          </div3>
<div3>
            <head>46.</head>
            <p>
 Sanctus quoque Ambrosius cum agat rem magnam
de Spiritu sancto, ut eum Patri et Filio demonstret
aequalem, submisso tamen dicendi genere
utitur; quoniam res suscepta non ornamenta verborum,
aut ad flectendos animos commotionis affectum,
sed rerum documenta desiderat. Ergo inter caetera,
<pb n="0112"/>
in principio hujus operis ait: <hi>Commotus oraculo Gedeon,
cum audisset quod deficientibus licet populorum
millibus, in uno viro Dominus plebem suam ab hostibus
liberaret, obtulit haedum caprarum, cujus carnem secundum
praeceptum angeli, et azyma supra petram
posuit, et ea jure perfudit: quae simul ut virgae cacumine,
quam gerebat, angelus Dei contigit, de petra ignis
erupit, atque ita sacrificium quod offerebatur absumptum
est <note>(Jud. VI, 11-21)</note>
            </hi>. <hi>Quo indicio declaratum videtur,
quod petra illa typum habuerit corporis Christi; quia
scriptum est,   Bibebant de consequenti petra, petra
autem erat Christus</hi>   <note>(I Cor. X, 4)</note>. <hi>Quod utique non ad
divinitatem ejus, sed ad carnem relatum est, quae sitientium
corda populorum perenni rivo sui sanguinis inundavit.
Jam tunc igitur in mysterio declaratum est, quia
Dominus Jesus in carne sua, totius mundi peccata crucifixus
aboleret, nec solum delicta factorum, sed etiam
cupiditates animorum. Caro enim haedi ad culpam facti
refertur; jus ad illecebras cupiditatum, sicut scriptum
est,   Quia concupivit populus cupiditatem pessimam, et
dixerunt, Quis nos cibabit carne</hi>   <note>(Num. XI, 4)</note>? <hi>Quod
igitur extendit angelus virgam, et tetigit petram, de qua
ignis exiit, ostendit quod caro Domini Spiritu repleta
divino, peccata omnia humanae conditionis exureret. Unde
et Dominus ait,   Ignem veni mittere in terram</hi>   <note>(Luc.
XII, 49)</note>; et caetera, in quibus rei docendae ac probandae
maxime incumbit <note>(Ambros. lib. 1 de Spiritu
sancto, in prologo)</note>.</p>
          </div3>
<div3>
            <head>47.</head>
            <p>
 De genere temperato est apud Cyprianum virginitatis
illa laudatio: <hi>Nunc nobis ad virgines sermo
est, quarum quo sublimior gloria est, major et cura. Flos
est ille ecclesiastici germinis, decus atque ornamentum
gratiae spiritualis, laeta indoles laudis et honoris, opus
integrum atque incorruptum, Dei imago respondens ad
sanctimoniam Domini, illustrior portio gregis Christi.
Gaudet per ipsas, atque in illis largiter floret Ecclesiae
matris gloriosa fecunditas: quantoque plus gloriosa virginitas numero suo addit, tanto plus gaudium matris
augescit.</hi> 
 Et alio loco in fine epistolae: <hi>Quomodo
portavimus,</hi> inquit, <hi>imaginem ejus qui de limo est,
sic portemus et imaginem ejus qui de coelo est <note>(I Cor.
XV, 49)</note>
            </hi>. <hi>Hanc imaginem virginitas portat, portat integritas,
sanctitas portat et veritas; portant disciplinae Dei
memores, justitiam cum religione retinentes, stabiles in
fide, humiles in timore, ad omnem tolerantiam fortes,
ad sustinendas injurias mites, ad faciendam misericordiam
faciles, fraterna pace unanimes atque concordes.
Quae vos singula, o bonae virgines, observare, diligere,
implere debetis, quae Deo et Christo vacantes, ad Dominum
cui vos dicastis, majore et meliore parte praeceditis.
Provectae annis, junioribus facite magisterium; minores
natu, praebete majoribus ministerium, comparibus incitamentum;
hortamentis vos mutuis excitate, aemulis de
virtute documentis ad gloriam provocate; durate fortiter,
spiritualiter pergite, pervenite feliciter; tantum mementote
tunc nostri, cum incipiet in vobis virginitas honorari
<note>(Cypr. Tract. de disciplina et habitu Virginum)</note>.</hi> </p>
          </div3>
<div3>
            <head>48.</head>
            <p>
 Ambrosius etiam genere dicendi temperato ei
<pb n="0113"/>
ornato professis virginibus proponit, tanquam sub
exempli forma, quod moribus imitentur, et dicit: <hi>Virgo erat, non solum corpore, sed etiam mente, quae
nullo doli ambitu sincerum adulteraret affectum: corde
humilis, verbis gravis, animi prudens, loquendi parcior,
legendi studiosior; non in incerto divitiarum, sed in
prece pauperis spem reponens; intenta operi, verecunda
sermoni; arbitrum mentis solita non hominem, sed Deum
quaerere; nullum laedere, bene velle omnibus; assurgere
majoribus natu, aequalibus non invidere; fugere jactantiam,
rationem sequi, amare virtutem. Quando ista vel
vultu laesit parentes? quando dissensit a propinquis?
quando fastidivit humilem? quando risit debilem? quando
vitavit inopem? Eos solos solita coetus virorum invisere,
quos misericordia non erubesceret, neque praeteriret
verecundia. Nihil torvum in oculis, nihil in verbis procax,
nihil in actu inverecundum; non gestus fractior,
non incessus solutior, non vox petulantior, ut ipsa corporis
species simulacrum fuerit mentis, et figura probitatis.
Bona quippe domus in ipso vestibulo debet agnosci,
ac primo praetendat ingressu nihil intus latere tenebrarum,
tanquam lucernae lux intus posita, foris luceat.
Quid ego exsequar ciborum parcimoniam, officiorum
redundantiam; alterum ultra naturam superfuisse, alterum
ipsi naturae pene defuisse? Illic nulla intermissa
tempora, hic congeminati jejunio dies; et si quando reficiendi
successisset voluntas, cibus plerumque obvius qui
mortem arceret, non delicias ministraret 
 <note>(Ambros. de
Virginibus, lib. 2, in princip.)</note>
            </hi>, etc. Haec autem propterea
in exemplo hujus temperati generis posui, quia
non hic agit ut virginitatem voveant quae nondum voverunt;
sed quales esse debeant quae jam votae sunt.
Nam ut aggrediatur animus tantum ac tale propositum,
grandi utique dicendi genere debet excitari et
accendi. Sed martyr Cyprianus de habitu virginum, non
de suscipiendo virginitatis proposito scripsit. Iste vero
episcopus etiam ad hoc eas magno accendit eloquio.</p>
          </div3>
<div3>
            <head>49.</head>
            <p>
 Verum ex eo quod ambo egerunt, dictionis
grandis exempla memorabo. Ambo quippe invecti
sunt in eas quae formam pigmentis colorant, vel potius
decolorant: quorum prior ille cum hoc ageret,
ait inter caetera: <hi>Si quis pingendi artifex vultum alicujus
et speciem, et corporis qualitatem aemulo colore
signasset; et signato jam consummatoque simulacro,
manus alius inferret, ut jam formata, jam picta quasi
peritior reformaret, gravis prioris artificis injuria et
justa indignatio videretur. Tu te existimas impune laturam
tam improbae temeritatis audaciam, Dei artificis
offensam? Ut enim impudica circa homines, et incesta
lucis lenocinantibus non sis, corruptis violatisque quae
Dei sunt, pejor adultera detineris. Quod ornari te putas,
quod putas comi, impugnatio est ista divini operis, praevaricatio
est veritatis. Monentis Apostoli vox est:   Expurgate
vetus fermentum, ut sitis nova conspersio, sicut
estis azymi. Etenim Pascha nostrum immolatus est Christus.
Itaque festa celebremus, non in fermento veteri,
neque in fermento malitiae et nequitiae, sed in azymis
sinceritatis et veritatis</hi>   <note>(I Cor. V, 7, 8)</note>. <hi>Num sinceritas
perseverat et veritas, quando quae sincera sunt polluuntur,
<pb n="0114"/>
et colorum adulteriis, et medicaminum fucis in
mendacium vera mutantur? Dominus tuus dicit,   Non
potes facere capillum unum album aut nigrum</hi>   <note>(Matth.
V, 36)</note>; <hi>et tu ad vincendam Domini tui vocem vis te esse
potiorem. Audaci conatu et sacrilego contemptu crines
tuos inficis; malo praesagio futurorum capillos jam tibi
flammeos auspicaris <note>(Cypr. Tract. de disciplina et habitu
Virginum)</note>.</hi> Longum est inserere omnia quae sequuntur.</p>
          </div3>
<div3>
            <head>50.</head>
            <p>
 Ille vero posterior ut in tales diceret: <hi>Hinc illa,</hi> 
inquit, <hi>nascuntur incentiva vitiorum, ut quaesitis coloribus
ora depingant, dum viris displicere formidant, et de
adulterio vultus meditentur adulterium castitatis. Quanta
haec amentia, effigiem mutare naturae, picturam quaerere;
et dum verentur maritale judicium, prodere suum?
Prior enim de se pronuntiat, quae cupit mutare quod
nata est: ita dum alii studet placere, prius ipsa sibi
displicet. Quem judicem, mulier, veriorem requiremus
deformitatis tuae, quam teipsam, quae videri times? Si
pulchra es, cur absconderis? si deformis, cur te formosam
esse mentiris, nec tuae conscientiae, nec alieni gratiam
erroris habitura? Ille enim alteram diligit, tu alteri
vis placere: et irasceris si amet alteram, qui adulterare
in te docetur. Mala magistra es injuriae tuae. Lenocinari
enim refugit, etiam quae est passa lenonem; ac licet vilis
mulier, non alteri tamen, sed sibi peccat. Tolerabiliora
propemodum in adulterio crimina sunt: ibi enim pudicitia,
hic natura adulteratur <note>(Ambros. de Virginibus,
lib. 1)</note>
            </hi>. Satis, ut existimo, apparet feminas ne suam
fucis adulterent formam, et ad pudorem et ad timorem
hac facundia vehementer impelli. Proinde neque
submissum neque temperatum, sed grande omnino
genus hoc elocutionis agnoscimus. Et in his autem
quos duos ex omnibus proponere volui, et in aliis
ecclesiasticis viris et bona, et bene, id est sicut res
postulat, acute, ornate, ardenterque dicentibus, per
multa eorum scripta vel dicta possunt haec tria genera
reperiri, et assidua lectione vel auditione, admixta
etiam exercitatione, studentibus inolescere.
</p>
          </div3>
        </div2>

<div2>
          <head>CAPUT XXII.-- <hi>Omnibus generibus dictio varianda est.</hi> </head>
<div3>
            <head>51.</head>
            <p>
 Nec quisquam praeter disciplinam esse existimet
ista miscere: imo quantum congrue fieri potest, omnibus
generibus dictio varianda est. Nam quando prolixa
est in uno genere, minus detinet auditorem. Cum vero
fit in aliud ab alio transitus, etiamsi longius eat, decentius
procedit oratio: quamvis habeant et singula
genera varietates suas in sermone eloquentium, quibus
non sinuntur in eorum qui audiunt, frigescere vel
tepescere sensibus. Verumtamen facilius submissum
solum, quam solum grande diutius tolerari potest.
Commotio quippe animi quanto magis excitanda est,
ut nobis assentiatur auditor, tanto minus in ea diu
teneri potest, cum fuerit quantum satis est excitata.
Et ideo cavendum est, ne dum volumus altius erigere
quod erectum est, etiam inde decidat, quo fuerat excitatione
<pb n="0115"/>
perductum. Interpositis vero quae sunt dicenda
submissius, bene reditur ad ea quae opus est
granditer dici, ut dictionis impetus sicut maris aestus
alternet. Ex quo fit ut grande dicendi genus, si diutius
est dicendum, non debeat esse solum, sed aliorum
generum interpositione varietur: ei tamen genere
dictio tota tribuitur, cujus copia praevaluerit.
</p>
          </div3>
        </div2>

<div2>
          <head>CAPUT XXIII.-- <hi>Quomodo intermiscenda dictionis genera.</hi> </head>
<div3>
            <head>52.</head>
            <p>
 Interest enim quod genus cui generi interponatur,
vel adhibeatur, certis et necessariis locis. Nam
et in grandi genere semper aut pene semper temperata
decet esse principia. Et in potestate est eloquentis
ut dicantur nonnulla submisse, etiam quae possent
granditer dici; ut ea quae dicuntur granditer, ex illorum
fiant comparatione grandiora, et eorum tanquam
umbris luminosiora reddantur. In quocumque autem
genere aliqua quaestionum vincula solvenda sunt, acumine
opus est, quod sibi submissum genus proprie
vindicat. Ac per hoc eo genere utendum est et in
aliis duobus generibus, quando eis ista incidunt: sicut
laudandum aliquid vel vituperandum, ubi nec
damnatio cujusquam nec liberatio, nec ad actionem
quamlibet assensio requiritur, in quocumque alio genere
occurrerit, genus adhibendum et interponendum
est temperatum. In grandi ergo genere inveniunt locos
suos duo caetera, et in submisso similiter. Temperatum
autem genus non quidem semper, sed tamen
aliquando submisso indiget, si, ut dixi, quaestio cujus
nodus est solvendus, incurrat; vel quando nonnulla
quae ornari possent, ideo non ornantur, sed submisso
sermone dicuntur, ut quibusdam quasi toris ornamentorum
praebeant eminentiorem locum. Grande
autem genus temperata dictio non requirit: ad delectandos
quippe animos, non ad movendos ipsa
suscipitur.
</p>
          </div3>
        </div2>

<div2>
          <head>CAPUT XXIV.-- <hi>Sublime dicendi genus quid efficiat.</hi> </head>
<div3>
            <head>53.</head>
            <p>
 Non sane si dicenti crebrius et vehementius acclametur,
ideo granditer putandus est dicere: hoc
enim et acumina submissi generis, et ornamenta faciunt
temperati. Grande autem genus plerumque pondere
suo voces premit, sed lacrymas exprimit. Denique
cum apud Caesaream Mauritaniae populo dissuaderem
pugnam civilem, vel potius plus quam civilem,
quam <hi>Catervam</hi> vocabant; neque enim cives tantummodo,
verum etiam propinqui, fratres, postremo parentes
ac filii lapidibus inter se in duas partes divisi,
per aliquot dies continuos, certo tempore anni solemniter
dimicabant, et quisque ut quemque poterat occidebat:
egi quidem granditer, quantum valui, ut tam
crudele atque inveteratum malum de cordibus et moribus
eorum avellerem, pelleremque dicendo; non
tamen egisse aliquid me putavi, cum eos audirem
acclamantes, sed cum flentes viderem. Acclamationibus
quippe se doceri et delectari, flecti autem lacrymis
indicabant. Quas ubi aspexi, immanem illam consuetudinem
a patribus et avis, longeque a majoribus
traditam, quae pectora eorum hostiliter obsidebat,
vel potius, possidebat, devictam, antequam re ipsa id
<pb n="0116"/>
ostenderent, credidi. Moxque sermone finito ad agendas
Deo gratias corda atque ora converti. Et ecce jam
ferme octo vel amplius anni sunt, propitio Christo,
ex quo illic nihil tale tentatum est. Sunt et alia
multa experimenta quibus didicimus, homines, quid
in eis fecerit sapientis granditas dictionis, non clamore
potius quam gemitu, aliquando etiam lacrymis,
postremo vitae mutatione monstrasse.</p>
          </div3>
<div3>
            <head>54.</head>
            <p>
 Submisso etiam dicendi genere sunt plerique
mutati: sed ut quod nesciebant, scirent, aut quod eis
videbatur incredibile, crederent; non autem ut agerent
quod agendum jam noverant, et agere nolebant.
Ad hujusmodi namque duritiam flectendam, debet
granditer dici. Nam et laudes et vituperationes quando
eloquenter dicuntur, cum sint in genere temperato,
sic afficiunt quosdam, ut non solum in laudibus et
vituperationibus eloquentia delectentur, verum et ipsi
laudabiliter appetant, fugiantque vituperabiliter vivere.
Sed numquid omnes qui delectantur, mutantur,
sicut in grandi genere omnes qui flectuntur, agunt;
et in submisso genere omnes qui docentur, sciunt,
aut credunt verum esse quod nesciunt?
</p>
          </div3>
        </div2>

<div2>
          <head>CAPUT XXV.-- <hi>Temperatum dicendi genus quem in finem referri decet.</hi> </head>
<div3>
            <head>55.</head>
            <p>
 Unde colligitur illa duo genera quod efficere
intendunt, hoc eis esse maxime necessarium, qui sapienter
et eloquenter volunt dicere Illud vero quod
agitur genere temperato, id est, ut eloquentia ipsa delectet,
non est propter seipsum usurpandum; sed ut
rebus quae utiliter honesteque dicuntur, si nec docente
indigent eloquio nec movente, quia et scientes et faventes
auditores habent, aliquanto promptius ex delectatione
ipsa elocutionis, accedat vel tenacius adhaerescat
assensus. Nam cum eloquentiae sit universale
officium, in quocumque istorum trium generum,
dicere apte ad persuasionem; finis autem, id quod
intenderis, persuadere dicendo: in quocumque istorum
trium generum dicit quidem eloquens apte ad
persuasionem, sed nisi persuadeat, ad finem non pervenit
eloquentiae. Persuadet autem in submisso genere
vera esse quae dicit; persuadet in grandi, ut
agantur quae agenda esse jam sciuntur, nec aguntur;
persuadet in genere temperato, pulchre ornateque se
dicere: quo fine nobis quid opus est? Appetant eum
qui lingua gloriantur, et se in panegyricis talibusque
dictionibus jactant, ubi nec docendus, nec ad aliquid
agendum movendus, sed tantummodo est delectandus
auditor. Nos vero istum finem referamus ad alterum
finem, ut scilicet quod efficere volumus, cum granditer
dicimus, hoc etiam isto velimus, id est, ut bona
morum diligantur, vel devitentur mala; si ab hac
actione non sic alieni sunt homines, ut ad eam grandi
genere dictionis urgendi videantur: aut, si jam id
agunt, ut agant studiosius, atque in eo firmiter perseverent.
<pb n="0117"/>
Ita fit ut etiam temperati generis ornatu, non
jactanter, sed prudenter utamur: non ejus fine contenti,
quo tantummodo delectatur auditor; sed hoc
potius agentes, ut etiam ipso ad bonum quod persuadere
volumus, adjuvetur.
</p>
          </div3>
        </div2>

<div2>
          <head>CAPUT XXVI.-- <hi>In unoquoque dicendi genere intendere debet orator, ut intelligenter, libenter et obedienter audiatur.</hi> </head>
<div3>
            <head>56.</head>
            <p>
 Illa itaque tria, quae supra posuimus, eum qui
sapienter dicit, si etiam eloquenter vult dicere, id
agere debere, ut intelligenter, ut libenter, ut obedienter
audiatur, non sic accipienda sunt tanquam singula
illis tribus dicendi generibus ita tribuantur, ut ad
submissum intelligenter, ad temperatum libenter, ad
grande pertineat obedienter audiri; sed sic potius ut
haec tria semper intendat, et quantum potest agat,
etiam cum in illorum singulo quoque versatur. Nolumus
enim fastidiri, etiam quod submisse dicimus; ac
per hoc volumus non solum intelligenter, verum etiam
libenter audiri. Quid autem agimus, divinis testimoniis
docendo quod dicimus, nisi ut obedienter audiamur,
id est ut credatur eis, opitulante illo cui dictum
est, <hi>Testimonia tua credita facta sunt valde <note>(Psal.
XCII, 5)</note>
            </hi>? Quid etiam cupit nisi credi, qui aliquid, licet
submisso eloquio, discentibus narrat? et quis eum
velit audire, nisi auditorem nonnulla etiam suavitate
detineat? Nam si non intelligatur, quis nesciat nec libenter
eum posse, nec obedienter audiri? Plerumque
autem dictio ipsa submissa, dum solvit difficillimas
quaestiones, et inopinata manifestatione demonstrat;
dum sententias acutissimas de nescio quibus quasi
cavernis, unde non sperabatur, eruit, et ostendit;
dum adversarii convincit errorem, et docet falsum
esse quod ab illo dici videbatur invictum; maxime
quando adest ei quoddam decus non appetitum, sed
quodammodo naturale, et nonnulla, non jactanticula,
sed quasi necessaria, atque, ut ita dicam, ipsis rebus
extorta numerositas clausularum; tantas acclamationes
excitat, ut vix intelligatur esse submissa. Non
enim quia neque incedit ornata, neque armata, sed
tanquam nuda congreditur, ideo non adversarium
nervis lacertisque collidit; et obsistentem subruit ac
destruit membris fortissimis falsitatem. Unde autem
crebro et multum acclamatur ita dicentibus, nisi quia
veritas sic demonstrata, sic defensa, sic invicta delectat?
Et in hoc igitur genere submisso iste noster
doctor et dictor id agere debet, ut non solum intelligenter,
verum etiam libenter et obedienter audiatur.</p>
          </div3>
<div3>
            <head>57.</head>
            <p>
 Illa quoque eloquentia generis temperati apud
eloquentem ecclesiasticum, nec inornata relinquitur,
nec indecenter ornatur: nec solum hoc appetit ut delectet,
quod solum apud alios profitetur; verum etiam
in iis quae laudat, sive vituperat, istis appetendis vel
firmius tenendis, illis autem devitandis vel respuendis,
<pb n="0118"/>
vult utique obedienter audiri. Si autem non auditur
intelligenter, nec libenter potest. Proinde illa
tria, ut intelligant qui audiunt, ut delectentur, ut obediant,
etiam in hoc genere agendum est, ubi tenet
delectatio principatum.</p>
          </div3>
<div3>
            <head>58.</head>
            <p>
 Jam vero ubi movere et flectere grandi genere
opus est auditorem (quod tunc est opus, quando et
veraciter dici et suaviter confitetur, et tamen non
vult facere quod dicitur), dicendum est procul dubio
granditer. Sed quis movetur, si nescit quod dicitur?
aut quis tenetur ut audiat, si non delectatur? Unde et
in isto genere, ubi ad obedientiam cor durum dictionis
granditate flectendum est, nisi et intelligenter et
libenter qui dicit audiatur, non potest obedienter audiri.
</p>
          </div3>
        </div2>

<div2>
          <head>CAPUT XXVII.-- <hi>Obedientius audiri cujus vita dictioni respondet.</hi> </head>
<div3>
            <head>59.</head>
            <p>
 Habet autem ut obedienter audiatur, quantacumque
granditate dictionis majus pondus vita dicentis.
Nam qui sapienter et eloquenter dicit, vivit autem
nequiter, erudit quidem multos discendi studiosos,
quamvis <hi>animae suae sit inutilis <note>(Eccli. XXXVII, 22)</note>
            </hi>,
sicut scriptum est. Unde ait et Apostolus: <hi>Sive occasione,
sive veritate, Christus annuntietur <note>(Philipp. I,
18)</note>
            </hi>. Christus autem veritas est, et tamen etiam non
veritate annuntiari veritas potest: id est, ut pravo et
fallaci corde, quae recta et vera sunt, praedicentur.
Sic quippe annuntiatur Jesus Christus ab eis qui sua
quaerunt, non quae Jesu Christi. Sed quoniam boni
fideles non quemlibet hominum, sed ipsum Dominum
obedienter audiunt, qui ait, <hi>Quae dicunt, facite; quae
autem faciunt, facere nolite: dicunt enim, et non faciunt;</hi> 
ideo audiuntur utiliter, qui etiam utiliter non agunt.
Sua enim quaerere student, sed sua docere non audent,
de loco scilicet superiore sedis ecclesiasticae,
quam sana doctrina constituit. Propter quod ipse Dominus
priusquam de talibus, quod commemoravi,
diceret, praemisit, <hi>Super cathedram Moysi sederunt <note>(Matth. XXIII, 2, 3)</note>
            </hi>.
Illa ergo cathedra, non eorum
sed Moysi, cogebat eos bona dicere, etiam non bona
facientes. Agebant ergo sua in vita sua; docere autem
sua, cathedra illos non permittebat aliena.</p>
          </div3>
<div3>
            <head>60.</head>
            <p>
 Multis itaque prosunt dicendo quae non faciunt;
sed longe pluribus prodessent faciendo quae dicunt.
Abundant enim qui malae vitae suae defensionem ex
ipsis suis praepositis et doctoribus quaerant, respondentes
corde suo, aut etiam si ad hoc erumpunt, ore
suo, atque dicentes: Quod mihi praecipis, cur ipse
non facis? Ita fit ut eum non obedienter audiant, qui
se ipse non audit, et Dei verbum quod eis praedicatur,
<pb n="0119"/>
simul cum ipso praedicatore contemnant. Denique
Apostolus scribens ad Timotheum, cum dixisset, <hi>Nemo adolescentiam tuam contemnat;</hi> 
 subjecit unde
non contemneretur, atque ait: <hi>Sed forma esto fidelium
in sermone, in conversatione, in dilectione, in fide,
in castitate <note>(I Tim. IV, 12)</note>
            </hi>.
</p>
          </div3>
        </div2>

<div2>
          <head>CAPUT XXVIII.-- <hi>Veritati potius quam verbis studendum. Verbis contendere quid sit.</hi> </head>
<div3>
            <head>61.</head>
            <p>
 Talis doctor ut obedienter audiatur, non impudenter
non solum submisse ac temperate, verum
etiam granditer dicit, quia non contemptibiliter vivit.
Sic namque eligit bonam vitam, ut etiam bonam non
negligat famam, sed provideat bona coram Deo et hominibus <note>(II Cor. VIII, 21)</note>,
quantum potest, illum timendo,
his consulendo. In ipso etiam sermone malit
rebus placere quam verbis; nec aestimet dici melius,
nisi quod dicitur verius; nec doctor verbis serviat,
sed verba doctori. Hoc est enim quod Apostolus ait: <hi>Non in sapientia verbi, ne evacuetur crux Christi 
 <note>(I Cor.
I, 17)</note>
            </hi>. Ad hoc valet etiam quod ait ad Timotheum: <hi>Noli verbis contendere; ad nihil enim utile est, nisi ad
subversionem audientium 
 <note>(II Tim. II, 14)</note>
            </hi>. Neque enim
hoc ideo dictum est, ut adversariis oppugnantibus veritatem,
nihil nos pro veritate dicamus. Et ubi erit
quod cum ostenderet qualis esse episcopus debeat, ait
inter caetera: <hi>Ut potens sit in doctrina sana et contradicentes
redarguere <note>(Tit. I, 9)</note>
            </hi>? Verbis enim contendere,
est non curare quomodo error veritate vincatur, sed
quomodo tua dictio dictioni praeferatur alterius. Porro
qui non verbis contendit, sive submisse, sive temperate,
sive granditer dicat, id agit verbis ut veritas pateat,
veritas placeat, veritas moveat; quoniam nec
ipsa, quae praecepti finis et plenitudo Legis est charitas <note>(I Tim. I, 5; et Rom. XIII, 10)</note>,
ullo modo recta esse
potest, si ea quae diliguntur, non vera, sed falsa sunt.
Sicut autem cujus pulchrum corpus et deformis est
animus, magis dolendus est, quam si deforme haberet
et corpus; ita qui eloquenter ea quae falsa sunt dicunt,
magis miserandi sunt, quam si talia deformiter dicerent.
Quid est ergo non solum eloquenter, verum
etiam sapienter dicere, nisi verba in submisso genere
sufficientia, in temperato splendentia, in grandi vehementia,
veris tamen rebus, quas audiri oporteat,
adhibere? Sed qui utrumque non potest, dicat sapienter
quod non dicit eloquenter, potius quam dicat eloquenter
quod dicit insipienter.
</p>
          </div3>
        </div2>

<div2>
          <head>CAPUT XXIX.-- <hi>Non culpandus ecclesiastes, qui a peritiore sumit conscriptum eloquium, quod ad populum proferat.</hi> </head>
<p>Si autem ne hoc quidem potest, ita conversetur,
ut non solum sibi praemium comparet, sed etiam
praebeat aliis exemplum, et sit ejus quasi copia dicendi
forma vivendi.</p>
<div3>
            <head>62.</head>
            <p>
 Sunt sane quidam qui bene pronuntiare possunt,
quid autem pronuntient, excogitare non possunt.
Quod si ab aliis sumant eloquenter sapienterque conscriptum,
memoriaeque commendent, atque ad populum
proferant; si eam personam gerunt, non improbe
faciunt. Sic enim, quod profecto utile est, multi
<pb n="0120"/>
praedicatores veritatis fiunt, nec multi magistri, si
unius veri magistri idipsum dicant omnes, et non
sint in eis schismata <note>(I Cor. I, 10)</note>. Nec deterrendi
sunt isti voce Jeremiae prophetae, per quem Deus
arguit eos qui <hi>furantur verba ejus, unusquisque a proximo
suo <note>(Jerem. XXIII, 30)</note>
            </hi>. Qui enim furantur, alienum
auferunt; verbum autem Dei non est ab eis alienum,
qui obtemperant ei: potiusque ille dicit aliena, qui
cum dicat bene, vivit male. Quaecumque enim bona
dicit, ejus excogitari videntur ingenio, sed ab ejus
moribus aliena sunt. Eos itaque dixit Deus furari verba
sua, qui boni volunt videri, loquendo quae Dei
sunt; cum mali sint, faciendo quae sua sunt. Nec sane
ipsi dicunt bona quae dicunt, si diligenter attendas.
Quomodo enim dicunt verbis, quod negant factis?
Non enim frustra de talibus ait Apostolus: <hi>Confitentur
se nosse Deum, factis autem negant <note>(Tit. I, 16)</note>
            </hi>.
Modo ergo quodam ipsi dicunt, et rursus alio modo
non ipsi dicunt, quoniam utrumque verum est quod
Veritas ait. De talibus enim loquens. <hi>Quae dicunt,</hi> 
inquit, <hi>facite; quae autem faciunt, facere nolite;</hi> hoc
est, Quod ex ore illorum auditis, facite; quod in
opere videtis, facere nolite: <hi>dicunt enim,</hi> inquit, <hi>et
non faciunt <note>(Matth. XXIII, 3)</note>
            </hi>. Ergo quamvis non faciant,
dicunt tamen. Sed alio loco tales arguens: <hi>Hypocritae,</hi> 
 inquit, <hi>quomodo potestis bona loqui, cum
sitis mali <note>(Id. XII, 34)</note>
            </hi>? Ac per hoc et ea quae dicunt,
quando bona dicunt, non ipsi dicunt, voluntate scilicet
atque opere negando quod dicunt. Unde contingit
ut homo disertus et malus, sermonem quo veritas
praedicetur, dicendum ab alio non diserto sed bono,
ipse componat; quod cum fit, ipse a seipso tradit
alienum, ille ab alieno accipit suum. Cum vero boni
fideles bonis fidelibus hanc operam commodant, utrique
sua dicunt: quia et Deus ipsorum est, cujus sunt
illa quae dicunt; et ea sua faciunt, quae non ipsi componere
potuerunt, qui secundum illa composite
vivunt.
</p>
          </div3>
        </div2>

<div2>
          <head>CAPUT XXX.-- <hi>Concionator praemittat orationem ad Deum.</hi> </head>
<div3>
            <head>63.</head>
            <p>
 Sive autem apud populum vel apud quoslibet
jamjamque dicturus, sive quod apud populum dicendum
vel ab eis qui voluerint aut potuerint legendum,
est dictaturus; oret ut Deus sermonem bonum det in
os ejus. Si enim regina oravit Esther, pro suae gentis
temporaria salute locutura apud regem, ut in os ejus
Deus congruum sermonem daret <note>(Esther. XIV, 13)</note>;
quanto magis orare debet, ut tale munus accipiat,
qui pro aeterna hominum salute in verbo et doctrina
laborat? Illi vero qui ea dicturi sunt quae ab aliis
acceperunt, et antequam accipiant, orent pro eis a
quibus accipiunt, ut eis detur quod per eos accipere
volunt; et cum acceperint, orent ut bene et ipsi proferant,
et illi ad quos proferunt sumant; et de prospero
exitu dictionis eidem gratias agant, a quo id se
accepisse non dubitant: ut qui gloriatur, in illo glorietur,
in cujus manu sunt et nos et sermones nostri <note>(Sap. VII, 16)</note>.
</p>
          </div3>
        </div2>

<div2>
          <head>CAPUT XXXI-- <hi>Excusat prolixitatem libri.</hi> </head>
<div3>
            <head>64.</head>
            <p>
 Longior evasit liber hic quam volebam, quamque
<pb n="0121"/>putaveram. Sed legenti vel audienti, cui gratus
est, longus non est: cui autem longus est, per partes
eum legat, qui habere vult cognitum; quem vero cognitionis
ejus piget, de longitudine non queratur.
<pb n="0122"/>
Ego tamen Deo nostro gratias ago, quod in his quatuor
libris non qualis ego essem, cui multa desunt,
sed qualis esse debeat, qui in doctrina sana, id est
christiana, non solum sibi, sed etiam aliis laborare
studet, quantulacumque potui facultate disserui.

</p>
          </div3>
        </div2>
      </div1>
</body>
  </text>
</TEI>