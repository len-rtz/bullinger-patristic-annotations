<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De magistro</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 32</title>
           <idno>AugHip.DeMag</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<note>
        <div1>
          <head>ADMONITIO DE SEQUENTE LIBRO DE MAGISTRO.</head>
<p>Opusculi sequentis aetatem prodit ipse ejus auctor in libro nono Confessionum, capite sexto, ubi praenotato
quod  « annorum ferme quindecim erat »  Adeodatus quando ipsi sociisque Mediolanum Baptismi percipiendi
causa pergentibus comes adjunctus est, testatur subinde hunc dialogum cum illo tum habitum fuisse,  « cum
esset in annis sexdecim, »  id est anno secundo ab ipsorum baptismate, quo certe initiati fuere anno Christi
387. Quapropter libris de Genesi contra Manichaeos, et de Musica, qui circiter annum 389 perfecti fuerant, recensitis,
adjecit Augustinus in libro primo Retractationum, capite duodecimo, se librum de Magistro per idem
tempus scripsisse.</p>
<p>
            <emph>S. AUGUSTINUS, LIB. IX CONFESS., CAP. VI.</emph>
          </p>
<p> « Adjunximus etiam nobis puerum Adeodatum ex me natum carnaliter de peccato meo. Tu bene feceras eum.
Annorum erat ferme quindecim, et ingenio praeveniebat multos graves et doctos viros . . . . Munera tua tibi confiteor . . .
Est liber noster qui inscribitur de Magistro: ipse ibi mecum loquitur. Tu scis illius esse sensa omnia quae
inseruntur ibi ex persona collocutoris mei, cum esset in annis sexdecim. Multa ejus alia mirabiliora expertus
sum. Horrori mihi erat illud ingenium . . . » </p>
</div1>
      </note>

<div1>
        <head>DISPUTATIONES.</head>
<p>In quo de verborum vi atque officio disputatur copiose, quo demum non verbis quae foris homo personat, sed aeterna
veritate intus docente scientiam rerum obtineri evincatur.</p>


<div2>
          <head>CAPUT PRIMUM.-- <hi>Locutio ad quid instituta.</hi> </head>
<div3>
            <head>1.</head>
            <p>
 AUGUSTINUS: Quid tibi videmur efficere velle
<pb n="1193"/>cum loquimur? ADEODATUS: Quantum quidem mihi
nunc occurrit, aut docere, aut discere. <hi>Aug.</hi> Unum
horum video et assentior: nam loquendo nos docere
<pb n="1194"/>
velle manifestum est; discere autem quomodo? <hi>Ad.</hi> 
Quo tandem censes, nisi cum interrogamus? <hi>Aug.</hi> 
Etiam tunc nihil aliud quam docere nos velle intelligo.
Nam quaero abs te, utrum ob aliam causam interroges,
nisi ut eum quem interrogas doceas quid velis? <hi>Ad.</hi> 
<pb n="1195"/>
Verum dicis. <hi>Aug.</hi> Vides ergo jam nihil nos locutione,
nisi ut doceamus appetere. <hi>Ad.</hi> Non plane video: nam
si nihil est aliud loqui quam verba promere, video nos
id facere cum cantamus. Quod cum soli saepe facimus,
nullo praesente qui discat, non puto nos docere aliquid
velle. <hi>Aug.</hi> At ego puto esse quoddam genus docendi
per commemorationem, magnum sane, quod in nostra
hac sermocinatione res ipsa indicabit. Sed si tu non
arbitraris nos discere cum recordamur, nec docere
illum qui commemorat, non resisto tibi: et duas jam
loquendi causas constituo, aut ut doceamus, aut ut
commemoremus vel alios vel nosmetipsos; quod etiam
dum cantamus, efficimus: an tibi non videtur? <hi>Ad.</hi> 
Non prorsus: nam rarum admodum est, ut ego cantem
commemorandi me gratia, sed tantummodo delectandi. <hi>Aug.</hi> 
 Video quid sentias. Sed nonne attendis
id quod te delectat in cantu modulationem quamdam
esse soni; quae quoniam verbis et addi et detrahi potest,
aliud est loqui, aliud est cantare? Nam et tibiis
et cithara cantatur, et aves cantant, et nos interdum
sine verbis musicum aliquid sonamus, qui sonus cantus
dici potest, locutio non potest: an quidquam est
quod contradicas? <hi>Ad.</hi> Nihil sane.</p>
          </div3>
<div3>
            <head>2.</head>
            <p>
 <hi>Aug.</hi> Videtur ergo tibi, nisi aut docendi, aut commemorandi
causa non esse institutam locutionem? <hi>Ad.</hi> 
Videretur, nisi me moveret quod dum oramus, utique
loquimur; nec tamen Deum aut doceri aliquid a nobis,
aut commemorari fas est credere. <hi>Aug.</hi> Nescire
te arbitror non ob aliud nobis praeceptum esse ut in
clausis cubiculis oremus <note>(Matth. VI, 6)</note>, quo nomine significantur
mentis penetralia, nisi quod Deus, ut nobis
quod cupimus praestet, commemorari aut doceri nostra
locutione non quaerit. Qui enim loquitur, suae voluntatis
signum foras dat per articulatum sonum: Deus autem
in ipsis rationalis animae secretis, qui homo interior
vocatur, et quaerendus et deprecandus est; haec enim
sua templa esse voluit. An apud Apostolum non legisti, <hi>Nescitis quia templum Dei estis, et spiritus Dei habitat
in vobis 
 <note>(I Cor. III, 16)</note>
            </hi>; et, <hi>In interiore homine habitare
Christum? <note>(Ephes. III, 16, 17)</note>
            </hi>. Nec in propheta animadvertisti, <hi>Dicite in cordibus vestris, et in cubilibus vestris
compungimini: sacrificate sacrificium justitiae, et sperate
in Domino? 
 <note>(Psal. IV, 5, 6.)</note>
            </hi>. Ubi putas sacrificium justitiae
sacrificari, nisi in templo mentis, et in cubilibus cordis?
Ubi autem sacrificandum est, ibi et orandum. Quare
non opus est locutione cum oramus, id est sonantibus
verbis, nisi forte, sicut sacerdotes faciunt, significandae
mentis suae causa, non ut Deus, sed ut homines audiant,
et consensione quadam per commemorationem
suspendantur in Deum: an tu aliud existimas? <hi>Ad.</hi> 
Omnino assentior. <hi>Aug.</hi> Non te ergo movet quod summus
Magister cum orare doceret discipulos, verba quaedam
docuit <note>(Matth. VI, 9)</note>; in quo nihil aliud videtur
fecisse, quam docuisse quomodo in orando loqui oporteret? <hi>Ad.</hi> 
 Nihil me omnino istud movet: non enim
verba, sed res ipsas eos verbis docuit, quibus et seipsi
commonefacerent, a quo, et quid esset orandum, cum
in penetralibus, ut dictum est, mentis orarent. <hi>Aug.</hi> 
Recte intelligis: simul enim te credo animadvertere,
<pb n="1196"/>
etiamsi quisquam contendat, quamvis nullum edamus
sonum, tamen quia ipsa verba cogitamus, nos intus
apud animum loqui, sic quoque locutione nihil aliud
agere quam commonere, cum memoria cui verba inhaerent,
ea revolvendo facit venire in mentem res ipsas
quarum signa sunt verba. <hi>Ad.</hi> Intelligo ac sequor.
</p>
          </div3>
        </div2>

<div2>
          <head>CAPUT II.-- <hi>Verborum significatus nonnisi verbis ab homine ostenditur.</hi> </head>
<div3>
            <head>3.</head>
            <p>
 <hi>Aug.</hi> Constat ergo inter nos verba signa esse. <hi>Ad.</hi> 
Constat. <hi>Aug.</hi> Quid? signum, nisi aliquid significet,
potest esse signum? <hi>Ad.</hi> Non potest. <hi>Aug.</hi> Quot verba
sunt in hoc versu,
</p>
            <l>Si nihil ex tanta Superis placet urbe relinqui?</l>
            <p>  <hi>
              <note>(Aeneid. lib. 2, v. 659.)</note> 
 Ad.</hi> 
 Octo. <hi>Aug.</hi> Octo ergo signa sunt. <hi>Ad.</hi> Ita est. <hi>Aug.</hi> 
 Credo te hunc versum intelligere. <hi>Ad.</hi> Satis
arbitror. <hi>Aug.</hi> Dic mihi quid singula verba significent. <hi>Ad.</hi> 
 Video quidem quid significet, <hi>si;</hi> sed nullum
aliud verbum, quo id exponi possit, invenio. <hi>Aug.</hi> 
Saltem illud invenis, quidquid significatur hoc verbo,
ubinam sit? <hi>Ad.</hi> Videtur mihi quod, <hi>si,</hi> dubitationem
significet: jam dubitatio, ubi nisi in animo est? <hi>Aug.</hi> 
Accipio interim; persequere caetera. <hi>Ad. Nihil,</hi> quid
aliud significat, nisi id quod non est? <hi>Aug.</hi> Verum fortasse
dicis: sed revocat me ab assentiendo quod superius
concessisti, non esse signum nisi aliquid significet;
quod autem non est, nullo modo esse aliquid potest.
Quare secundum verbum in hoc versu non est signum,
quia non significat aliquid; et falso inter nos constitit,
quod omnia verba signa sint, aut omne signum aliquid
significet. <hi>Ad.</hi> Nimis quidem urges; sed quando non
habemus quid significemus, omnino stulte verbum aliquod
promimus: tu autem nunc mecum loquendo, credo
quod nullum sonum frustra emittis, sed omnibus
quae ore tuo erumpunt, signum mihi das ut intelligam
aliquid; quapropter non te oportet istas duas syllabas
enuntiare dum loqueris, si per eas non significas quidquam.
Si autem vides necessariam per eas enuntiationem
fieri, nosque doceri vel commoneri cum auribus
insonant, vides etiam profecto quid velim dicere, sed
explicare non possum. <hi>Aug.</hi> Quid igitur facimus? An
affectionem animi quamdam, cum rem non videt, et
tamen non esse invenit, aut invenisse se putat, hoc
verbo significari dicimus potius, quam rem ipsam quae
nulla est? <hi>Ad.</hi> Istud ipsum est fortasse quod explicare
moliebar. <hi>Aug.</hi> Transeamus ergo hinc, quoquo modo
se habet, ne res absurdissima nobis accidat. <hi>Ad.</hi> Quae
tandem? <hi>Aug.</hi> Si nihil nos teneat, et moras patiamur. <hi>Ad.</hi> 
 Ridiculum hoc quidem est, et tamen nescio quomodo
video posse contingere; imo plane video contigisse.</p>
          </div3>
<div3>
            <head>4.</head>
            <p>
 <hi>Aug.</hi> Suo loco genus hoc repugnantiae, si Deus siverit,
planius intelligemus: nunc ad illum versum te refer,
et conare, ut potes, caetera ejus verba quid significent
pandere. <hi>Ad.</hi> Tertia praepositio est, <hi>ex,</hi> pro qua, <hi>de,</hi> 
possumus, ut arbitror, dicere. <hi>Aug.</hi> Non id quaero, ut
pro una voce notissima aliam vocem aeque notissimam,
quae idem significet dicas; si tamen idem significat:
sed interim concedamus ita esse. Certe si poeta iste
non, <hi>ex tanta urbe,</hi> sed, <hi>de tanta,</hi> dixisset, quaereremque
<pb n="1197"/>
abs te quid, <hi>de,</hi> significaret; diceres, <hi>ex,</hi> cum haec
duo verba essent, id est signa, unum aliquid, ut tu
putas, significantia: ego autem idipsum, nescio quid
unum, quod his duobus signis significatur, inquiro. <hi>Ad.</hi> 
 Mihi videtur secretionem quamdam significare ab
ea re in qua fuerat aliquid, quod ex illa esse dicitur,
sive illa non maneat, ut in hoc versu, non manente
urbe, poterant aliqui ex illa esse Trojani: sive maneat,
sicut ex urbe Roma dicimus esse negotiatores in Africa. <hi>Aug.</hi> 
 Ut concedam tibi haec ita esse, nec enumerem
quam multa fortasse praeter hanc tuam regulam
reperiantur; illud certe tibi attendere facile est, exposuisse
te verbis verba, id est signis signa, eisdemque
notissimis notissima: ego autem illa ipsa quorum haec
signa sunt, mihi, si posses, vellem ut ostenderes.
</p>
          </div3>
        </div2>

<div2>
          <head>CAPUT III.-- <hi>An res aliqua monstrari absque signo possit.</hi> </head>
<div3>
            <head>5.</head>
            <p>
 <hi>Ad.</hi> Miror te nescire, vel potius simulare nescientem,
responsione mea fieri quod vis omnino non
posse; siquidem sermocinamur, ubi non possumus respondere
nisi verbis. Tu autem res quaeris eas quae,
quodlibet sint, verba certe non sunt, quas tamen ex
me tu quoque verbis quaeris. Prior itaque tu sine verbis
quaere, ut ego deinde ista conditione respondeam. <hi>Aug.</hi> 
Jure agis, fateor: sed si quaererem istae tres syllabae
quid significent, cum dicitur, Paries, nonne posses
digito ostendere, ut ego prorsus rem ipsam viderem,
cujus signum est hoc trisyllabum verbum, demonstrante
te, nulla tamen verba referente. <hi>Ad.</hi> Hoc in
solis nominibus quibus corpora significantur, si eadem
corpora praesentia sint, fieri posse concedo. <hi>Aug.</hi> 
Num colorem corpus dicimus, an non potius quamdam
corporis qualitatem? <hi>Ad.</hi> Ita est. <hi>Aug.</hi> Cur ergo et hic
digito demonstrari potest? An addis corporibus etiam
corporum qualitates, ut nihilominus etiam istae cum
praesentes sunt, doceri sine verbis possint? <hi>Ad.</hi> Ego
cum corpora dicerem, omnia corporalia intelligi volebam,
id est omnia quae in corporibus sentiuntur. <hi>Aug.</hi> 
Considera tamen, utrum etiam hinc aliqua tibi excipienda
sint. <hi>Ad.</hi> Bene admones: non enim omnia
corporalia, sed omnia visibilia dicere debui. Fateor
enim sonum, odorem, saporem, gravitatem, calorem,
et alia quae ad caeteros sensus pertinent, quanquam
sentiri sine corporibus nequeant, et propterea sint
corporalia, non tamen digito posse monstrari. <hi>Aug.</hi> 
Nunquamne vidisti ut homines cum surdis gestu quasi
sermocinentur, ipsique surdi non minus gestu, vel
quaerant, vel respondeant, vel doceant, vel indicent
aut omnia quae volunt, aut certe plurima? Quod cum
fit, non utique sola visibilia sine verbis ostenduntur,
sed et soni et sapores, et caetera huju modi. Nam et
histriones totas in theatris fabulas sine verbis saltando
plerumque aperiunt et exponunt. <hi>Ad.</hi> Nihil habeo quod
contradicam, nisi quod illud, <hi>ex,</hi> non modo ego, sed
nec ipse quidem saltator histrio tibi sine verbis quid
significet posset ostendere.</p>
          </div3>
<div3>
            <head>6.</head>
            <p>
 <hi>Aug.</hi> Verum fortasse dicis: sed fingamus eum
posse; non, ut arbitror, dubitas, quisquis ille motus
corporis fuerit, quo mihi rem quae hoc verbo significatur,
<pb n="1198"/>
demonstrare conabitur, non ipsam rem futuram
esse, sed signum. Quare hic quoque non quidem
verbo verbum, sed tamen signo signum nihilominus
indicabit; ut et hoc monosyllabum, <hi>ex,</hi> et ille gestus,
unam rem quamdam significent, quam mihi ego vellem
non significando monstrari. <hi>Ad.</hi> Qui potest quod quaeris,
oro te? <hi>Aug.</hi> Quomodo paries potuit. <hi>Ad.</hi> Ne ipse
quidem, quantum ratio progrediens docuit, ostendi
sine signo potest. Nam et intentio digiti non est utique
paries, sed signum datur per quod paries possit videri.
Nihil itaque video quod sine signis ostendi queat. <hi>Aug.</hi> 
Quid, si ex te quaererem quid sit ambulare, surgeresque
et id ageres? nonne re ipsa potius quam verbis
ad me docendum, aut ullis aliis signis utereris? <hi>Ad.</hi> 
Fateor ita esse, et pudet me rem tam in promptu positam
non vidisse: ex qua etiam mihi millia rerum
jam occurrunt, quae ipsae per se valeant, non per
signa monstrari, ut edere, bibere, sedere, stare, clamare,
et innumerabilia caetera. <hi>Aug.</hi> Age, nunc dic
mihi, si omnino nesciens hujus verbi vim, abs te ambulante
quaererem quid sit ambulare, quomodo me
doceres? <hi>Ad.</hi> Idipsum agerem aliquanto celerius, ut
post interrogationem tuam aliqua novitate admonereris;
et tamen nihil aliud fieret, quam id quod deberet
ostendi. <hi>Aug.</hi> Scisne aliud esse ambulare, aliud festinare?
Nam et qui ambulat, non statim festinat; et
qui festinat, non continuo ambulat: dicimus enim et
in scribendo et in legendo, aliisque innumerabilibus
rebus festinationem. Quare cum illud quod agebas,
celerius ageres post interrogationem meam, putarem
ambulare nihil esse aliud quam festinare: id enim
novi addideras; et ob hoc fallerer. <hi>Ad.</hi> Fateor rem
non posse nos monstrare sine signo, si cum id agimus
interrogemur: si enim nihil addamus, putabit qui
rogat, nolle nos ostendere, contemptoque se, in eo
quod agebamus perseverare. Sed si de his roget quae
agere possumus, nec eo tamen tempore quo agimus
roget, possumus post ejus interrogationem id agendo,
re ipsa potius quam signo demonstrare quod rogat:
nisi forte loquentem me interroget quid sit loqui;
quidquid enim dixero, ut eum doceam, loquar necesse
est: ex quo secutus docebo, donec ei planum faciam
quod vult, non recedens a re ipsa quam sibi voluit demonstrari,
nec signa quaerens quibus eam ostendam
praeter ipsam.
</p>
          </div3>
        </div2>

<div2>
          <head>CAPUT IV.-- <hi>An signa signis monstrentur.</hi> </head>
<div3>
            <head>7.</head>
            <p>
 <hi>Aug.</hi> Acutissime omnino: quare vide utrum
conveniat jam inter nos ea posse demonstrari sine
signis, quae aut non agimus cum interrogamur, et
tamen statim agere possumus, aut ipsa signa forte
agimus. Cum enim loquimur, signa facimus, de quo
dictum est significare. <hi>Ad.</hi> Convenit. <hi>Aug.</hi> Cum ergo
de quibusdam signis quaeritur, possunt signis signa
monstrari: cum autem de rebus quae signa non sunt,
aut eas agendo post inquisitionem si agi possunt, aut
signa dando per quae animadverti queant. <hi>Ad.</hi> Ita est. <hi>Aug.</hi> 
 In hac igitur tripartita distributione prius illud
consideremus, si placet, quod signis signa monstrantur:
num enim sola verba sunt signa? <hi>Ad.</hi> Non. <hi>Aug.</hi> 
<pb n="1199"/>
Videtur ergo mihi loquendo nos aut verba ipsa signare
verbis, aut alia signa, velut gestum cum dicimus aut
litteram; nam his duobus verbis quae significantur,
nihilominus signa sunt: aut aliquid aliud quod signum
non sit, velut cum dicimus, Lapis; hoc enim verbum
signum est, nam significat aliquid, sed id quod eo significatur,
non continuo signum est: quod tamen
genus, id est cum verbis ea quae signa non sunt significantur,
non pertinet ad hanc partem quam discutere
proposuimus. Suscepimus enim considerare illud,
quod signis signa monstrantur, et partes in eo duas
comperimus, cum aut eadem aut alia signa signis docemus
vel commemoramus: an non tibi videtur? <hi>Ad.</hi> 
Manifestum est.</p>
          </div3>
<div3>
            <head>8.</head>
            <p>
 <hi>Aug.</hi> Dic ergo signa quae verba sunt, ad quem
sensum pertineant. <hi>Ad.</hi> Ad auditum. <hi>Aug.</hi> Quid gestus? <hi>Ad.</hi> 
 Ad visum. <hi>Aug.</hi> Quid, cum verba scripta invenimus?
num verba non sunt, an signa verborum
verius intelliguntur? ut verbum sit quod cum aliquo
significatu articulata voce profertur; vox autem
nullo alio sensu quam auditu percipi potest:
ita fit ut cum scribitur verbum, signum fiat oculis,
quo illud quod ad aures pertinet, veniat in mentem. <hi>Ad.</hi> 
 Omnino assentior. <hi>Aug.</hi> Id quoque te arbitror
assentiri, cum dicimus, Nomen, significare nos aliquid. <hi>Ad.</hi> 
 Verum est. <hi>Aug.</hi> Quid tandem? <hi>Ad.</hi> Id scilicet
quod quidque appellatur, velut Romulus, Roma,
virtus, fluvius, et innumerabilia caetera. <hi>Aug.</hi> Num ista
quatuor nomina nullas res significant? <hi>Ad.</hi> Imo aliquas. <hi>Aug.</hi> 
 Num nihil distat inter haec nomina, et eas res
quae his significantur? <hi>Ad.</hi> Imo plurimum. <hi>Aug.</hi> Vellem
abs te audire, quidnam id sit. <hi>Ad.</hi> Hoc vel in
primis, quod haec signa sunt, illa non sunt. <hi>Aug.</hi> Placetne
appellemus significabilia ea quae signis significari
possunt et signa non sunt, sicut ea quae videri
possunt, visibilia nominamus, ut de his deinceps commodius
disseramus? <hi>Ad.</hi> Placet vero. <hi>Aug.</hi> Quid? illa
quatuor signa quae paulo ante pronuntiasti, nullone
alio signo significantur? <hi>Ad.</hi> Miror quod jam mihi excidisse
arbitraris, quod ea quae scribuntur, eorum quae
voce proferuntur, signorum signa esse comperimus. <hi>Aug.</hi> 
 Dic inter ista quid distet? <hi>Ad.</hi> Quod illa visibilia
sunt, haec audibilia. Cur enim et hoc nomen non
admittas, si admisimus significabilia? <hi>Aug.</hi> Prorsus
admitto, et gratum habeo. Sed rursus quaero, quatuor
haec signa nullone alio signo audibili significari queant,
ut visibilia recordatus es? <hi>Ad.</hi> Hoc quoque recentius
dictum recordor. Nam nomen responderam significare
aliquid, et huic significationi quatuor ista subjeceram;
et illud autem et haec, si quidem voce proferuntur,
audibilia esse cognosco. <hi>Aug.</hi> Quid ergo inter audibile
signum et audibilia significata, quae rursus signa sunt,
interest? <hi>Ad.</hi> Inter illud quidem quod dicimus, Nomen,
et haec quatuor quae significationi ejus subjecimus,
hoc distare video, quod illud audibile signum est signorum
audibilium: haec vero audibilia quidem signa
sunt, non tamen signorum, sed rerum partim visibilium,
sicut est Romulus, Roma, fluvius; partim
intelligibilium, sicut est virtus
<pb n="1200"/>
</p>
          </div3>
<div3>
            <head>9. </head>
            <p>
 <hi>Aug.</hi> Accipio et probo: sed scisne omnia quae
voce articulata cum aliquo significatu proferuntur,
verba appellari? <hi>Ad.</hi> Scio. <hi>Aug.</hi> Ergo et nomen verbum
est, quandoquidem id videmus cum aliquo significatu
articulata voce proferri; et cum dicimus disertum hominem
bonis verbis uti, etiam nominibus utique utitur;
et cum seni domino apud Terentium servus retulit, <hi>Bona verba quaeso 
 <note>(In Andria, act. 1, scen. 2, v. 33)</note>
            </hi>,
multa ille etiam nomina dixerat. <hi>Ad.</hi> Assentior. <hi>Aug.</hi> 
Concedis igitur iis duabus syllabis quas edimus, cum
dicimus, Verbum, nomen quoque significari, et ob
hoc illud hujus signum esse. <hi>Ad.</hi> Concedo. <hi>Aug.</hi> Hoc
quoque respondeas velim. Cum verbum signum sit
nominis, et nomen signum sit fluminis, et flumen signum
sit rei quae jam videri potest, ut inter hanc rem
et flumen, id est signum ejus, et inter hoc signum
et nomen quod hujus signi signum est dixisti quid
intersit; quid interesse arbitraris inter signum nominis,
quod verbum esse comperimus, et ipsum nomen
cujus signum est? <hi>Ad.</hi> Hoc distare intelligo, quod
ea quae significantur nomine, etiam verbo significantur;
ut enim nomen est verbum, ita et flumen verbum est:
quae autem verbo significantur, non omnia significantur
et nomine. Nam et illud, <hi>si,</hi> quod in capite
habet abs te propositus versus, et hoc, <hi>ex,</hi> de quo
jam diu agentes in haec duce ratione pervenimus,
verba sunt, nec tamen nomina; et talia multa inveniuntur.
Quamobrem cum omnia nomina verba sint,
non autem omnia verba nomina sint, planum esse
arbitror quid inter verbum distet et nomen, id est
inter signum signi ejus quod nulla alia signa significat,
et signum signi ejus quod rursus alia significat. <hi>Aug.</hi> 
 Concedisne omnem equum animal esse, nec
tamen omne animal equum esse? <hi>Ad.</hi> Quis dubitaverit? <hi>Aug.</hi> 
 Hoc ergo inter nomen et verbum, quod
inter equum et animal interest. Nisi forte ab assentiendo
id te revocat, quod dicimus et alio modo verbum,
quo significantur ea quae per tempora declinantur,
ut scribo scripsi, lego legi, quae manifestum
est non esse nomina. <hi>Ad.</hi> Dixisti omnino quod me dubitare
faciebat. <hi>Aug.</hi> Ne te istud moveat. Dicimus
enim et signa universaliter omnia quae significant aliquid,
ubi etiam verba esse invenimus. Dicimus item
signa militaria, quae jam proprie signa nominantur,
quo verba non pertinent. Et tamen si tibi dicerem,
ut omnis equus animal, non autem omne animal equus
est, ita omne verbum signum, non autem omne signum
verbum est, nihil, ut opinor, dubitares. <hi>Ad.</hi> Jam intelligo,
et prorsus assentior, hoc interesse inter universale
illud verbum et nomen, quod inter animal et
equum.</p>
          </div3>
<div3>
            <head>10.</head>
            <p>
 <hi>Aug.</hi> Scisne etiam, cum dicimus, Animal, aliud
esse hoc trisyllabum nomen, quod voce prolatum est,
aliud id quod significatur? <hi>Ad.</hi> Jam hoc supra concessi
de omnibus signis et significabilibus. <hi>Aug.</hi> Num
omnia signa tibi videntur aliud significare quam sunt,
sicut hoc trisyllabum, cum dicimus, Animal, nullo
modo idem significat quod est ipsum? <hi>Ad.</hi> Non sane:
nam cum dicimus, Signum, non solum signa caetera
<pb n="1201"/>
quaecumque sunt, sed etiam seipsum significat; est
enim verbum, et utique omnia verba signa sunt. <hi>Aug.</hi> 
Quid? in hoc disyllabo cum dicimus, Verbum, nonne
tale aliquid contingit? Nam si omne quod cum aliquo
significatu articulata voce profertur, hoc disyllabo significatur,
etiam ipsum hoc genere includitur. <hi>Ad.</hi> Ita
est. <hi>Aug.</hi> Quid? nomen nonne similiter habet? Nam
et omnium generum nomina significat, et ipsum nomen
generis neutri nomen est. An, si ex te quaererem
quae pars orationis nomen, posses mihi respondere
recte, nisi, nomen? <hi>Ad.</hi> Verum dicis. <hi>Aug.</hi> Sunt ergo
signa quae inter alia quae significant, et seipsa significent. <hi>Ad.</hi> 
 Sunt. <hi>Aug.</hi> Num tale tibi videtur hoc quadrisyllabum
signum, cum dicimus, Conjunctio? <hi>Ad.</hi> 
Nullo modo: nam ea quae significat, non sunt nomina;
hoc autem nomen est.
</p>
          </div3>
        </div2>

<div2>
          <head>CAPUT V.-- <hi>Signa mutua.</hi> </head>
<div3>
            <head>11.</head>
            <p>
 <hi>Aug.</hi> Bene attendisti: nunc illud vide, utrum
inveniantur signa quae se invicem significent, ut
quemadmodum hoc ab illo, sic illud ab hoc significetur:
non enim ita sunt inter se hoc quadrisyllabum,
cum dicimus, Conjunctio, et illa quae ab hoc significantur,
cum dicimus, Si, vel, nam, namque, nisi, ergo,
quoniam, et similia; nam haec illo uno significantur,
nullo autem horum unum illud quadrisyllabum significatur. <hi>Ad.</hi> 
 Video, et quaenam signa sint se
invicem significantia, cupio cognoscere. <hi>Aug.</hi> Tu ergo
nescis, cum dicimus, Nomen et verbum, duo verba
nos dicere? <hi>Ad.</hi> Scio. <hi>Aug.</hi> Quid? illud nescis, cum
dicimus, Nomen et verbum, duo nomina nos dicere? <hi>Ad.</hi> 
 Id quoque scio. <hi>Aug.</hi> Scis igitur tam nomen verbo,
quam etiam verbum nomine significari. <hi>Ad.</hi> Assentior. <hi>Aug.</hi> 
 Potesne dicere, excepto eo quod diverse
scribuntur et sonant, quid inter se differant? <hi>Ad.</hi> 
Possum fortasse; nam id esse video quod paulo ante
dixi. Verba enim cum dicimus, omne quod articulata
voce cum aliquo significatu profertur, significamus;
unde omne nomen, et ipsum cum dicimus, Nomen,
verbum est: at non omne verbum nomen est, quamvis
nomen sit, cum dicimus, Verbum.</p>
          </div3>
<div3>
            <head>12.</head>
            <p>
 <hi>Aug.</hi> Quid, si quisquam tibi affirmet et probet, ut
omne nomen verbum est, ita omne verbum nomen esse?
poterisne invenire quid distent, praeter diversum in litteris
sonum? <hi>Ad.</hi> Non potero, nec omnino distare aliquid
puto. <hi>Aug.</hi> Quid, si omnia quidem quae voce articulata
cum aliquo significatu proferuntur, et verba sunt et
nomina; sed tamen alia de causa verba, et alia de
causa nomina sunt? nihilne distabit inter nomen et
verbum? <hi>Ad.</hi> Quomodo istud sit non intelligo. <hi>Aug.</hi> 
Hoc saltem intelligis, omne coloratum visibile esse,
et omne visibile coloratum, quamvis haec duo verba
distincte differenterque significent. <hi>Ad.</hi> Intelligo. <hi>Aug.</hi> 
Quid si ergo ita et omne verbum nomen, et omne nomen
verbum est, quamvis haec ipsa duo nomina, vel
duo verba, id est nomen et verbum, differentem habeant
significationem? <hi>Ad.</hi> Jam video posse id accidere:
sed quomodo id accidat, exspecto ut ostendas. <hi>Aug.</hi> 
 Omne quod cum aliquo significatu articulata voce
prorumpit, animadvertis, ut opinor, et aurem verberare,
<pb n="1202"/>
ut sentiri; et memoriae mandari, ut nosci possit. <hi>Ad.</hi> 
 Animadverto. <hi>Aug.</hi> Duo ergo quaedam contingunt,
cum aliquid tali voce proferimus. <hi>Ad.</hi> Ita est. <hi>Aug.</hi> 
 Quid, si horum duorum ex uno appellata sunt
verba, ex altero nomina; verba scilicet a verberando,
nomina vero a noscendo, ut illud primum ab auribus,
hoc autem secundum ab animo vocari meruerit?</p>
          </div3>
<div3>
            <head>13.</head>
            <p>
 <hi>Ad.</hi> Concedam, cum ostenderis quomodo recte
possimus omnia verba nomina dicere. <hi>Aug.</hi> Facile
est: nam credo te accepisse ac tenere pronomen dictum,
quod pro ipso nomine valeat, rem tamen notet
minus plena significatione quam nomen. Nam, ut opinor,
definivit ille ita, quem grammatico reddidisti:
Pronomen est pars orationis, quae pro ipso posita nomine,
minus quidem plene, idem tamen significat. <hi>Ad.</hi> 
 Recordor et probo. <hi>Aug.</hi> Vides igitur secundum
hanc definitionem nullis nisi nominibus servire, et
pro his solis poni posse pronomina, velut cum dicimus,
Hic vir, ipse rex, eadem mulier, hoc aurum, illud
argentum: hic, ipse, eadem, hoc, illud pronomina
esse; vir, rex, mulier, aurum, argentum, nomina,
quibus plenius quam illis pronominibus res significatae
sunt. <hi>Ad.</hi> Video et assentior. <hi>Aug.</hi> Tu ergo nunc
mihi paucas conjunctiones quaslibet enuntia. <hi>Ad.</hi> Et,
que, at, atque. <hi>Aug.</hi> Haec omnia quae dixisti, nonne
tibi videntur esse nomina? <hi>Ad.</hi> Non omnino. <hi>Aug.</hi> Ego
saltem tibi recte locutus videor, cum dicerem, Haec
omnia quae dixisti? <hi>Ad.</hi> Recte prorsus; et jam intelligo
quam mirabiliter ostenderis me nomina enuntiasse:
non enim aliter de his recte dici potuisset,
Haec omnia. Sed enim vereor adhuc, ne propterea
mihi recte locutus videaris, quod has quatuor conjunctiones
etiam verba esse non nego; ut ideo de his
recte dici potuerit, Haec omnia, quoniam recte dicitur,
Haec verba omnia. Si autem a me quaeras quae sit
pars orationis, Verba; nihil aliud respondebo quam,
Nomen. Quare huic nomini fortasse pronomen adjunctum
est, ut illa recta esset locutio tua.</p>
          </div3>
<div3>
            <head>14.</head>
            <p>
 <hi>Aug.</hi> Acute quidem falleris, sed ut falli desinas,
acutius attende quod dicam, si tamen id dicere, ut
volo, valuero: nam verbis de verbis agere tam implicatum
est, quam digitos digitis inserere et confricare;
ubi vix dignoscitur, nisi ab eo ipso qui id agit, qui digiti
pruriant, et qui auxilientur prurientibus. <hi>Ad.</hi> En
toto animo adsum, nam ista haec similitudo me intentissimum
fecit. <hi>Aug.</hi> Verba certe sono, et litteris constant. <hi>Ad.</hi> 
 Ita est. <hi>Aug.</hi> Ergo ut ea potissimum auctoritate
utamur, quae nobis charissima est, cum ait
Paulus apostolus, <hi>Non erat in Christo Est et Non</hi>, <hi>sed
Est in illo erat <note>(II Cor. I, 19)</note>
            </hi>, non opinor, putandum
est tres istas litteras, quas enuntiamus cum dicimus, <hi>est,</hi> 
 fuisse in Christo, sed illud potius quod istis tribus
litteris significatur. <hi>Ad.</hi> Verum dicis. <hi>Aug.</hi> Intelligis
igitur eum qui ait, <hi>Est in illo erat,</hi> nihil aliud dixissequam,
Est appellatur quod in illo erat: tanquam si
dixisset, Virtus in illo erat; non utique aliud dixisse
acciperetur, nisi, virtus appellatur quod in illo erat:
ne duas istas syllabas quas enuntiamus, cum dicimus,
<pb n="1203"/>
Virtus, et non illud quod his duabus syllabis significatur,
in illo fuisse arbitraremur. <hi>Ad.</hi> Intelligo ac sequor. <hi>Aug.</hi> 
 Quid? illud nonne intelligis etiam nihil
interesse utrum quisque dicat, Virtus appellatur, an,
Virtus nominatur? <hi>Ad.</hi> Manifestum est. <hi>Aug.</hi> Ergo ita
manifestum est, nihil interesse utrum quis dicat, Est
appellatur, an, Est nominatur quod in illo erat. <hi>Ad.</hi> 
Video et hic nihil distare. <hi>Aug.</hi> Jamne etiam vides
quid velim ostendere? <hi>Ad.</hi> Nondum sane. <hi>Aug.</hi> Itane
tu non vides nomen esse id quo res aliqua nominatur? <hi>Ad.</hi> 
 Hoc plane nihil certius video. <hi>Aug.</hi> Vides
ergo, Est nomen esse, siquidem illud quod erat in illo,
Est nominatur. <hi>Ad.</hi> Negare non possum. <hi>Aug.</hi> At si
ex te quaererem quae sit pars orationis, Est; non opinor
nomen, sed verbum esse diceres, cum id ratio
etiam nomen esse docuerit. <hi>Ad.</hi> Ita est prorsus ut dicis. <hi>Aug.</hi> 
 Num adhuc dubitas alias quoque partes orationis
eodem modo, quo demonstravimus, nomina
esse? <hi>Ad.</hi> Non dubito, quandoquidem fateor ea significare
aliquid Si autem res ipsae quas significant, quid
singulae appellentur, id est nominentur, interroges;
respondere non possum, nisi eas ipsas partes orationis,
quas nomina non vocamus, sed, ut cerno, vocare
convincimur.</p>
          </div3>
<div3>
            <head>15.</head>
            <p>
 <hi>Aug.</hi> Nihilne te movet, ne quis existat qui nostram
istam rationem labefactet dicendo, Apostolo
non verborum, sed rerum auctoritatem esse tribuendam;
quamobrem fundamentum persuasionis hujus
non tam esse firmum quam putamus: fieri enim
posse ut Paulus, quanquam vixerit praeceperitque rectissime,
minus tamen recte locutus sit, cum ait, <hi>Est in illo erat;</hi> 
 praesertim cum se ipse imperitum
sermone fateatur? <note>(II Cor. XI, 6.)</note> quo tandem modo
istum refellendum arbitraris? <hi>Ad.</hi> Nihil habeo quod
contradicam, et te oro ut aliquem de illis reperias,
quibus verborum notitia summa conceditur, cujus auctoritate
potius id quod cupis efficias. <hi>Aug.</hi> Minus
enim tibi videtur idonea, remotis auctoritatibus, ipsa
ratio, qua demonstratur omnibus partibus orationis significari
aliquid, et ex eo appellari; si autem appellari,
et nominari; si nominari, nomine utique nominari:
quod in diversis linguis facillime judicatur. Quis enim
non videat, si quaeras quid Graeci nominent quod nos
nominamus, Quis, responderi, <foreign xml:lang="greek">τίς·</foreign> quid Graeci nominent
quod nos nominamus, Volo, responderi, <foreign xml:lang="greek">θέλω·</foreign>
quid Graeci nominent quod nos nominamus, Bene,
responderi, <foreign xml:lang="greek">καλῶς·</foreign> quid Graeci nominent quod nos
nominamus, Scriptum, responderi, <foreign xml:lang="greek">τὸ γεγραμμένον·</foreign> 
quid Graeci nominent quod nos nominamus, Et, responderi, <foreign xml:lang="greek">καὶ·</foreign>
 quid Graeci nominent quod nos nominamus,
Ab, responderi, <foreign xml:lang="greek">ἀπὸ·</foreign> quid Graeci nominent
quod nos nominamus, Heu, responderi, <foreign xml:lang="greek">οἴ·</foreign> atque in his
omnibus partibus orationis, quas nunc enumeravi, recte
loqui eum qui sic interroget: quod, nisi nomina essent,
fieri non posset? Hac ergo ratione Paulum apostolum
recte locutum esse, cum remotis omnium eloquentium
auctoritatibus obtinere possimus; quid opus est
quaerere cujus persona sententia nostra fulciatur?
<pb n="1204"/>
</p>
          </div3>
<div3>
            <head>16. </head>
            <p>
Sed ne quis tardior aut impudentior nondum
cedat, asseratque, nisi illis auctoribus, quibus verborum
leges consensu omnium tribuuntur, nullo modo
esse cessurum; quid in latina lingua excellentius Cicerone
inveniri potest? At hic in suis nobilissimis
orationibus quas Verrinas vocant, Coram, praepositionem,
sive illo loco adverbium sit, nomen appellavit.
Verumtamen quia fieri potest ut ego illum locum minus
bene intelligam, exponaturque alias aliter, vel a
me vel ab alio; est ad quod responderi posse nihil
puto. Tradunt enim nobilissimi disputationum magistri,
nomine et verbo plenam constare sententiam,
quae affirmari negarique possit: quod genus idem
Tullius quodam loco pronuntiatum vocat: et cum
verbi tertia persona est, nominativum cum ea casum
nominis aiunt esse oportere; et recte aiunt: quod
mecum si consideres, velut cum dicimus, Homo sedet,
Equus currit, agnoscis, ut opinor, duo esse pronuntiata. <hi>Ad.</hi> 
 Agnosco. <hi>Aug.</hi> Cernis in singulis singula
esse nomina, in uno homo, in altero equus; et verba
singula, in uno sedet, in altero currit? <hi>Ad.</hi> Cerno. <hi>Aug.</hi> 
 Ergo si dicerem, sedet tantum, aut currit tantum,
recte a me quaereres, quis vel quid; ut responderem,
Homo, vel equus, vel animal, vel quodlibet
aliud, quo possit nomen redditum verbo implere pronuntiatum,
id est illam sententiam quae affirmari et
negari potest. <hi>Ad.</hi> Intelligo. <hi>Aug.</hi> Attende caetera, et
finge nos videre aliquid longius, et incertum habere
utrum animal sit an saxum, vel quid aliud, meque
tibi dicere, Quia homo est, animal est; nonne temere
dicerem? <hi>Ad.</hi> Temere omnino: sed non temere plane
diceres, Si homo est, animal est. <hi>Aug.</hi> Recte dicis.
Itaque in locutione tua placet mihi, Si; placet et tibi:
utrique autem nostrum in mea displicet, Quia. <hi>Ad.</hi> 
Assentior. <hi>Aug.</hi> Vide jam utrum istae duae sententiae
plena pronuntiata sint: Placet si, displicet, quia. <hi>Ad.</hi> 
 Plena omnino. <hi>Aug.</hi> Age, nunc dic mihi quae ibi
sint verba, quae nomina. <hi>Ad.</hi> Verba ibi video esse,
placet, et, displicet: nomina vero quid aliud quam,
si, et, quia? <hi>Aug.</hi> Has ergo duas conjunctiones etiam
nomina esse satis probatum est. <hi>Ad.</hi> Prorsus satis. <hi>Aug.</hi> 
 Potesne ipse per te in aliis partibus orationis hoc
idem ad eamdem regulam docere? <hi>Ad.</hi> Possum.
</p>
          </div3>
        </div2>

<div2>
          <head>CAPUT VI.-- <hi>Signa sui significativa.</hi> </head>
<div3>
            <head>17.</head>
            <p>
 <hi>Aug.</hi> Transeamus ergo hinc, et jam dic mihi
utrum sicut omnia verba nomina, et omnia nomina
verba esse comperimus, ita tibi et omnia nomina
vocabula, et omnia vocabula nomina esse videantur. <hi>Ad.</hi> 
 Plane inter haec quid distet praeter diversum syllabarum
sonum non video. <hi>Aug.</hi> Nec ego interim resisto,
quanquam non desint qui etiam significatione
ista discernunt, quorum sententiam modo considerare
non opus est. Sed certe animadvertis ad ea jam signa
nos pervenisse, quae se invicem significent, nulla
praeter sonum distantia, et quae seipsa significent cum
caeteris omnibus partibus orationis. <hi>Ad.</hi> Non intelligo. <hi>Aug.</hi> 
 Non ergo intelligis et nomen vocabulo et vocabulum
nomine significari; et ita ut praeter sonum litterarum
nihil intersit, quantum ad generale nomen
<pb n="1205"/>
pertinet: nam et speciale nomen dicimus, quod inter
octo partes orationis ita est, ut alias septem non contineat. <hi>Ad.</hi> 
 Intelligo. <hi>Aug.</hi> At hoc est quod dixi, se
invicem significare vocabulum et nomen.</p>
          </div3>
<div3>
            <head>18.</head>
            <p>
 <hi>Ad.</hi> Teneo, sed quaero quid dixeris, Cum etiam
seipsa significant cum aliis partibus orationis. <hi>Aug.</hi> 
Nonne superior ratio docuit nos, omnes partes orationis,
et nomina posse dici et vocabula, id est et nomine
et vocabulo posse significari? <hi>Ad.</hi> Ita est. <hi>Aug.</hi> 
Quid? ipsum nomen, id est sonum istum duabus syllabis
expressum, si ex te quaeram quid appelles,
nonne recte mihi respondebis, Nomen? <hi>Ad.</hi> Recte. <hi>Aug.</hi> 
 Num ita se significat hoc signum quod quatuor
syllabis enuntiamus cum dicimus, Conjunctio? Hoc
enim nomen inter illa quae significat, numerari non
potest. <hi>Ad.</hi> Recte accipio. <hi>Aug.</hi> Id est quod dictum
est nomen seipsum significare cum aliis quae significat;
quod etiam de vocabulo licet per teipsum intelligas. <hi>Ad.</hi> 
 Jam facile est: sed illud mihi nunc venit
in mentem, nomen et generaliter et specialiter dici;
vocabulum autem inter octo partes orationis non accipi:
quare hoc quoque inter se praeter diversum sonum
differre arbitror. <hi>Aug.</hi> Quid? nomen et <foreign xml:lang="greek">ὄνομα</foreign> distare
inter se aliquid putas praeter sonum, quo etiam
linguae discernuntur latina atque graeca? <hi>Ad.</hi> Hic vero
nihil aliud intelligo. <hi>Aug.</hi> Perventum est ergo ad ea
signa quae et seipsa significent, et aliud ab alio invicem
significetur, et quidquid ab uno hoc et ab alio;
et nihil praeter sonum inter se differant: nam hoc
quartum modo invenimus; tria enim superiora, et de
nomine et verbo intelliguntur. <hi>Ad.</hi> Omnino perventum.
</p>
          </div3>
        </div2>

<div2>
          <head>CAPUT VII.-- <hi>Epilogus praecedentium capitum.</hi> </head>
<div3>
            <head>19.</head>
            <p>
 <hi>Aug.</hi> Jam quae sermocinando invenerimus, velim
recenseas. <hi>Ad.</hi> Faciam quantum possum. Nam
primo omnium recordor aliquandiu nos quaesisse quam
ob causam loquamur, inventumque esse docendi commemorandive
gratia nos loqui, quandoquidem nec
cum interrogamus, aliud agimus quam ut ille qui interrogatur
discat quid velimus audire; et in cantando,
quod delectationis causa facere videmur, non sit proprium
locutionis; in orando Deo, quem doceri aut
commemorari existimare non possumus, id verba valeant,
ut vel nos ipsos commonefaciamus, vel alii
commoneantur doceanturve per nos. Deinde cum satis
constitisset verba nihil aliud esse quam signa; ea
vero quae non aliquid significent, signa esse non posse,
proposuisti versum, cujus verba singula quid significarent,
conarer ostendere: is autem erat:
</p>
            <l>Si nihil ex tanta Superis placet urbe relinqui.</l>
            <p> 
Cujus secundum verbum quamvis notissimum et manifestissimum,
quid tamen significaret, non reperiebamus.
Cumque mihi videretur non frustra nos id
in loquendo interponere, sed quod eo aliquid doceamus
audientem, ipsam mentis affectionem, cum rem
quam quaerit, non esse invenit, vel invenisse se putat,
hoc verbo fortasse indicari; respondisti tu quidem,
sed tamen nescio quam profunditatem quaestionis
joco evitans, in aliud tempus illustrandam distulisti:
nec me debiti quoque tui oblitum putes. Inde tertium
<pb n="1206"/>
in versu verbum cum satagerem exponere, urgebar
abs te, ut non verbum aliud quod idem valeret, sed
rem ipsam potius quae per verba significaretur ostenderem.
Cumque id sermocinantibus nobis fieri non
posse dixissem, ventum est ad ea quae interrogantibus
digito monstrantur. Haec ego corporalia esse omnia
arbitrabar, sed invenimus sola visibilia. Hinc nescio
quomodo ad surdos et histriones devenimus, qui
non quae sola videri possunt, sed multa praeterea ac
prope omnia quae loquimur, gestu sine voce significant;
eosdem tamen gestus signa esse comperimus.
Tum rursus quaerere coepimus, quomodo res ipsas
quae signis significantur, sine ullis signis valeremus
ostendere, cum et ille paries, et color, et omne visibile,
quod intentione digiti ostenditur, signo quodam
convinceretur ostendi. Hic ego errans cum inveniri tale
nihil posse dixissem, tandem inter nos constitit, ea posse
demonstrari sine signo, quae cum a nobis quaeruntur,
non agimus, et post inquisitionem agere possumus;
locutionem tamen ex eo non esse genere: siquidem et
loquentes cum interrogamur quid sit locutio, istam per
seipsam demonstrare facile esse satis apparuit.</p>
          </div3>
<div3>
            <head>20.</head>
            <p>
 Ex quo admoniti sumus aut signis signa monstrari,
aut signis alia quae signa non sunt, aut etiam
sine signo res quas agere post interrogationem possumus:
horumque trium primum diligentius considerandum
discutiendumque suscepimus. Qua disputatione
declaratum est, partim esse signa, quae ab iis
signis quae significarent, significari vicissim non possent,
ut est hoc quadrisyllabum cum, Conjunctio,
dicimus: partim quae possent, ut cum dicimus, Signum,
etiam verbum significamus; et cum dicimus,
Verbum, etiam signum significamus; nam signum et
verbum, et duo signa, et duo verba sunt. In hoc autem
genere, quo invicem se signa significant, quaedam
non tantum, quaedam tantum, quaedam vero
etiam idem valere monstratum est. Etenim hoc disyllabum,
quod sonat cum dicimus, Signum, prorsus
omnia quibus quidque significatur significat: non autem
omnium signorum signum est cum dicimus, Verbum,
sed tantum eorum quae articulata voce proferuntur.
Unde manifestum est, quamvis et verbum
signo, et signum verbo, id est et duae istae syllabae
illis, et illae istis significentur, plus tamen signum
valere quam verbum, plura scilicet illis duabus syllabis,
quam istis significantibus. Tantumdem autem
valet generale verbum, et generale nomen. Docuit
enim ratio omnes partes orationis etiam nomina esse,
quod et pronomina his addi possunt, et de omnibus
dici potest quod aliquid nominent, et nulla earum sit
quae non verbo adjuncto pronuntiatum possit implere.
Sed cum tantumdem valeant nomen et verbum, eo
quod omnia quae verba sunt, sint etiam nomina; non
tamen idem valent. Alia quippe de causa verba, et
alia nomina nuncupari, satis probabiliter disputatum
est. Siquidem alterum horum ad auris verberationem,
alterum ad animi commemorationem notandam esse
compertum, vel ex hoc intelligi potest, quod in loquendo
rectissime dicimus, Quod est huic rei nomen,
<pb n="1207"/>
rem memoriae mandare cupientes; Quod est autem
huic rei verbum, dicere non solemus. Quae vero non
solum tantumdem, sed etiam idem omnino significent,
et inter quae nihil praeter litterarum distet sonum, nomen
et <foreign xml:lang="greek">ὄνομα</foreign> invenimus. Illud sane mihi elapsum erat
an hoc genere, in quo invicem se significant, nullum
nos signum comperisse, quod non inter caetera quae
significat, se quoque significet. Haec quantum potui
recordatus sum. Tu jam videris, quem nihil puto in
hoc sermone nisi scientem certumque dixisse, utrum
ista bene ordinateque digesserim.
</p>
          </div3>
        </div2>

<div2>
          <head>CAPUT VIII.-- <hi>Non frustra haec disputari. Item signis auditis animum, ut interroganti respondeatur, ad res significatas esse referendum.</hi> </head>
<div3>
            <head>21.</head>
            <p>
 <hi>Aug.</hi> Satis tu quidem memoriter omnia quae
vellem recoluisti; et, ut tibi fatear, multo evidentius
mihi nunc videntur ista distincta, quam cum ea inquirendo
ac disserendo de nescio quibus latebris ambo
erueremus. Sed quonam tantis ambagibus tecum pervenire
moliar, difficile dictu est hoc loco. Tu enim
fortasse aut ludere nos, et a seriis rebus avocare animum,
quasi quibusdam puerilibus quaestiunculis, arbitraris,
aut parvam vel mediocrem aliquam utilitatem
requirere; aut si magnum quiddam parturire
istam disputationem suspicaris, jamjamque id scire
sive saltem audire desideras. Ego autem credas velim,
neque me vilia ludicra hoc instituisse sermone,
quamvis fortasse ludamus, idque ipsum tamen non
puerili sensu aestimandum sit; neque parva bona vel
mediocria cogitare. Et tamen si dicam vitam esse
quamdam beatam, eamdemque sempiternam, quo
nos Deo duce, id est ipsa veritate, gradibus quibusdam
infirmo gressui nostro accommodatis perduci cupiam;
vereor ne ridiculus videar, qui non rerum
ipsarum quae significantur, sed consideratione signorum
tantam viam ingredi coeperim. Dabis igitur veniam,
si praeludo tecum non ludendi gratia, sed
exercendi vires et mentis aciem, quibus regionis illius,
ubi beata vita est, calorem ac lucem non modo sustinere,
verum etiam amare possimus. <hi>Ad.</hi> Perge potius
ut coepisti: nam nunquam ego contemnenda putem
quae tu dicenda vel agenda putaveris.</p>
          </div3>
<div3>
            <head>22.</head>
            <p>
 <hi>Aug.</hi> Age, jam ergo illam partem consideremus,
cum signis non alia signa significantur, sed ea
quae significabilia vocamus. Et primum dic mihi
utrum homo, homo sit. <hi>Ad.</hi> Nunc vero an ludas nescio. <hi>Aug.</hi> 
 Quid ita? <hi>Ad.</hi> Quia quaerendum ex me
censes, utrum homo aliud sit quam homo. <hi>Aug.</hi> Ita
credo te illudi arbitrareris, si etiam quaererem utrum
prima hujus nominis syllaba aliud sit quam, ho, et
aliud secunda quam, mo. <hi>Ad.</hi> Ita omnino. <hi>Aug.</hi> At
istae duae syllabae conjunctae, homo est: an negabis? <hi>Ad.</hi> 
 Quis neget? <hi>Aug.</hi> Quaero ergo, num tu duae istae
syllabae conjunctae sis. <hi>Ad.</hi> Nullo modo: sed video
quo tendas. <hi>Aug.</hi> Dicito ergo, ne me contumeliosum
putes. <hi>Ad.</hi> Concludi existimas quod homo non sim. <hi>Aug.</hi> 
 Quid, tu non idem existimas, qui omnia superiora
ex quibus hoc confectum est, vera esse concedis? <hi>Ad.</hi> 
 Non tibi ego dicam quid existimem, nisi
<pb n="1208"/>
prius abs te audiero, cum quaereres utrum homo,
homo sit, de duabus istis syllabis, an de re ipsa quam
significant, me interrogaveris? <hi>Aug.</hi> Tu potius responde
ex qua parte acceperis interrogationem meam:
nam si est ambigua, prius hoc cavere debuisti, neque
mihi respondere antequam certus fieres quonam
modo rogaverim. <hi>Ad.</hi> Quid enim me impediret haec
ambiguitas, cum ego ad utrumque responderim;
homo enim prorsus homo est: nam et istae duae syllabae
nihil aliud sunt quam istae duae syllabae; et id
quod significant, nihil aliud est, quam id quod est. <hi>Aug.</hi> 
 Scite hoc quidem: sed cur hoc solum quod dictum
est homo, non etiam caetera quae locuti sumus,
ad utrumque accepisti? <hi>Ad.</hi> Unde enim convincor
quod et caetera non sic acceperim? <hi>Aug.</hi> Ut alia
omittam, eam ipsam primam rogationem meam, si
totam ex ea parte accepisses, qua syllabae sonant,
nihil mihi respondisses; possem tibi enim videri nihil
etiam interrogasse: nunc vero cum tria verba sonuerim,
quorum unum in medio repetivi dicens utrum
homo, homo sit, primum et ultimum verbum, non
secundum ipsa signa, sed secundum ea quae his significantur
te accepisse, vel hoc solo manifestum est,
quod statim certus ac fidens rogationi respondendum
putasti. <hi>Ad.</hi> Verum dicis. <hi>Aug.</hi> Cur ergo id tantum
quod in medio positum est, et secundum id quod sonat,
et secundum id quod significat, te accipere libuit? <hi>Ad.</hi> 
 Ecce jam totum ex ea tantum parte qua significatur
accipio: assentior enim tibi, sermocinari nos
omnino non posse, nisi auditis verbis ad ea feratur
animus, quorum ista sunt signa. Quare ostende nunc,
quomodo ista ratiocinatione deceptus sim, qua me
hominem non esse concluditur. <hi>Aug.</hi> Imo eadem
rursus interrogabo, ut ipse invenias ubi lapsus sis. <hi>Ad.</hi> 
 Bene facis.</p>
          </div3>
<div3>
            <head>23.</head>
            <p>
 <hi>Aug.</hi> Illud ergo quod primo quaesieram, quia
jam dedisti, non quaeram. Vide igitur diligentius,
utrum syllaba, ho, nihil aliud sit quam, ho; et utrum,
mo, nihil aliud sit quam, mo. <hi>Ad.</hi> Hic prorsus nihil
aliud video. <hi>Aug.</hi> Vide etiam num istis duabus junctis,
homo, fiat. <hi>Ad.</hi> Nequaquam hoc concesserim: placuit
enim, et recte placuit, signo dato id quod significatur
attendere, et ex ejus consideratione vel dare, vel
negare quod dicitur. Illae autem separatim enuntiatae
syllabae, quia sine ulla significatione sonuerunt, hoc
eas esse quod sonuere concessum est. <hi>Aug.</hi> Placet
igitur, firmumque animo tenes non respondendum
esse interrogationibus, nisi ex iis rebus quae verbis
significantur. <hi>Ad.</hi> Non intelligo cur displiceat, si
modo verba sint. <hi>Aug.</hi> Vellem scire quomodo illi resisteres,
de quo jocantes solemus audire, quod ex
ejus ore cum quo disputabat, leonem processisse concluserit.
Cum enim quaesisset, utrum ea quae loqueremur,
nostro ore procederent, atque ille non potuisset
negare; quod facile fuit, egit cum homine,
ut in loquendo leonem nominaret: hoc ubi factum est,
ridicule insultare coepit et premere, ut quoniam quidquid
loquimur, ore nostro exire confessus erat, et
leonem se locutum esse nequibat abnuere, homo non
<pb n="1209"/>
malus tam immanem bestiam videretur vomuisse. <hi>Ad.</hi> 
 Minime vero erat arduum scurrae huic resistere;
non enim concederem ore nostro exire quodcumque
loquimur. Nam quae loquimur, ea significamus; non
autem quae res significatur, sed signum quo significatur
loquentis ore procedit, nisi cum ipsa signa significantur:
quod genus paulo ante tractavimus?</p>
          </div3>
<div3>
            <head>24.</head>
            <p>
 <hi>Aug.</hi> Bene tu quidem hoc modo adversus illum
esses paratus: verumtamen mihi quid respondebis,
utrum homo nomen sit requirenti? <hi>Ad.</hi> Quid, nisi
esse nomen? <hi>Aug.</hi> Quid? cum te video, num nomen
video? <hi>Ad.</hi> Non. <hi>Aug.</hi> Visne igitur dicam quod sequitur? <hi>Ad.</hi> 
 Ne quaeso; nam mihi ipse renuntio, me hominem
non esse, qui nomen esse responderim, cum
homo utrum nomen esset inquireres. Jam enim plancuerat,
ex ea re quae significaretur, aut assentiri,
aut negare quod dicitur. <hi>Aug.</hi> At mihi videtur non
te frustra in hanc responsionem decidisse; nam vigilantiam
tuam mentibus nostris indita ipsa lex rationis
evicit: nam si quaererem quid esset homo, responderes
fortasse, Animal; si autem quaererem quae
pars orationis esset homo, nullo modo posses recte
respondere nisi, Nomen: quamobrem cum homo et
nomen, et animal esse inveniatur, illud dicitur ex ea
parte qua signum est, hoc ex parte rei quam significat.
Qui ergo quaerit utrum homo nomen sit, nihil ei
aliud quam esse respondeam: satis enim significat ex
ea parte se velle audire, qua signum est. Si autem
quaerit utrum animal sit, multo proclivius annuam:
quoniam si tacens et nomen et animal, tantum quid
esset homo requireret, placita illa loquendi regula ad
id quod duabus syllabis significatur, animus curreret;
neque quidquam responderetur nisi animal, vel etiam
tota definitio diceretur, id est animal rationale mortale:
an tibi non videtur? <hi>Ad.</hi> Prorsus videtur:
sed cum esse nomen concesserimus, quomodo illam
conclusionem nimis contumeliosam evitabimus, qua
nos homines non esse conficitur? <hi>Aug.</hi> Quomodo
putas, nisi docendo non ex ea parte illatam, qua
interroganti assentiebamur? Aut si ex ea parte
illam se fatetur inferre, nullo modo est formidanda:
quid enim metuam hominem, id est tres istas syllabas
non esse me confiteri? <hi>Ad.</hi> Nihil est verius. Cur
ergo animum offendit, cum dicitur, Non es igitur homo;
cum secundum illa concessa, nihil verius dici
potuerit? <hi>Aug.</hi> Quia non possum non putare ad id
conclusionem referri, quod his duabus syllabis significatur,
simul atque ista verba sonuerint, ea scilicet
regula, quae naturaliter plurimum valet, ut auditis
signis ad res significatas feratur intentio. <hi>Ad.</hi> 
Accipio quod dicis.
</p>
          </div3>
        </div2>

<div2>
          <head>CAPUT IX.-- <hi>An res quaeque, vel ejus cognitio pluris habenda sit quam ipsius signa.</hi> </head>
<div3>
            <head>25.</head>
            <p>
 <hi>Aug.</hi> Jam ergo intelligas volo, res quae significantur,
pluris quam signa esse pendendas. Quidquid
enim propter aliud est, vilius sit necesse est quam
id propter quod est; nisi tu aliud existimas. <hi>Ad.</hi> Videtur
mihi non temere hic esse assentiendum: nam
cum dicimus, Coenum, longe hoc nomen arbitror rei
<pb n="1210"/>
quam significat antecellere. Quod enim nos offendit
audientes, non ad ipsius verbi pertinet sonum; coenum
enim nomen, mutata una littera coelum est; inter
illa vero quae his nominibus significantur, quantum
distet videmus. Quamobrem nequaquam huic
signo tribuerim, quod in re quam significat odimus;
et propterea hoc illi jure antepono: libentius enim
hoc audimus, quam ullo sensu illud attingimus. <hi>Aug.</hi> 
Vigilantissime omnino. Itaque falsum est, omnes res
pluris quam earum signa esse pendendas. <hi>Ad.</hi> Ita videtur. <hi>Aug.</hi> 
 Dic ergo mihi quid arbitreris eos secutos
esse, qui huic rei tam foedae atque aspernabili nomen
indiderunt; vel utrum eos probes, an improbes. <hi>Ad.</hi> 
Ego vero illos nec probare, nec improbare audeo,
nec quid fuerint secuti scio. <hi>Aug.</hi> Potesne saltem scire
quid tu sequaris, cum hoc nomen enuntias? <hi>Ad.</hi> Hoc
plane possum: nam significare volo, ut eum cum quo
loquor, doceam vel admoneam de re illa, quod eum
doceri vel admoneri oportere arbitror. <hi>Aug.</hi> Quid?
ipsum docere aut admonere, sive doceri aut admoneri,
quod vel tu exhibes commode per hoc nomen,
vel exhibetur tibi; nonne charius quam ipsum
nomen habendum est? <hi>Ad.</hi> Concedo ipsam scientiam,
quae per hoc signum evenit, eidem signo esse anteponendam;
sed non ideo etiam rem ipsam puto.</p>
          </div3>
<div3>
            <head>26.</head>
            <p>
 <hi>Aug.</hi> In illa igitur sententia nostra, quanquam
sit falsum, res omnes signis suis praeponi oportere;
non tamen falsum est, omne quod propter aliud est,
vilius esse quam id propter quod est. Cognitio quippe
coeni, propter quam hoc nomen est institutum, pluris
habenda est ipso nomine, quod eidem coeno praeponendum
esse comperimus. Non enim ob aliud ista
cognitio signo, de quo agimus, antelata est, nisi quia
illud propter hanc, non haec propter illud esse convincitur.
Nam ita cum quidam vorator, ventrisque,
ut ab Apostolo dicitur, cultor <note>(Rom. XVI, 18)</note>, diceret
ideo se vivere, ut vesceretur; non tulit qui audiebat
frugi homo, et, <hi>Quanto,</hi> inquit, <hi>melius ideo vescereris
ut viveres?</hi> quod utique ex eadem ista regula locutus
est. Nam neque alia de causa ille displicuit, nisi
quod vitam suam tam parvipenderet, ut eam duceret
gutturis voluptate viliorem, dicendo se propter epulas
vivere: neque hic ob aliud jure laudatur, nisi quod
in iis duobus quid propter quid fieret, hoc est quid
cui subjectum esset intelligens, cibandum potius ut
vivamus, quam vivendum ut cibemur, admonuit. Similiter
et tu fortasse, et quilibet hominum non imperite
res aestimantium, dicenti cuipiam loquaci amatorique
verborum, Ideo doceo ut loquar, responderetis,
Homo, cur non potius ideo loqueris ut doceas?
Quod si haec vera sunt, sicuti esse cognoscis, vides
profecto quanto verba minoris habenda sint, quam id
propter quod utimur verbis; cum ipse usus verborum
jam sit verbis anteponendus: verba enim sunt ut his
utamur; utimur autem his ad docendum. Quanto est
ergo melius docere quam loqui, tanto melior est quam
verba, locutio. Multo ergo melior doctrina quam
<pb n="1211"/>
verba. Sed cupio audire quid forte contradicendum
putes.</p>
          </div3>
<div3>
            <head>27.</head>
            <p>
 <hi>Ad.</hi> Assentior quidem meliorem quam verba
esse doctrinam; sed utrum adversus istam regulam
qua dicitur, Omne quod propter aliud est, inferius
esse quam id propter quod est, nihil sit quod objici
possit, ignoro. <hi>Aug.</hi> Alias hoc opportunius diligentiusque
tractabimus: nunc illud quod concedis, satis
est ad id quod conficere studeo. Das enim cognitionem
rerum quam signa rerum esse chariorem. Quamobrem
cognitio rerum quae significantur, cognitioni
signorum anteferenda est: an tibi non videtur? <hi>Ad.</hi> 
Num ego cognitionem rerum cognitione signorum, ac
non signis ipsis praestantiorem esse concessi? quare
vereor ut hic tibi assentiar. Quid si enim ut coenum
nomen melius est ea re quam significat; ita et hujus
nominis cognitio cognitioni quoque illius rei est anteponenda,
quamvis ea cognitione sit ipsum nomen inferius?
Quatuor quippe sunt: nomen, et res, cognitio
nominis, et cognitio rei. Sicut ergo primum secundo,
cur non et tertium quarto antecellat? Sed ut non antecellat,
num etiam subjiciendum est?</p>
          </div3>
<div3>
            <head>28.</head>
            <p>
 <hi>Aug.</hi> Mire omnino te video et tenuisse quid
concesseris, et explicasse quid senseris. Sed, ut opinor,
intelligis, hoc trisyllabum nomen, quod sonat
cum dicimus, Vitium, melius esse quam id quod
significat; cum ipsius cognitio nominis multo sit
inferior cognitione vitiorum. Licet itaque constituas
etiam ista quatuor atque consideres, nomen
et rem, cognitionem nominis et cognitionem rei; primum
secundo jure praeponimus. Hoc enim positum
nomen in carmine, cum ait Persius, <hi>Sed stupet hic
vitio <note>(Satyra 3, v. 32)</note>
            </hi>, non modo nihil vitii fecit in
versu, sed nonnihil etiam ornatus dedit: cum tamen
res ipsa quae significatur hoc nomine, in quocumque
inest, cogat esse vitiosum. At non ita et tertium
quarto, sed quartum tertio videmus excellere. Hujus
enim cognitio nominis vilis est prae cognitione vitiorum. <hi>Ad.</hi> 
 Etiamne cum ista cognitio miseriores facit,
censes esse praeferendam? Nam idem Persius omnibus
poenis, quas tyrannorum vel crudelitas excogitavit
vel cupiditas pendit, hanc unam anteponit, qua
cruciantur homines qui vitia quae vitare non possunt,
coguntur agnoscere. <hi>Aug.</hi> Potes hoc modo cognitioni
hujus nominis ipsam quoque virtutum cognitionem
negare praeferendam: quia virtutem videre nec tenere,
supplicium est: quo idem ille satyricus tyranni ut
puniantur optavit <note>(Ibid., v. 35-38)</note>. <hi>Ad.</hi> Deus hanc
avertat amentiam: jam enim intelligo non ipsas cognitiones,
quibus animum imbuit optima omnium
disciplina, esse culpandas; sed eos omnium miserrimos
judicandos, sicut et Persium judicasse arbitror,
qui tali morbo affecti sunt, cui nec tanta medicina
subveniat. <hi>Aug.</hi> Bene intelligis: sed quoquo modo se
habeat Persiana sententia, quid ad nos? Non enim horum
auctoritati subjecti sumus in talibus rebus. Deinde
si qua cognitio cognitioni praeferenda sit, non hic facile
est explicare. Satis habeo quod effectum est,
cognitionem erum quae significantur, etsi non cognitione
<pb n="1212"/>
signorum, ipsis tamen signis esse potiorem.
Quare jam illud magis magisque discutiamus, quale
sit genus rerum quas sine signis monstrari posse dicebamus
per seipsas, ut loqui, ambulare, sedere, jacere,
atque hujusmodi caetera. <hi>Ad.</hi> Jam recolo quid dicas.
</p>
          </div3>
        </div2>

<div2>
          <head>CAPUT X.-- <hi>An quaedam doceri sine signis queant. Res non discuntur per ipsa verba.</hi> </head>
<div3>
            <head>29.</head>
            <p>
 <hi>Aug.</hi> Omniane tibi videntur, quae interrogati
mox agere possumus, sine signo posse monstrari? an
aliquid excipis? <hi>Ad.</hi> Ego vero etiam atque etiam genus
hoc totum considerans, nihil adhuc invenio quod
sine signo valeat doceri, nisi forte locutionem, et si
forte idipsum quispiam quaerat, quid sit docere. Video
enim eum, quidquid post ejus interrogationem fecero
ut discat, ab ea ipsa re non discere quam sibi demonstrari
cupit: nam si me cessantem, ut dictum est,
vel aliud agentem roget quispiam quid sit ambulare,
et ego statim ambulando, eum quod rogavit sine signo
coner docere; unde cavebo ne id tantum putet esse
ambulare, quantum ego ambulavero? quod si putaverit,
decipletur: quisquis enim plus minusve quam
ego ambulaverit, hunc ille ambulasse non arbitrabitur.
Et quod de hoc uno verbo dixi, transit in omnia
quae sine signo monstrari posse consenseram, praeter
duo illa quae excopimus.</p>
          </div3>
<div3>
            <head>30.</head>
            <p>
 <hi>Aug.</hi> Accipio quidem istud: sed nonne tibi videtur
aliud esse loqui, aliud docere? <hi>Ad.</hi> Videtur sane:
nam si esset idem, non doceret quisquam nisi loquens;
cum vero et aliis signis, praeter verba, multa doceamus,
quis de ista differentia dubitaverit? <hi>Aug.</hi> Quid?
docere et significare, nihilne interest? an aliquid differunt? <hi>Ad.</hi> 
 Idem puto esse. <hi>Aug.</hi> Nonne recte dicit,
qui dicit ideo nos significare ut doceamus? <hi>Ad.</hi> Recte
prorsus. <hi>Aug.</hi> Quid, si dicat alius ideo nos docere ut
significemus? nonne facile superiore sententia refelletur? <hi>Ad.</hi> 
 Ita est. <hi>Aug.</hi> Si ergo significamus ut doceamus,
non docemus ut significemus; aliud est docere,
aliud significare. <hi>Ad.</hi> Verum dicis, nec recte
idem esse utrumque respondi. <hi>Aug.</hi> Nunc illud responde,
utrum qui docet quid sit docere, significando id
agat, an aliter. <hi>Ad.</hi> Non video quomodo aliter possit. <hi>Aug.</hi> 
 Falsum est igitur quod paulo ante dixisti, doceri
rem posse sine signis, cum quaeritur quid sit ipsum
docere; quando ne hoc quidem videmus sine significatione
agi posse, cum aliud esse significare, aliud
docere concesseris. Si enim diversa sunt, sicut apparet,
neque hoc nisi per illud ostenditur, non per se
utique ostenditur, sicut tibi visum erat. Quamobrem
nihil adhuc inventum est, quod monstrari per seipsum
queat praeter locutionem, quae inter alia se quoque significat:
quae tamen cum etiam ipsa signum sit,
nondum prorsus exstat quod sine signis doceri posse
videatur. <hi>Ad.</hi> Nihil habeo cur non assentiar.</p>
          </div3>
<div3>
            <head>31.</head>
            <p>
 <hi>Aug.</hi> Confectum est igitur et nihil sine signis
doceri, et cognitionem ipsam signis quibus cognoscimus,
chariorem nobis esse oportere: quamvis non
omnia quae significantur possint signis suis esse potiora. <hi>Ad.</hi> 
 Ita videtur. <hi>Aug.</hi> Quanto tandem circuitu
res tanrilla peracta sit, meministine, quaeso? Nam ex
<pb n="1213"/>
quo inter nos verba jaculamur, quod tam diu fecimus,
haec tria ut invenirentur laboratum est: utrum nihil
sine signis possit doceri; et utrum sint quaedam signa
rebus quas significant praeferenda; et utrum melior
quam signa sit rerum ipsa cognitio. Sed quartum est,
quod breviter abs te vellem cognoscere, utrumnam
ista inventa sic putes, ut jam de his dubitare non
possis. <hi>Ad.</hi> Vellem quidem tantis ambagibus atque
anfractibus esset ad certa perventum; sed et ista rogatio
tua nescio quomodo me sollicitat, et ab assensione
deterret. Videris enim mihi non haec de me
fuisse quaesiturus, nisi haberes quod contradiceres:
et ipsa rerum implicatio totum me inspicere, ac securum
respondere non sinit, verentem ne quid in tantis
involucris lateat, quod acies mentis meae lustrare
non possit. <hi>Aug.</hi> Dubitationem tuam non invitus accipio;
significat enim animum minime temerarium:
quae custodia tranquillitatis est maxima. Nam difficillimum
omnino est non perturbari, cum ea quae prona
et procliva approbatione tenebamus contrariis disputationibus
labefactantur, et quasi extorquentur e manibus.
Quare, ut aequum est bene consideratis perspectisque
rationibus cedere, ita incognita pro cognitis
habere periculosum. Metus est enim ne cum saepe
subruuntur quae firmissime statura et mansura praesumimus,
in tantum odium vel timorem rationis incidamus,
ut ne ipsi quidem perspicuae veritati fides
habenda videatur.</p>
          </div3>
<div3>
            <head>32.</head>
            <p>
 Sed age, nunc expeditius retractemus utrum
recte ista dubitanda putaveris. Nam quaero abs te, si
quisquam ignarus deceptionis avium, quae calamis et
visco affectatur, obviam fieret aucupi, armis quidem
suis instructo, non tamen aucupanti, sed iter agenti,
quo viso premeret gradum, secumque, ut fit, admirans
cogitaret et quaereret quidnam sibi hominis ille vellet
ornatus; auceps autem cum in se videret attentum,
ostentandi se studio cannas expediret, et prope animadversam
aliquam aviculam fistula et accipitre figeret,
subigeret et caperet; nonne illum spectatorem
suum doceret nullo significatu, sed re ipsa, quod ille
scire cupiebat? <hi>Ad.</hi> Metuo ne quid hic tale sit, quale
de illo dixi, qui quaerit quid sit ambulare. Neque enim
video, et hic totum illud aucupium esse monstratum. <hi>Aug.</hi> 
 Facile est hac cura te exuere; addo enim, si
ille ita intelligens esset, ut ex hoc quod vidit, totum
illud genus artis agnosceret: satis est namque ad rem,
et de quibusdam rebus tametsi non omnibus, et
quosdam homines doceri posse sine signo. <hi>Ad.</hi> Hoc
etiam ego possum illi addere; si enim sit bene intelligens,
paucis passibus ambulatione monstrata, totum
quid sit ambulare cognoscet. <hi>Aug.</hi> Facias per me licet,
nec tantum nihil resisto, verum etiam faveo: vides
enim ab utroque nostrum id effici, ut quaedam quidam
doceri sine signis queant, falsumque illud sit quod
nobis paulo ante videbatur, nihil esse omnino quod
sine signis possit ostendi. Jam enim ex his non unum
aliquid aut alterum, sed millia rerum animo occurrunt,
quae nullo signo dato per seipsa monstrentur.
<pb n="1214"/>
Quid enim dubitemus, oro te? Nam ut hominum omittam
innumerabilia spectacula in omnibus theatris sine
signo ipsis rebus exhibentium; solem certe istum lucemque
haec omnia perfundentem atque vestientem,
lunam et caetera sidera, terras et maria, quaeque in
his innumerabiliter gignuntur, nonne per seipsa exhibet
atque ostendit Deus et natura cernentibus?</p>
          </div3>
<div3>
            <head>33.</head>
            <p>
 Quod si diligentius consideremus, fortasse nihil
invenies, quod per sua signa discatur. Cum enim
mihi signum datur, si nescientem me invenit cujus
rei signum sit, docere me nihil potest: si vero scientem,
quid disco per signum? Non enim mihi rem
quam significat ostendit verbum cum lego, <hi>Et saraballae eorum non sunt immutatae <note>(Dan. III, 94)</note>
            </hi>. Nam
si quaedam capitum tegmina nuncupantur hoc nomine,
num ego hoc audito, aut quid sit caput, aut quid
sint tegmina didici? ante ista noveram; neque cum
appellarentur ab aliis, sed cum a me viderentur,
corum est mihi facta notitia. Etenim cum primum
istae duae syllabae, cum dicimus, Caput, aures meas
impulerunt, tam nescivi quid significarent, quam cum
primo audirem legeremve, saraballas. Sed cum saepe
diceretur, Caput, notans atque animadvertens quando
diceretur, reperi vocabulum esse rei quae mihi jam
erat videndo notissima. Quod priusquam reperissem,
tantum mihi sonus erat hoc verbum: signum vero
esse didici, quando cujus rei signum esset inveni;
quam quidem, ut dixi, non significatu, sed aspectu
didiceram. Itaque magis signum re cognita, quam signo
dato ipsa res discitur.</p>
          </div3>
<div3>
            <head>34.</head>
            <p>
 Quod ut apertius intelligas, finge nos primum
nunc audire quod dicitur, caput; et nescientes utrum
vox ista sit tantummodo sonans, an aliquid etiam
significans, quaerere quid sit caput (memento nos non
rei quae significatur, sed ipsius signi velle habere notitiam,
qua caremus profecto, quamdiu cujus signum
est ignoramus): si ergo ita quaerentibus res ipsa digito
demonstretur, hac conspecta discimus signum
quod audieramus tantum, nondum noveramus. In quo
tamen signo cum duo sint, sonus et significatio, sonum
certe non per signum percipimus, sed eo ipso
aure pulsata; significationem autem re, quae significatur,
aspecta. Nam illa intentio digiti significare nihil
aliud potest, quam illud in quod intenditur digitus:
intentus est autem non in signum, sed in membrum
quod caput vocatur. Itaque per illam neque rem possum
<pb n="1215"/>
nosse quam noveram, neque signum in quod
intentus digitus non est. Sed de intentione digiti non
nimis curo; quia ipsius demonstrationis signum mihi
videtur potius, quam rerum aliquarum quae demonstrantur,
sicut adverbium quod, Ecce, dicimus; nam
et cum hoc adverbio digitum solemus intendere, ne
unum demonstrandi signum non sit satis. Et id maxime
tibi nitor persuadere, si potero, per ea signa quae
verba appellantur, nos nihil discere; potius enim, ut
dixi, vim verbi, id est significationem quae latet in
sono, re ipsa quae significatur cognita, discimus, quam
illam tali significatione percipimus.</p>
          </div3>
<div3>
            <head>35.</head>
            <p>
 Et quod dixi de capite, hoc etiam de tegminibus,
deque aliis rebus innumerabilibus dixerim: quas
tamen cum jam noverim, saraballas illas adhuc usque
non novi; quas mihi si gestu quispiam significarit aut
pinxerit, aut aliquid cui similes sunt, ostenderit, non
dicam non me docuerit, quod facile obtinerem, si
paulo amplius loqui vellem; sed dico id quod proximum
est, non verbis docuerit. Quod si eis forte conspectis
cum simul adero me admonuerit, dicens, Ecce
saraballas; discam rem quam nesciebam, non per
verba quae dicta sunt, sed per ejus aspectum, per
quem factum est ut etiam nomen illud quid valeret,
nossem ac tenerem. Non enim cum rem ipsam didici,
verbis alienis credidi, sed oculis meis: illis tamen
fortasse ut attenderem credidi, id est ut aspectu quaererem
quid viderem.
</p>
          </div3>
        </div2>

<div2>
          <head>CAPUT XI.-- <hi>Discimus non verbis foris sonantibus, sed docente intus veritate.</hi> </head>
<div3>
            <head>36.</head>
            <p>
 Hactenus verba valuerunt, quibus ut plurimum
tribuam, admonent tantum ut quaeramus res, non
exhibent ut noverimus. Is me autem aliquid docet,
qui vel oculis, vel ulli corporis sensui, vel ipsi etiam
menti praebet ea quae cognoscere volo. Verbis igitur
nisi verba non discimus, imo sonitum strepitumque
verborum: nam si ea quae signa non sunt, verba esse
non possunt, quamvis jam auditum verbum, nescio
tamen verbum esse, donec quid significet sciam. Rebus
ergo cognitis, verborum quoque cognitio perficitur;
verbis vero auditis, nec verba discuntur. Non
enim ea verba quae novimus, discimus; aut quae non
novimus, didicisse nos possumus confiteri, nisi eorum
significatione percepta, quae non auditione vocum
emissarum, sed rerum significatarum cognitione contingit.
Verissima quippe ratio est, et verissime dicitur,
cum verba proferuntur, aut scire nos quid significent,
aut nescire: si scimus, commemorari potius
quam discere; si autem nescimus, ne commemorari
quidem, sed fortasse ad quaerendum admoneri.</p>
          </div3>
<div3>
            <head>37.</head>
            <p>
 Quod si dixeris, tegmina quidem illa capitum,
quorum nomen sono tantum tenemus, non nos posse
nisi visa cognoscere, neque nomen ipsum plenius nisi
ipsis cognitis nosse: quod tamen de ipsis pueris accepimus,
ut regem ac flammas fide ac religione superaverint,
quas laudes Deo cecinerint, quos honores
ab ipso etiam inimico meruerint, num aliter nisi per
verba didicimus? Respondebo, cuncta quae illis verbis
significata sunt, in nostra notitia jam fuisse. Nam
<pb n="1216"/>
quid sint tres pueri, quid fornax, quid ignis, quid
rex, quid denique illaesi ab igne, caeteraque omnia
jam tenebam quae verba illa significant. Ananias vero,
et Azarias et Misael tam mihi ignoti sunt quam illae
saraballae; nec ad eos cognoscendos haec me nomina
quidquam adjuverunt aut adjuvare jam potuerunt.
Haec autem omnia quae in illa leguntur historia, ita
illo tempore facta esse, ut scripta sunt, credere me
potius quam scire fateor: neque istam differentiam
iidem ipsi quibus credimus nescierunt. Ait enim propheta, <hi>Nisi credideritis, non intelligetis 
 <note>(Isai. VII, 9,
sec. LXX)</note>
            </hi>: quod non dixisset profecto, si nihil distare
judicasset. Quod ergo intelligo, id etiam credo:
at non omne quod credo, etiam intelligo. Omne
autem quod intelligo, scio: non omne quod credo,
scio. Nec ideo nescio quam sit utile credere etiam
multa quae nescio; cui utilitati hanc quoque adjungo
de tribus pueris historiam: quare pleraque rerum
cum scire non possim, quanta tamen utilitate credantur,
scio.</p>
          </div3>
<div3>
            <head>38.</head>
            <p>
 De universis autem quae intelligimus non loquentem
qui personat foris, sed intus ipsi menti praesidentem
consulimus veritatem, verbis fortasse ut
consulamus admoniti. Ille autem qui consulitur, docet,
qui in interiore homine habitare dictus est Christus <note>(Ephes. III, 16, 17)</note>,
id est incommutabilis Dei Virtus
atque sempiterna Sapientia: quam quidem omnis rationalis
anima consulit; sed tantum cuique panditur,
quantum capere propter propriam, sive malam sive
bonam voluntatem potest. Et si quando fallitur, non
fit vitio consultae veritatis, ut neque hujus, quae foris
est, lucis vitium est, quod corporei oculi saepe falluntur:
quam lucem de rebus visibilibus consuli fatemur,
ut eas nobis quantum cernere valemus,
ostendat.
</p>
          </div3>
        </div2>

<div2>
          <head>CAPUT XII.-- <hi>Christus veritas intus docet.</hi> </head>
<div3>
            <head>39.</head>
            <p>
 Quod si et de coloribus lucem, et de caeteris
quae per corpus sentimus, elementa hujus mundi eademque
corpora quae sentimus, sensusque ipsos quibus
tanquam interpretibus ad talia noscenda mens
utitur; de his autem quae intelliguntur, interiorem veritatem
ratione consulimus: quid dici potest unde clareat,
verbis nos aliquid discere praeter ipsum qui aures
percutit sonum? Namque omnia quae percipimus,
aut sensu corporis, aut mente percipimus. Illa sensibilia,
haec intelligibilia; sive, ut more auctorum nostrorum
loquar, illa carnalia, haec spiritualia nominamus.
De illis dum interrogamur, respondemus, si
praesto sunt ea quae sentimus; velut cum a nobis
quaeritur intuentibus lunam novam, qualis aut ubi sit.
Hic ille qui interrogat, si non videt, credit verbis, et
saepe non credit: discit autem nullo modo, nisi et
ipse quod dicitur videat; ubi jam non verbis quae sonuerunt,
sed rebus ipsis et sensibus discit. Nam verba
eadem sonant videnti, quae non videnti etiam sonuerunt.
Cum vero non de iis quae coram sentimus, sed
de his quae aliquando sensimus quaeritur; non jam res
ipsas, sed imagines ab iis impressas memoriaeque
mandatas loquimur: quae omnino quomodo vera dicamus,
<pb n="1217"/>
cum falsa intueamur, ignoro; nisi quia non
nos ea videre ac sentire, sed vidisse ac sensisse narramus.
Ita illas imagines in memoriae penetralibus
rerum ante sensarum quaedam documenta gestamus,
quae animo contemplantes bona conscientia non mentimur
cum loquimur: sed nobis sunt ista documenta;
is enim qui audit, si ea sensit atque adfuit, non discit
meis verbis, sed recognoscit ablatis secum et
ipse imaginibus: si autem illa non sensit, quis non
eum credere potius verbis quam discere intelligat?</p>
          </div3>
<div3>
            <head>40.</head>
            <p>
 Cum vero de iis agitur quae mente conspicimus,
id est intellectu atque ratione, ea quidem loquimur
quae praesentia contuemur in illa interiore luce veritatis,
qua ipse qui dicitur homo interior, illustratur et
fruitur: sed tunc quoque noster auditor, si et ipse
illa secreto ac simplici oculo videt; novit quod dico
sua contemplatione, non verbis meis. Ergo ne hunc
quidem doceo vera dicens, vera intuentem; docetur
enim non verbis meis, sed ipsis rebus, Deo intus pandente,
manifestis: itaque de his etiam interrogatus
respondere posset. Quid autem absurdius quam eum
putare locutione mea doceri, qui posset, antequam loquerer,
ea ipsa interrogatus exponere? Nam quod
saepe contingit, ut interrogatus aliquid neget, atque
ad id fatendum aliis interrogationibus urgeatur, fit
hoc imbecillitate cernentis, qui de re tota illam lucem
consulere non potest: quod ut partibus faciat, admonetur,
cum de iisdem istis partibus interrogatur, quibus
illa summa constat, quam totam cernere non
valebat. Quo si verbis perducitur ejus qui interrogat,
non tamen docentibus verbis, sed eo modo inquirentibus,
quo modo est ille a quo quaeritur, intus discere
idoneus; velut si abs te quaererem hoc ipsum quod
agitur, utrumnam verbis doceri nihil possit, et absurdum
tibi primo videretur non valenti totum conspicere:
sic ergo quaerere oportuit, ut tuae sese vires
habent ad audiendum illum intus magistrum, ut dicerem,
Ea quae me loquente vera esse confiteris, et
certus es, et te illa nosse confirmas, unde didicisti?
responderes fortasse quod ego docuissem. Tum ego
subnecterem: Quid si me hominem volantem vidisse
dicerem, itane te certum verba mea redderent, quemadmodum
si audires sapientes homines stultis esse
meliores? Negares profecto et responderes, illud te non
credere, aut etiamsi crederes ignorare, hoc autem
certissime scire. Ex hoc jam nimirum intelligeres,
neque in illo quod me affirmante ignorares, neque in
hoc quod optime scires, aliquid te didicisse verbis
meis; quandoquidem etiam interrogatus de singulis,
et illud ignotum, et hoc tibi notum esse jurares. Tum
vero totum illud quod negaveras fatereris, cum haec
ex quibus constat, clara et certa esse cognosceres;
omnia scilicet quae loquimur, aut ignorare auditorem
utrum vera sint, aut falsa esse non ignorare, aut
scire vera esse. Horum trium in primo aut credere,
aut opinari, aut dubitare; in secundo adversari
atque renuere; in tertio attestari: nusquam igitur
discere. Quia et ille qui post verba nostra rem
<pb n="1218"/>
nescit, et qui se falsa novit audisse, et qui posset interrogatus
eadem respondere quae dicta sunt, nihil
verbis meis didicisse convincitur.
</p>
          </div3>
        </div2>

<div2>
          <head>CAPUT XIII.-- <hi>Verborum vi ne quidem animus loquentis aperitur.</hi> </head>
<div3>
            <head>41.</head>
            <p>
 Quamobrem in iis etiam quae mente cernuntur,
frustra cernentis loquelas audit quisquis ea cernere
non potest, nisi quia talia quamdiu ignorantur utile
est credere: quisquis autem cernere potest, intus est
discipulus veritatis, foris judex loquentis, vel potius
ipsius locutionis. Nam plerumque scit illa quae dicta
sunt, eo ipso nesciente quae dixit; veluti si quisquam
Epicureis credens et mortalem animam putans, eas
rationes quae de immortalitate ejus a prudentioribus
tractatae sunt, eloquatur, illo audiente qui spiritualia
contueri potest; judicat iste eum vera dicere: at ille
qui dicit, utrum vera dicat ignorat, imo etiam falsissima
existimat: num igitur putandus est ea docere
quae nescit? Atqui iisdem verbis utitur, quibus uti
etiam sciens posset.</p>
          </div3>
<div3>
            <head>42.</head>
            <p>
 Quare jam ne hoc quidem relinquitur verbis, ut
his saltem loquentis animus indicetur; si quidem incertum
est utrum ea quae loquitur, sciat. Adde mentientes
atque fallentes, per quos facile intelligas non
modo non aperiri, verum etiam occultari animum verbis.
Nam nullo modo ambigo id conari verba veracium,
et quodammodo profiteri, ut animus loquentis
appareat; quod obtinerent omnibus concedentibus, si
loqui mentientibus non liceret. Quanquam saepe experti
fuerimus, et in nobis et in aliis, non earum rerum
quae cogitantur, verba proferri: quod duobus
modis posse accidere video, cum aut sermo memoriae
mandatus et saepe decursus, alia cogitandis ore funditur;
quod nobis cum hymnum canimus saepe contingit:
aut cum alia pro aliis verba praeter voluntatem
nostram linguae ipsius errore prosiliunt; nam hic
quoque non earum rerum signa quas in animo habemus,
audiuntur. Nam mentientes quidem cogitant
etiam de iis rebus quas loquuntur, ut tametsi nesciamus
an verum dicant, sciamus tamen eos in animo
habere quod dicunt, si non eis aliquid duorum quae
dixi accidat: quae si quis et interdum accidere contendit,
et cum accidit apparere, quanquam saepe occultum
est, et saepe me fefellit audientem, non resisto.</p>
          </div3>
<div3>
            <head>43.</head>
            <p>
 Sed his accidit aliud genus, sane late patens,
et semen innumerabilium dissensionum atque certaminum:
cum ille qui loquitur, eadem quidem significat
quae cogitat, sed plerumque tantum sibi et aliis
quibusdam; ei vero cui loquitur et item aliis nonnullis,
non idem significat. Dixerit enim aliquis audientibus
nobis, ab aliquibus belluis hominem virtute
superari; nos illico ferre non possumus, et hanc tam
falsam pestiferamque sententiam magna intentione
refellimus: cum ille fortasse virtutem, vires corporis
vocet, et hoc nomine id quod cogitavit enuntiet, nec
mentiatur, nec erret in rebus, nec aliud aliquid volvens
animo, mandata memoriae verba contexit, nec
linguae lapsu aliud quam volvebat sonet; sed tantummodo
rem quam cogitat, alio quam nos nomine appellat:
<pb n="1219"/>
de qua illi statim assentiremur, si ejus cogitationem
possemus inspicere, quam verbis jam prolatis
explicataque sententia sua, nondum nobis pandere
valuit. Huic errori definitionem mederi posse dicunt,
ut in hac quaestione si definiret quid sit virtus; eluceret,
aiunt, non de re, sed de verbo esse controversiam:
quod ut concedam ita esse, quotusquisque
bonus definitor inveniri potest? et tamen adversus
disciplinam definiendi multa disputata sunt; quae neque
hoc loco tractare opportunum est, nec usquequaque
a me probantur.</p>
          </div3>
<div3>
            <head>44.</head>
            <p>
 Omitto quod multa non bene audimus, et quasi
de auditis diu multumque contendimus; velut tu nuper
verbo quodam punico, cum ego misericordiam
dixissem, pietatem significari te audisse dicebas ab
eis quibus haec lingua magis nota esset: ego autem
resistens, quid acceperis tibi omnino excidisse asserebam;
visus enim mihi eras non pietatem dixisse,
sed fidem, cum et conjunctissimus mihi assideres,
et nullo modo haec duo nomina similitudine soni aurem
decipiant. Diu te tamen arbitratus sum nescire
quid tibi dictum sit, cum ego nescirem quid dixeris:
nam si te bene audissem, nequaquam mihi videretur
absurdum pietatem et misericordiam uno vocabulo
punice vocari. Haec plerumque accidunt; sed ea, ut
dixi, omittamus, ne calumniam verbis de audientis
negligentia, vel etiam de surditate hominum videar
commovere: illa magis angunt quae superius enumeravi,
ubi verbis liquidissime aure perceptis et latinis
non valemus, cum ejusdem linguae simus, loquentium
cogitata cognoscere.</p>
          </div3>
<div3>
            <head>45.</head>
            <p>
 Sed ecce jam remitto et concedo, cum verba
ejus auditu cui nota sunt, accepta fuerint, posse
illi esse notum de iis rebus quas significant, loquentem
cogitavisse: num ideo etiam quod nunc quaeritur,
utrum vera dixerit, discit?
</p>
          </div3>
        </div2>

<div2>
          <head>CAPUT XIV.-- <hi>Christus intus docet, homo verbis foris admonet.</hi> </head>
<p>Num hoc magistri profitentur, ut cogitata eorum,
ac non ipsae disciplinae quas loquendo se tradere putant,
percipiantur atque teneantur? Nam quis tam
stulte curiosus est, qui filium suum mittat in scholam,
ut quid magister cogitet discat? At istas omnes
disciplinas quas se docere profitentur, ipsiusque virtutis
atque sapientiae, cum verbis explicaverint; tum
<pb n="1220"/>
illi qui discipuli vocantur, utrum vera dicta sint, apud
semetipsos considerant, interiorem scilicet illam veritatem
pro viribus intuentes. Tunc ergo discunt: et
cum vera dicta esse intus invenerint, laudant, nescientes
non se doctores potius laudare quam doctos;
si tamen et illi quod loquuntur sciunt. Falluntur autem
homines, ut eos qui non sunt magistros vocent,
quia plerumque inter tempus locutionis et tempus cognitionis,
nulla mora interponitur; et quoniam post
admonitionem sermocinantis cito intus discunt, foris
se ab eo qui admonuit, didicisse arbitrantur.</p>
<div3>
            <head>46.</head>
            <p>
 Sed de tota utilitate verborum, quae si bene
consideretur non parva est, alias, si Deus siverit,
requiremus. Nunc enim ne plus eis quam oportet
tribueremus, admonui te; ut jam non crederemus
tantum, sed etiam intelligere inciperemus quam vere
scriptum sit auctoritate divina, ne nobis quemquam
magistrum dicamus in terris, quod unus omnium
magister in coelis sit <note>(Matth. XXIII, 8-10)</note>. Quid sit
autem in coelis, docebit ipse a quo etiam per homines
signis admonemur et foris, ut ad eum intro
conversi erudiamur: quem diligere ac nosse beata
vita est, quam se omnes clamant quaerere, pauci autem
sunt qui eam vere se invenisse laetentur. Sed jam
mihi dicas velim, quid de hoc toto meo sermone
sentias. Si enim vera esse quae dicta sunt nosti, etiam
de singulis sententiis interrogatus ea te scire dixisses:
vides ergo a quo ista didiceris; neque enim a me, cui
roganti omnia responderes. Si autem vera esse non
nosti, nec ego nec ille te docuit: sed ego, quia
nunquam possum docere; ille, quia tu adhuc non
potes discere. <hi>Ad.</hi> Ego vero didici admonitione verborum
tuorum, nihil aliud verbis quam admoneri hominem
ut discat, et perparum esse quod per locutionem
aliquanta cogitatio loquentis apparet: utrum
autem vera dicantur, eum docere solum, qui se intus
habitare, cum foris loqueretur, admonuit; quem
jam, favente ipso, tanto ardentius diligam, quanto
ero in discendo provectior. Verumtamen huic orationi
tuae, qua perpetua usus es, ob hoc habeo
maxime gratiam, quod omnia quae contradicere paratus
eram, praeoccupavit atque dissolvit; nihilque
omnino abs te derelictum est, quod me dubium faciebat,
de quo non ita mihi responderet secretum
illud oraculum, ut tuis verbis asserebatur.

</p>
          </div3>
        </div2>
      </div1>
</body>
  </text>
</TEI>