<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De dono perseverantiae</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 45</title>
           <idno>AugHip.DeDoPe</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>De dono perseverantiae</head>

<p>Prima parte libri probat perseverantiam illam, qua in Christo perseveratur usque in finem, esse donum Dei. Hoc enim a
Deo irrisorie peti, si a Deo dari non creditur. Porro dominica oratione nihil pene aliud posci quam perseverantiam juxta
Cypriani martyris expositionem: qua quidem expositione ipsi gratiae inimici convicti sunt antequam nati. Perseverandi
gratiam non secundum accipientium merita, sed aliis Dei misericordia dari, aliis justo ejus judicio non dari docet. Cur ex
adultis ille potius quam iste vocetur, quemadmodum et ex duobus parvulis cur iste assumatur, ille relinquatur, inscrutabile.
Inscrutabilius vero, cur ex duobus piis, huic perseverare donetur, non illi: sed illud tamen certissimum, hunc esse
ex praedestinatis, illum non esse. Praedestinationis mysterium dominicis verbis de Tyriis et Sidoniis, si eadem apud illos
quae apud Chorozain signa facta essent, poenitentiam acturis, monstrari observat. Exemplum parvulorum ad praedestinationis
et gratiae in majoribus veritatem firmandam valere ostendit: atque ad locum libri sui de Libero Arbitrio tertii ab
adversariis male huc allatum respondet. Altera postea operis hujus parte refellit quod illi aiunt, Praedestinationis definitionem
utilitati exhortationis et correptionis adversam. Asserit contra praedestinationem utiliter praedicari, ut homo
non in se ipso, sed in Domino glorietur. Quae autem ab illis adversus praedestinationem objectantur, eadem non absimiliter
vel adversus Dei praescientiam, vel adversus gratiam illam, quam ad caetera bona (excepto initio fidei et perseverantiae
perfectione) necessariam esse consentiunt, posse torqueri. Praedestinationem quippe sanctorum nihil aliud esse
quam praescientiam et praeparationem beneficiorum Dei, quibus certissime liberantur, quicumque liberantur. Verum praedestinationem
congrua ratione praedicari jubet, ac non eo modo ut apud imperitam multitudinem redargui ipsa sua praedicatione
videatur. Postremo illustrissimum praedestinationis exemplum nobis positum ob oculos Dominum Jesum commendat.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 Jam de perseverantia diligentius
disputandum est: nam et in priore libro, cum
ageremus de initio fidei, etiam de hac aliqua diximus.
Asserimus ergo donum Dei esse perseverantiam
qua usque in finem perseveratur in Christo. Finem
autem dico, quo vita ista finitur, in qua tantummodo
periculum est ne cadatur. Itaque utrum quisque hoc
munus acceperit, quamdiu hanc vitam ducit, incertum
<pb n="0994"/>
est. Si enim priusquam moriatur cadat, non perseverasse
utique dicitur, et verissime dicitur. Quomodo
ergo perseverantiam, qui non perseveravit,
accepisse vel habuisse dicendus est? Nam si habeat
aliquis continentiam, et ab ea decidat atque incontinens
fiat, si justitiam similiter, si patientiam, si ipsam
fidem, recte dicitur habuisse et non habere: continens
enim fuit, vel justus fuit, vel patiens, vel fidelis
<pb n="0995"/>
fuit, quamdiu fuit; cum vero esse destitit, non est
quod fuit: qui vero non perseveraverit, quomodo
perseverans fuit; cum perseverando quisque ostendat
se perseverantem, quod iste non fecit? Sed ne
quisquam reluctetur et dicat, Si ex quo fidelis quisque
factus est, vixit, verbi gratia, decem annos, et
eorum medio tempore a fide lapsus est, nonne quinque
annos perseveravit? Non contendo de verbis, si
et illa perseverantia putatur esse dicenda, tanquam
temporis sui: hanc certe de qua nunc agimus perseverantiam,
qua in Christo perseveratur usque in finem,
nullo modo habuisse dicendus est, qui non perseveraverit
usque in finem; potiusque hanc habuit
unius anni fidelis, et quantum infra cogitari potest,
si donec moreretur fideliter vixit, quam multorum
annorum, si exiguum temporis ante mortem a fidei
stabilitate defecit.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 Quo constituto, videamus utrum
haec perseverantia, de qua dictum est, <hi>Qui perseveraverit
usque in finem, hic salvus erit <note>(Matth. X, 22)</note>
            </hi>,
donum sit Dei. Quod si non sit, quomodo verum est
quod Apostolus ait, <hi>Vobis donatum est pro Christo,
non solum ut credatis in eum, verum etiam ut patiamini
pro eo <note>(Philipp. I, 29)</note>
            </hi>? Horum quippe unum pertinet
ad initium, alterum ad finem: utrumque tamen est
Dei donum, quia utrumque dictum est esse donatum,
sicut et superius jam diximus. Quod enim est initium
verius christiano, quam credere in Christum? Quis
finis melior est, quam pati pro Christo? Sed quod
ad id pertinet ut credatur in Christum, qualiscumque
inventa est contradictio, ut donum Dei non initium,
sed augmentum fidei diceretur: cui opinioni donante
Domino satis superque respondimus. Quid autem
dici potest, cur perseverantia usque in finem non
donetur in Christo, cui donatur pati pro Christo,
aut, ut expressius eloquar, cui donatur mori pro
Christo? Nam et Petrus apostolus donum Dei hoc esse
demonstrans: <hi>Melius est,</hi> inquit, <hi>bene facientes, si velit
voluntas Dei, pati, quam male facientes <note>(I Petr. III,
17)</note>
            </hi>. Cum dicit, <hi>si velit voluntas Dei:</hi> ostendit hoc divinitus
donari, nec omnibus sanctis, ut pro Christo
patiantur. Neque enim quos non vult voluntas Dei
pervenire ad experientiam gloriamque passionis, non
perveniunt ad regnum Dei, si perseveraverint in
Christo usque in finem. Sed quis dicat, istis non donari
hanc perseverantiam, qui aegritudine corporis vel
quocumque casu moriuntur in Christo; cum longe
difficilior donetur illis, a quibus suscipitur et mors
ipsa pro Christo? Multo quippe difficilius perseveratur,
ubi hoc agit qui persequitur ne perseveretur, et
propterea usque ad mortem sustinetur ut perseveretur.
Illam proinde difficilius perseverantiam, istam facilius
est habere: sed cui nihil difficile est, facile est
utramque donare. Hanc enim promisit Deus, dicens:
<pb n="0996"/> <hi>Timorem meum dabo in cor eorum, ut a me non recedant <note>(Jerem. XXXII, 40)</note>
            </hi>.
Quod quid est aliud, quam,
Talis ac tantus erit timor meus, quem dabo in cor
eorum, ut mihi perseveranter adhaereant?</p>
          </div3>
<div3>
            <head>3.</head>
            <p>
 Cur autem perseverantia ista poscitur a Deo, si
non datur a Deo? An et ista irrisoria petitio est, cum
id ab eo petitur quod scitur non ipsum dare, sed ipso
non dante esse in hominis potestate; sicut irrisoria
est etiam illa actio gratiarum, si ex hoc gratiae
aguntur Deo, quod non donavit ipse, nec fecit? Sed
quod ibi dixi <note>(In libro superiore, n. 39)</note>, hoc et hic
dico. <hi>Nolite errare,</hi> inquit Apostolus; <hi>Deus non irridetur <note>(Galat. VI, 7)</note>
            </hi>.
O homo, non verborum tuorum
tantum, verum etiam cogitationum testis est Deus:
si aliquid a tanto divite veraciter ac fideliter poscis;
ab illo, a quo poscis, te accipere crede quod poscis.
Noli eum labiis honorare, et super eum corde te
extollere, credens a te ipso tibi esse, quod ab illo
te fingis orare. An ab illo perseverantia ista forte
non poscitur? Jam hoc qui dicit, non meis disputationibus
refellendus, sed sanctorum orationibus onerandus
est. An vero quisquam eorum est, qui non
sibi poscat a Deo ut perseveret in eo; cum ipsa oratione
 quae Dominica nuncupatur, quia eam Dominus
docuit, quando oratur a sanctis, nihil pene aliud quam
perseverantia posci intelligatur?</p>
          </div3>
<div3>
            <head>4.</head>
            <p>
 Legite aliquanto intentius ejus expositionem in
beati Cypriani martyris libro, quem de hac re condidit,
cujus est titulus, De Dominica Oratione: et videte
ante quot annos, contra ea quae futura erant Pelagianorum
venena, quale sit antidotum praeparatum.
Nam tria sunt, ut scitis, quae maxime adversus eos
catholica defendit Ecclesia: quorum est unum, gratiam
Dei non secundum merita nostra dari; quoniam
Dei dona sunt, et Dei gratia conferuntur etiam merita
universa justorum: alterum est, in quantacumque
justitia, sine qualibuscumque peccatis in hoc corruptibili
corpore neminem vivere: tertium est, obnoxium
nasci hominem peccato primi hominis, et vinculo
damnationis obstrictum, nisi reatus, qui generatione
contrahitur, regeneratione solvatur. Horum
trium hoc, quod loco ultimo posui, solum non tractatur
in supradicto gloriosi martyris libro: de duobus
vero caeteris tanta illic perspicuitate disseritur,
ut supradicti haeretici, novi inimici gratiae Christi,
longe ante reperiantur convicti esse quam nati. In his
ergo meritis sanctorum, quae nulla nisi Dei dona sunt,
etiam perseverantiam donum Dei esse sic loquitur. <hi>Dicimus,</hi> 
 inquit, <hi>Sanctificetur nomen tuum: non quod
optemus Deo, ut sanctificetur orationibus nostris; sed
quod petamus ab eo, ut nomen ejus sanctificetur in nobis.
Caeterum a quo Deus sanctificatur, qui ipse sanctificat?
Sed quia ipse dixit,  « Sancti estote, quoniam et ego sanctus sum</hi> 
 »  <note>(Levit. XIX, 2)</note>; <hi>id petimus et rogamus,
<pb n="0997"/>
ut qui in Baptismo sanctificati sumus, in eo quod esse
coepimus perseveremus.</hi> Et paulo post de hac ipsa re
adhuc disputans, et docens nos perseverantiam petere
a Domino; quod nullo modo recte ac veraciter faceret,
nisi ejus donum et hoc esset: <hi>Haec,</hi> inquit, <hi>sanctificatio
ut in nobis permaneat oramus: et quia Dominus
et judex noster sanato a se et vivificato comminatur
non delinquere, ne quid ei deterius fiat <note>(Joan. V,
14)</note>
            </hi>: <hi>hanc continuis orationibus precem facimus, hoc
diebus et noctibus postulamus, ut sanctificatio et vivificatio
quae de Dei gratia sumitur, ipsius protectione servetur.</hi> 
In sanctificatione igitur perseverantiam, hoc
est, ut in sanctificatione perseveremus, nos ab eo
petere iste doctor intelligit, cum sanctificati dicimus, <hi>Sanctificetur nomen tuum.</hi> 
 Quid est enim aliud petere
quod accepimus, nisi ut id quoque nobis praestetur,
ne habere desinamus? Sicut ergo sanctus, cum Deum
rogat ut sanctus sit, id utique rogat ut sanctus esse
permaneat: ita utique et castus, cum rogat ut castus
sit; continens, ut continens sit; justus, ut justus;
pius, ut pius; et caetera, quae contra Pelagianos dona
Dei esse defendimus: hoc sine dubio petunt, ut in eis
perseverent bonis, quae se accepisse noverunt. Quod
si accipiunt, profecto et ipsam perseverantiam magnum
Dei donum, quo caetera dona ejus conservantur,
accipiunt.</p>
          </div3>
<div3>
            <head>5.</head>
            <p>
 Quid? cum dicimus, <hi>Veniat regnum tuum;</hi> num
aliud poscimus, nisi ut veniat et nobis, quod esse
venturum non dubitamus omnibus sanctis? Ergo et
hic, qui jam sancti sunt, quid orant, nisi ut in ea
sanctitate quae illis data est perseverent? Neque enim
aliter eis veniet regnum Dei, quod non aliis, sed his qui
perseverant usque in finem, certum est esse venturum.
</p>
          </div3>
        </div2>

<div2>
          <head>CAPUT III.</head>
<div3>
            <head>6.</head>
            <p>
 Tertia petitio est, <hi>Fiat voluntas
tua in coelo et in terra;</hi> vel, quod in plerisque codicibus
legitur, magisque ab orantibus frequentatur, <hi>sicut
in coelo et in terra:</hi> quod plerique intelligunt, Sicut
sancti Angeli , et nos faciamus voluntatem tuam.
Vult autem ille doctor et martyr, coelum et terram
intelligi spiritum et carnem, et hoc nos orare, ut voluntatem
Dei re utraque concordante faciamus. Vidit
in his verbis et alterum sensum sanissimae fidei congruentem,
de quo jam supra locuti sumus: ut scilicet
pro infidelibus qui sunt adhuc terra, terrenum tantum
hominem prima nativitate portantes, orare intelligantur
fideles, qui coelesti homine induti, non immerito
coeli nomine nuncupantur. Ubi evidenter
ostendit, et initium fidei esse donum Dei, quando
non tantum pro fidelibus ut augeatur in eis vel perseveret
fides, verum etiam pro infidelibus ut habere
incipiant eam quam penitus non habebant, et contra
quam corda insuper inimica gestabant, sancta orat
Ecclesia. Verum nunc non de initio fidei, de quo in
superiore libro multa jam diximus; sed de illa quae
habenda est usque in finem perseverantia disputamus,
<pb n="0998"/>
quam petunt utique etiam sancti qui faciunt
voluntatem Dei, dicentes in Oratione, <hi>Fiat voluntas
tua.</hi> Cum enim jam facta sit in eis, cur ut fiat adhuc
petunt, nisi ut perseverent in eo quod esse coeperunt?
Quamvis hic dici possit, non petere sanctos, ut voluntas
Dei fiat in coelo; sed ut fiat in terra sicut in
coelo: ut terra scilicet imitetur coelum, id est, ut
homo angelum, vel infidelis fidelem: ac per hoc id
sanctos poscere, ut sit quod nondum est, non ut perseveret
quod est. Quantalibet enim homines sanctitate
praepolleant, nondum sunt aequales Angelis Dei: nondum
ergo sicut in coelo in eis fit voluntas Dei. Quod
si ita est, in ea quidem parte qua optamus ut homines
ex infidelibus fiant fideles, non perseverantia,
sed initium videtur optari: in ea vero qua optamus
ut homines in facienda voluntate Dei aequentur Angelis
Dei, cum hoc orant sancti, perseverantiam demonstrantur
orare; quoniam nemo pervenit ad illam
summam, quae in regno est, beatitudinem, nisi in
ea sanctitate quam sumpsit in terra, perseveraverit
usque in finem.
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 Quarta petitio est, <hi>Panem nostrum
quotidianum da nobis hodie.</hi> Ubi beatus Cyprianus
ostendit quomodo et hic intelligatur perseverantia
postulari. Ait quippe inter caetera:  « Hunc autem
panem dari nobis quotidie postulamus, ne qui in
Christo sumus, et Eucharistiam quotidie ad cibum
salutis accipimus, intercedente aliquo graviore delicto,
dum abstenti et non communicantes a coelesti
pane prohibemur, a Christi corpore separemur. » 
Haec verba sancti hominis Dei, perseverantiam prorsus
a Domino sanctos indicant poscere, quando hac intentione
dicunt, <hi>Panem nostrum quotidianum da nobis
hodie;</hi> ne a Christi corpore separentur, sed in ea sanctitate
permaneant, qua nullum quo inde separari
mereantur, crimen admittant.
</p>
          </div3>
        </div2>

<div2>
          <head>CAPUT V.</head>
<div3>
            <head>8.</head>
            <p>
 Quinto orationis loco dicimus, <hi>Dimitte nobis debita nostra, sicut et nos dimittimus debitoribus
nostris.</hi> 
 In qua sola petitione non invenitur
posci perseverantia. Praeterita enim sunt peccata,
quae nobis ut dimittantur oramus: perseverantia vero
quae in aeternum salvos facit, tempori quidem hujus
vitae, non tamen peracto, sed ei quod usque ad ejus
finem restat, est necessaria. Operae pretium est tamen
paulisper intueri, quomodo et in hac petitione jam
tunc lingua Cypriani, tanquam telo invictissimo veritatis,
longe postea futuri confodiebantur haeretici.
Etiam hoc enim Pelagiani audent dicere, hominem
justum in hac vita nullum habere omnino peccatum,
et in talibus hominibus esse jam praesenti tempore
Ecclesiam non habentem maculam, aut rugam, aut aliquid
ejusmodi <note>(Ephes. V, 27)</note>, quae una et sola sponsa
sit Christi: tanquam sponsa ejus non sit, quae per universam
terram quod ab eo didicit, dicit, <hi>Dimitte nobis
debita nostra.</hi> Sed attendite quomodo istos gloriosissimus
Cyprianus interimat. Cum enim locum ipsum dominicae
orationis exponeret, ait inter caetera:  « Quam
necessarie autem, quam providenter et salubriter
<pb n="0999"/>
admonemur quod peccatores sumus, qui pro peccatis
rogare compellimur: ut dum indulgentia de Deo petitur,
conscientiae suae animus recordetur. Ne quis
sibi quasi innocens placeat, et se extollendo plus
pereat, instruitur et docetur se peccare quotidie, dum
quotidie pro peccatis jubetur orare. Sic denique et
Joannes in Epistola sua ponens dixit, <hi>Si dixerimus
quia peccatum non habemus, nos ipsos decipimus, et
veritas in nobis non est</hi> »  <note>(I Joan. I, 8)</note>: et caetera quae
hic inserere longum est.</p>
          </div3>
<div3>
            <head>9.</head>
            <p>
 Jam vero cum dicunt sancti, <hi>Ne nos inferas in
tentationem, sed libera nos a malo <note>(Matth. VI, 9-13)</note>
            </hi>;
quid aliud quam ut in sanctitate perseverent, precantur?
Nam profecto concesso sibi isto Dei dono,
quod esse Dei donum, cum ab illo poscitur, satis
aperteque monstratur: isto ergo concesso sibi dono
Dei, ne inferantur in tentationem, nemo sanctorum
non tenet usque in finem perseverantiam sanctitatis.
Neque enim quisquam in proposito christiano perseverare
desistit, nisi in tentationem primitus inferatur.
Si ergo concedatur ei quod orat, ut non inferatur;
utique in sanctificatione, quam Deo donante
percepit, Deo donante persistit.
</p>
          </div3>
        </div2>

<div2>
          <head>CAPUT VI.</head>
<div3>
            <head>10.</head>
            <p>
 « Sed nolunt, »  ut scribitis,  « isti
fratres, ita hanc perseverantiam praedicari, ut non
vel suppliciter emereri, vel amitti contumaciter possit » <note>(Supra, in Epistola Hilarii, n. 3, col. 949-950)</note>.
Ubi
quid dicant, parum diligenter attendunt. De illa enim
perseverantia loquimur, qua perseveratur usque in
finem: quae si data est, perseveratum est usque in
finem; si autem non est perseveratum usque in finem,
non est data; quod jam et superius satis egimus <note>(Supra, n. 1)</note>.
Non itaque dicant homines, perseverantiam
cuiquam datam usque in finem, nisi cum
ipse venerit finis, et perseverasse, cui data est, repertus
fuerit usque in finem. Dicimus quippe castum
quem novimus castum, sive sit, sive non sit in eadem
castitate mansurus; et si quid aliud divini muneris
habeat, quod teneri et amitti potest, dicimus eum
habere quamdiucumque habet; et si amiserit, dicimus
habuisse: perseverantiam vero usque in finem,
quoniam non habet quisquam, nisi qui perseverat
usque in finem; multi eam possunt habere, nullus
amittere. Neque enim metuendum est, ne forte cum
perseveraverit homo usque in finem, aliqua in eo
mala voluntas oriatur, ne perseveret usque in finem.
Hoc ergo Dei donum suppliciter emereri potest: sed
cum datum fuerit, amitti contumaciter non potest.
Cum enim perseveraverit quisque usque in finem,
neque hoc donum potest amittere, nec alia quae poterat
ante finem. Quomodo igitur potest amitti, per
quod fit ut non amittatur etiam quod posset amitti?</p>
          </div3>
<div3>
            <head>11.</head>
            <p>
 Sed ne forte dicatur, usque in finem perseverantiam
non amitti quidem, cum data fuerit, id est,
cum perseveratum fuerit usque in finem: sed tunc
amitti quodam modo, quando agit homo per contumaciam,
<pb n="1000"/>
ut ad eam pervenire non possit: sicut dicimus
hominem, qui non perseveraverit usque in finem,
amisisse vitam aeternam, vel regnum Dei; non quod
jam acceperat et habebat, sed quod acciperet et haberet,
si perseverasset: verborum controversias auferamus,
et nonnulla etiam quae non habentur, sed
habenda sperantur, posse dicamus amitti. Dicat mihi
quisquis audet, utrum Deus dare non possit, quod a
se posci imperavit. Hoc certe qui sapit, non dico desipit,
sed insanit. Imperavit autem Deus, ut ei sancti
ejus dicant orantes, <hi>Ne inferas nos in tentationem.</hi> 
Quisquis igitur exauditur hoc poscens, non infertur
in contumaciae tentationem, qua possit vel dignus sit
perseverantiam sanctitatis amittere.</p>
          </div3>
<div3>
            <head>12.</head>
            <p>
 At enim,  « voluntate sua quisque deserit
Deum, ut merito deseratur a Deo. »  Quis hoc negaverit?
Sed ideo petimus ne inferamur in tentationem,
ut hoc non fiat. Et si exaudimur, utique non fit;
quia Deus non permittit ut fiat. Nihil enim fit, nisi
quod aut ipse facit, aut fieri ipse permittit. Potens
ergo est, et a malo in bonum flectere voluntates, et
in lapsum pronas convertere, ac dirigere in sibi placitum
gressum. Cui non frustra dicitur, <hi>Deus, tu
convertens vivificabis nos <note>(Psal. LXXXIV, 7)</note>
            </hi>: non frustra
dicitur, <hi>Ne des ad movendum pedem meum <note>(Psal.
LXV, 9)</note>
            </hi>: non frustra dicitur, <hi>Ne tradas me, Domine,
a desiderio meo peccatori <note>(Psal. CXXXIX, 9)</note>
            </hi>: postremo,
ne multa commemorem, cum vobis plura fortassis
occurrant, non frustra dicitur, <hi>Ne nos inferas
in tentationem.</hi> Nam quisquis in tentationem non
infertur, profecto nec in tentationem suae malae voluntatis
infertur: et qui in tentationem suae malae voluntatis
non infertur, in nullam prorsus infertur. <hi>Unusquisque</hi> 
enim <hi>tentatur,</hi> ut scriptum est, <hi>a concupiscentia
sua abstractus et illectus: Deus autem neminem
tentat <note>(Jacobi I, 14, 13)</note>
            </hi>; tentatione scilicet noxia.
Nam est et utilis, qua non decipimur vel opprimimur,
sed probamur, secundum quod dictum est, <hi>Proba me, Domine, et tenta me 
 <note>(Psal. XXV, 2)</note>
            </hi>. Illa
ergo noxia tentatione, quam significat Apostolus, dicens, <hi>Ne forte tentaverit vos qui tentat, et inanis sit
labor noster 
 <note>(I Thess. III, 5)</note>
            </hi>, Deus, ut dixi, neminem
tentat, hoc est, neminem infert vel inducit in tentationem.
Nam tentari et in tentationem non inferri,
non est malum, imo etiam bonum est: hoc est enim
probari. Quod itaque dicimus Deo, <hi>Ne nos inferas in
tentationem;</hi> quid dicimus, nisi, Ne nos inferri sinas?
Unde sic orant nonnulli, et legitur in codicibus
pluribus, et hoc sic posuit beatissimus Cyprianus: <hi>Ne patiaris nos induci in tentationem.</hi> 
 In Evangelio
tamen graeco nusquam inveni, nisi, <hi>Ne nos inferas in
tentationem.</hi> Tutiores igitur vivimus, si totum Deo
damus; non autem nos illi ex parte, et nobis ex
parte committimus: quod vidit iste venerabilis
martyr. Nam cum eumdem locum Orationis exponeret,
ait post caetera:  « Quando autem rogamus,
ne in tentationem veniamus; admonemur
infirmitatis et imbecillitatis nostrae, dum sic
<pb n="1001"/>
rogamus, ne quis se insolenter extollat, ne quis sibi
superbe et arroganter aliquid assumat, ne quis
aut confessionis aut passionis gloriam suam ducat:
cum Dominus ipse humilitatem docens, dixerit, <hi>Vigilate
et orate, ne veniatis in tentationem; spiritus
quidem promptus est, caro autem infirma <note>(Matth. XXVI,
41)</note>
            </hi>: ut dum praecedit humilis et submissa confessio,
et datur totum Deo, quidquid suppliciter cum timore
Dei petitur, ipsius pietate praestetur. » 
</p>
          </div3>
        </div2>

<div2>
          <head>CAPUT VII.</head>
<div3>
            <head>13.</head>
            <p>
 Si ergo alia documenta non
essent, haec dominica oratio nobis ad causam gratiae,
quam defendimus, sola sufficeret: quia nihil
nobis reliquit, in quo tanquam in nostro gloriemur.
Siquidem et ut non discedamus a Deo, non ostendit
dandum esse nisi a Deo, cum poscendum ostendit a
Deo. Qui enim non infertur in tentationem, non discedit
a Deo. Non est hoc omnino in viribus liberi arbitrii,
quales nunc sunt: fuerat in homine antequam
caderet. Quae tamen libertas voluntatis in illius primae
conditionis praestantia quantum valuerit, apparuit
in Angelis, qui, diabolo cum suis cadente, in
veritate steterunt, et ad securitatem perpetuam non
cadendi, in qua nunc eos esse certissimi sumus,
pervenire meruerunt. Post casum autem hominis,
nonnisi ad gratiam suam Deus voluit pertinere,
ut homo accedat ad eum; neque nisi ad gratiam
suam voluit pertinere, ut homo non recedat
ab eo.</p>
          </div3>
<div3>
            <head>14.</head>
            <p>
 Hanc gratiam posuit in illo, in quo sortem
consecuti sumus, praedestinati secundum propositum
ejus qui universa operatur. Ac per hoc sicut
operatur ut accedamus, sic operatur ne discedamus.
Propter quod ei per prophetam dictum est, <hi>Fiat
manus tua super virum dexterae tuae, et super filium
hominis quem confirmasti tibi; et non discedimus a te <note>(Psal. LXXIX, 18, 19)</note>
            </hi>.
Iste certe non est Adam primus,
in quo discessimus ab eo: sed Adam novissimus,
super quem fit manus ejus, ut non discedamus
ab eo. Christus enim totus cum membris suis est,
propter Ecclesiam, quae est corpus ejus, plenitudo
ejus. Cum ergo fit super eum manus Dei, ut non discedamus
a Deo, ad nos utique pervenit opus Dei
(hoc est enim manus Dei): quo opere Dei fit ut
simus in Christo permanentes cum Deo; non sicut in
Adam, discedentes a Deo. In Christo enim sortem
consecuti sumus, praedestinati secundum propositum
ejus qui universa operatur. Manus igitur Dei
est ista, non nostra, ut non discedamus a Deo. Manus,
inquam, ejus est ista, qui dixit, <hi>Timorem
meum dabo in cor eorum, ut a me non recedant <note>(Jerem.
XXXII, 40)</note>
            </hi>.</p>
          </div3>
<div3>
            <head>15.</head>
            <p>
 Propter quod et posci a se voluit, ne inferamur
in tentationem: quia et si non inferimur, nulla
<pb n="1002"/>
ab eo ratione discedimus. Quod poterat nobis et non
orantibus dari: sed oratione nostra nos voluit admoneri,
a quo accipiamus haec beneficia. A quo enim,
nisi ab illo accipimus, a quo jussum est ut petamus?
Prorsus in hac re non operosas disputationes exspectet
Ecclesia: sed attendat quotidianas orationes
suas. Orat, ut increduli credant: Deus ergo convertit
ad fidem. Orat, ut credentes perseverent: Deus
ergo donat perseverantiam usque in finem. Haec Deus
facturum se esse praescivit: Ipsa est praedestinatio
sanctorum, quos <hi>elegit in Christo ante constitutionem
mundi, ut</hi> essent <hi>sancti et immaculati in conspectu ejus
in charitate; praedestinans</hi> eos <hi>in adoptionem filiorum
per Jesum Christum in ipsum, secundum placitum voluntatis
suae in laudem gloriae gratiae suae, in qua gratificavit</hi> 
eos <hi>in dilecto Filio suo, in quo</hi> habent <hi>redemptionem
per sanguinem ipsius, remissionem peccatorum
secundum divitias gratiae ejus, quae abundavit in</hi> eos <hi>in omni sapientia et prudentia; ut ostenderet</hi> 
 eis <hi>mysterium
voluntatis suae secundum bonam voluntatem
suam, quam proposuit in illo, in dispensatione plenitudinis
temporum, instaurare omnia in Christo quae in
coelis sunt et quae in terris in ipso; in quo etiam et sortem
consecuti sumus, praedestinati secundum propositum
qui universa operatur <note>(Ephes. I, 4-11)</note>
            </hi>. Contra
istam veritatis tam claram tubam, quis homo sobriae
vigilantisque fidei voces ullas admittat humanas?
</p>
          </div3>
        </div2>

<div2>
          <head>CAPUT VIII.</head>
<div3>
            <head>16.</head>
            <p>
 Sed  « cur, »  inquit,  « gratia
Dei non secundum merita hominum datur? »  Respondeo,
Quoniam Deus misericors est. « Cur ergo, » 
inquit,  « non omnibus? »  Et hic respondeo, Quoniam
Deus judex est. Ac per hoc et gratis ab eo
datur gratia; et justo ejus in aliis judicio demonstratur,
quid in eis quibus datur conferat gratia. Non
itaque simus ingrati, quod secundum placitum voluntatis
suae, in laudem gloriae gratiae suae tam multos
liberat misericors Deus de tam debita perditione,
ut si inde neminem liberaret, non esset injustus. Ex
uno quippe omnes in condemnationem non injustam
judicati sunt ire, sed justam. Qui ergo liberatur, gratiam
diligat, qui non liberatur, debitum agnoscat. Si in
remittendo debito bonitas, in exigendo aequitas intelligitur,
nusquam esse apud Deum iniquitas invenitur.</p>
          </div3>
<div3>
            <head>17.</head>
            <p>
 « Sed cur, »  inquit,  « non solum in parvulorum,
verum etiam in geminorum una atque eadem
causa, tam diversum judicium? »  Nonne similis
quaestio est, cur in diversa causa idem judicium?
Recolamus igitur illos operarios in vinea qui toto die
laboraverunt, et eos qui hora una: nempe causa diversa
est impensi laboris, et tamen idem judicium
in redditione mercedis. Numquid et hic audierunt
<pb n="1003"/>
murmurantes a patrefamilias, nisi, Hoc volo? Ita
quippe ejus erga alios fuit largitas, ut erga alios nulla
esset iniquitas. Et isti quidem utrique in bonis sunt:
verumtamen quantum ad justitiam spectat et gratiam,
potest et de reo qui liberatur, recte dici reo
qui damnatur, <hi>Tolle quod tuum est, et vade; huic
autem volo</hi> quod non debetur <hi>donare. An non licet milii
facere quod volo? An oculus tuus nequam est, quia
ego bonus sum <note>(Matth. XX, 1-15)</note>
            </hi>? Hic ille si dicat,
Cur non et mihi? merito audiet, <hi>O homo, tu quis es,
qui respondeas Deo <note>(Rom. IX, 20)</note>
            </hi>? Quem certe in
uno vestrum benignissimum largitorem, in te
vero exactorem justissimum, in nullo tamen cernis
injustum. Cum enim justus esset, etiamsi
utrumque puniret: qui liberatur, habet unde gratias
agat; qui damnatur, non habet quod reprehendat.</p>
          </div3>
<div3>
            <head>18.</head>
            <p>
 « Sed si jam, »  inquit,  « hoc oportebat, ut
damnatis non omnibus, quid omnibus deberetur
ostenderet, atque ita gratius suam gratiam vasis
misericordiae commendaret; cur in eadem causa me
quam illum potius puniet, aut illum quam me potius
liberabit? »  Hoc non dico: si quaeris quare; quia
fateor me non invenire quid dicam. Si et hoc quaeris
quare; quia in hac re sicut justa est ira ejus, sicut
magna est misericordia ejus, ita inscrutabilia judicia
ejus.</p>
          </div3>
<div3>
            <head>19.</head>
            <p>
 Adhuc pergat et dicat, <hi>Cur quibusdam qui eum
coluerunt bona fide, perseverare usque in finem non dedit?</hi> 
Cur putas, nisi quia non mentitur qui dicit, <hi>Ex
nobis exierunt, sed non erant ex nobis; nam si fuissent
ex nobis, mansissent utique nobiscum <note>(I Joan. II, 19)</note>
            </hi>?
Numquid ergo hominum naturae duae sunt? Absit. Si
duae naturae essent, gratia ulla non esset: nulli enim
daretur gratuita liberatio, si naturae debita redderetur.
Hominibus autem videtur, omnes qui boni apparent
fideles, perseverantiam usque in finem accipere
debuisse. Deus autem melius esse judicavit, miscere
quosdam non perseveraturos certo numero sanctorum
suorum; ut quibus non expedit in hujus vitae tentatione
securitas, non possint esse securi. Multos enim
a perniciosa elatione reprimit quod ait Apostolus: <hi>Quapropter, qui videtur stare, videat ne cadat 
 <note>(I Cor.
X, 12)</note>
            </hi>. Voluntate autem sua cadit, qui cadit; et voluntate
Dei stat, qui stat. <hi>Potens est enim Deus statuere
illum <note>(Rom. XIV, 4)</note>
            </hi>: non ergo se ipse, sed Deus.
Verumtamen bonum est non altum sapere, sed timere <note>(Id. XI, 20)</note>.
In cogitatione autem sua vel cadit quisque,
vel stat. Sicut autem Apostolus ait, quod in libro
superiore memoravi, <hi>Non sumus idonei cogitare aliquid
quasi ex nobismetipsis, sed sufficientia nostra ex Deo
est <note>(II Cor. III, 5)</note>
            </hi>. Quem secutus et beatus Ambrosius
audet et dicit: <hi>Non enim in potestate nostra cor nostrum,
et nostrae cogitationes.</hi> Quod omnis qui humiliter
et veraciter pius est, esse verissimum sentit.</p>
          </div3>
<div3>
            <head>20.</head>
            <p>
 Hoc autem Ambrosius ut diceret, in eo libro
<pb n="1004"/>
loquebatur quem de Fuga saeculi scripsit, docens, hoc
saeculum non corpore, sed corde fugiendum: quod
nisi auxilio Dei fieri non posse disseruit. Ait enim: <hi>Frequens nobis de fugiendo saeculo isto sermo; atque
utinam quam facilis sermo, tam cautus et sollicitus affectus:
sed, quod pejus est, frequenter irrepit terrenarum
illecebra cupiditatum, et vanitatum offusio mentem
occupat; ut quod studeas vitare, hoc cogites animoque
volvas. Quod cavere difficile est homini, exuere autem
impossibile. Denique voti magis eam esse rem quam
effectus, testatur propheta dicendo,  « Declina cor meum
in testimonia tua, et non in avaritiam</hi> 
 »  <note>(Psal. CXVIII,
36)</note>. <hi>Non enim in potestate nostra cor nostrum et cogitationes
nostrae, quae improviso offusae mentem animumque
confundunt, atque alio trahunt quam tu proposueris:
ad saecularia revocant, mundana inserunt, voluptuaria
ingerunt</hi>, <hi>illecebrosa intexunt</hi>, <hi>ipsoque in
tempore quo elevare mentem paramus, inserti inanibus
cogitationibus ad terrena plerumque dejicimur <note>(De Fuga
saeculi, cap. 1)</note>
            </hi>. Non itaque in hominum, sed in Dei
est potestate, ut habeant homines potestatem filii
Dei fieri <note>(Joan. I, 12)</note>. Ab ipso quippe accipiunt eam,
qui dat cordi humano cogitationes pias, per quas habeat
fidem, quae operetur per dilectionem <note>(Galat. V,
6)</note>: ad quod bonum sumendum et tenendum, et in eo
perseveranter usque in finem proficiendum, non sumus
idonei cogitare aliquid quasi ex nobismetipsis,
sed sufficientia nostra ex Deo est; in cujus est potestate
cor nostrum et cogitationes nostrae.
</p>
          </div3>
        </div2>

<div2>
          <head>CAPUT IX.</head>
<div3>
            <head>21.</head>
            <p>
 Ex duobus itaque parvulis originali
peccato pariter obstrictis, cur iste assumatur,
ille relinquatur; et ex duobus aetate jam grandibus
impiis, cur iste ita vocetur, ut vocantem sequatur,
ille autem aut non vocetur, aut non ita vocetur; inscrutabilia
sunt judicia Dei. Ex duobus autem piis,
cur huic donetur perseverantia usque in finem, illi
non donetur; inscrutabiliora sunt judicia Dei. Illud
tamen fidelibus debet esse certissimum, hunc esse ex
praedestinatis, illum non esse. <hi>Nam si fuissent ex nobis,</hi> 
ait unus praedestinatorum, qui de pectore Domini
biberat hoc secretum, <hi>mansissent utique nobiscum.</hi> 
Quid est, quaeso, <hi>Non erant ex nobis; nam si fuissent,
mansissent utique nobiscum?</hi> Nonne utrique a Deo
creati, utrique ex Adam nati, utrique de terra facti
erant, et ab eo qui dixit, <hi>Omnem flatum ego feci <note>(Isai.
LVII, 16)</note>
            </hi>, unius ejusdemque naturae animas acceperant?
Nonne postremo utrique vocati fuerant, et vocantem
secuti, utrique ex impiis justificati, et per lavacrum
regenerationis utrique renovati? Sed si haec
audiret ille, qui sciebat procul dubio quod dicebat,
respondere posset et dicere: Vera sunt haec, secundum
haec omnia ex nobis erant; verumtamen secundum
aliam quamdam discretionem non erant ex nobis;
nam si fuissent ex nobis, mansissent utique nobiscum.
Quae est tandem ista discretio? Patent Libri
Dei; non avertamus aspectum: clamat Scriptura divina,
<pb n="1005"/>
adhibeamus auditum. Non erant ex eis, quia
non erant secundum propositum vocati: non erant in
Christo electi ante constitutionem mundi, non erant
in eo sortem consecuti, non erant praedestinati secundum
propositum ejus, qui universa operatur. Nam
si hoc essent, ex illis essent, et cum illis sine dubitatione
mansissent.</p>
          </div3>
<div3>
            <head>22.</head>
            <p>
 Ut enim non dicam quam sit possibile Deo,
aversas et adversas in fidem suam hominum convertere
voluntates, et in eorum cordibus operari, ut nullis
adversitatibus cedant, nec ab illo aliqua superati
tentatione discedant; cum possit et quod ait Apostolus
facere, ut non eos permittat tentari super id quod
possunt <note>(I Cor. X, 13)</note>: ut ergo id non dicam, certe
poterat illos Deus praesciens esse lapsuros, antequam
id fieret, auferre de hac vita. An eo redituri sumus,
ut adhuc disputemus, quanta absurditate dicatur, judicari
homines mortuos etiam de his peccatis, quae
praescivit eos Deus perpetraturos fuisse, si viverent?
Quod ita abhorret a sensibus christianis, aut prorsus
humanis, ut id etiam refellere pudeat. Cur enim non
dicatur, et ipsum Evangelium cum tanto labore passionibusque
sanctorum frustra esse praedicatum, vel
adhuc etiam praedicari: si judicari poterant homines,
etiam non audito Evangelio, secundum contumaciam
vel obedientiam, quam praescivit Deus habituros
fuisse, si audissent? Nec damnarentur Tyrus et
Sidon, quamvis remissius quam illae civitates, in quibus
non credentibus a Domino Christo mirabilia signa
 sunt facta: quoniam si apud illas facta essent,
in cinere et cilicio poenitentiam egissent; sicut se habent
eloquia veritatis, in quibus verbis suis Dominus
Jesus altius nobis mysterium praedestinationis ostendit.</p>
          </div3>
<div3>
            <head>23.</head>
            <p>
 Si enim quaeratur a nobis, cur apud eos tanta
miracula facta sint qui videntes ea non fuerant credituri,
et apud eos facta non sint qui crederent si viderent;
quid respondebimus? Numquid dicturi sumus,
quod in libro illo dixi, ubi sex quibusdam quaestionibus
Paganorum, sine praejudicio tamen aliarum causarum,
quas prudentes possunt vestigare, respondi?
Hoc quippe, ut scitis, cum Christus quare post tam
longa tempora venerit, quaereretur, dixi, <hi>quod his
temporibus et his locis quibus Evangelium ejus non est
praedicatum, tales omnes in ejus praedicatione futuros
esse praesciebat, quales multi in ejus corporali praesentia
fuerunt, qui in eum nec suscitatis ab eo mortuis credere
voluerunt.</hi> Item paulo post in eodem libro, atque in
eadem quaestione: <hi>Quid mirum,</hi> inquam, <hi>si tam infidelibus
plenum orbem terrarum Christus prioribus saeculis
noverat, ut eis praedicari merito nollet, quos nec
verbis nec miraculis suis credituros esse praesciebat <note>(Epist. 102, quaest. 2)</note>
            </hi>?
Haec certe de Tyro et Sidone
non possumus dicere, et in eis cognoscimus ad eas
causas praedestinationis haec divina judicia pertinere,
sine quarum causarum latentium praejudicio tunc ista
respondere me dixi. Facile est quippe ut infidelitatem
accusemus Judaeorum de libera voluntate venientem,
<pb n="1006"/>
qui factis apud se tam magnis virtutibus credere noluerunt.
Quod et Dominus increpans arguit, et dicit: <hi>Vae tibi, Chorozain et Bethsaida: quia si in Tyro et
Sidone factae fuissent virtutes, quae factae sunt in vobis.
olim in cilicio et cinere poenitentiam egissent.</hi> 
 Sed numquid
possumus dicere, etiam Tyrios et Sidonios talibus
apud se virtutibus factis credere noluisse, aut
credituros non fuisse, si fierent? cum eis ipse Dominus
attestetur, quod acturi essent magnae humilitatis
poenitentiam, si in eis facta essent divinarum illa signa
virtutum. Et tamen in die judicii punientur,
quamvis minori supplicio quam illae civitates, quae
apud se virtutibus factis credere noluerunt. Secutus
enim Dominus ait: <hi>Verumtamen dico vobis, Tyro et
Sidoni remissius erit in die judicii quam vobis <note>(Matth.
XI, 21, 22)</note>
            </hi>. Severius ergo punientur isti, illi remissius;
sed tamen punientur. Porro si etiam secundum
facta quae facturi essent si viverent, mortui judicantur;
profecto, quia fideles futuri erant isti, si eis cum tantis
miraculis fuisset Evangelium praedicatum, non
sunt utique puniendi; punientur autem; falsum est
igitur et secundum ea mortuos judicari, quae facturi
essent si ad viventes Evangelium perveniret. Et si
hoc falsum est, non est cur dicatur de infantibus qui
pereunt sine Baptismate morientes, hoc in eis eo
merito fieri, quia praescivit eos Deus, si viverent, praedicatumque
illis fuisset Evangelium, infideliter audituros.
Restat igitur ut solo peccato originali teneantur
obstricti, et propter hoc solum eant in damnationem;
quod videmus aliis eamdem habentibus causam,
non nisi per Dei gratuitam gratiam regeneratione donari;
et ejus occulto, justo tamen judicio, quoniam
non est iniquitas apud Deum <note>(Rom. IX, 14)</note>, quosdam
etiam post Baptismum pessime vivendo perituros,
in hac tamen vita quo usque pereant detineri;
qui non perirent, si eis corporis mors, lapsum eorum
praeveniens, subveniret. Quoniam nullus mortuus
judicatur ex bonis seu malis, quae fuerat si non moreretur
acturus: alioquin Tyrii et Sidonii non secundum
ea quae gesserunt poenas luerent; sed potius secundum
ea quae gesturi fuerant, si in eis illae virtutes
evangelicae factae fuissent, per grandem poenitentiam
et per Christi fidem consequerentur salutem.
</p>
          </div3>
        </div2>

<div2>
          <head>CAPUT X.</head>
<div3>
            <head>24.</head>
            <p>
 Quidam disputator catholicus
non ignobilis hunc Evangelii locum sic exposuit, ut
diceret praescisse Dominum Tyrios et Sidonios a fide
fuisse postea recessuros, cum factis apud se miraculis
credidissent, et misericordia potius non eum illic ista
fecisse: quoniam graviori poenae obnoxii fierent, si
fidem quam tenuerant reliquissent, quam si eam nullo
tempore tenuissent. In qua sententia docti hominis et
admodum acuti, quae sint adhuc merito requirenda,
quid me nunc attinet dicere, cum et ipsa nobis ad id
quod agimus suffragetur? Si enim miseratione Dominus
non fecit in istis virtutes, per quas fieri possent
<pb n="1007"/>
fideles, ne gravius punirentur cum postea fierent infideles,
quod eos futuros fuisse praescivit; satis aperteque
monstratur, de his peccatis neminem judicari
mortuorum, quae praescivit fuisse facturum, si aliquo
modo ei ne illa faciat subvenitur: sicut Tyriis et Sidoniis,
si sententia illa vera est, subvenisse dicitur
Christus, quos maluit non accedere ad fidem, quam
scelere multo graviore discedere a fide, quod eos, si
accessissent, praeviderat fuisse facturos. Quamvis si
dicatur, Cur non factum est ut crederent potius, et
hoc eis praestaretur, ut antequam fidem relinquerent,
ex hac vita migrarent? quid responderi possit, ignoro.
Qui enim dicit, relicturis fidem beneficio fuisse concessum,
ne habere inciperent quod graviore impietate
desererent, satis indicat non judicari hominem ex eo
quod praenoscitur male fuisse facturus, si ei quocumque
beneficio ut id non faciat consulatur. Consultum
est igitur et illi, qui <hi>raptus est, ne malitia mutaret intellectum
ejus <note>(Sap. IV, 11)</note>
            </hi>. Sed cur non ita consultum
fuerit Tyriis ac Sidoniis, ut crederent et raperentur,
ne malitia mutaret intellectum eorum; forsitan responderet
ille, cui placuit isto modo hanc solvere
quaestionem: ego vero quantum ad hoc quod ago attinet,
sufficere video, ut secundum istam quoque sententiam,
demonstrentur homines non judicari de his
quae non fecerunt, etiamsi facturi fuisse praevisi sunt.
Quanquam, ut dixi, hanc opinionem, qua putantur in
morientibus vel mortuis vindicari peccata, quae praesciti
sunt facturi esse si viverent, etiam refellere pudeat,
ne videamur et nos existimasse alicujus esse
momenti, quam maluimus disputatione cohibere,
quam silentio praeterire.
</p>
          </div3>
        </div2>

<div2>
          <head>CAPUT XI.</head>
<div3>
            <head>25.</head>
            <p>
 Proinde, sicut Apostolus ait, <hi>Non volentis neque currentis, sed miserentis est Dei <note>(Rom. IX, 16)</note>
            </hi>:
qui et parvulis quibus vult, etiam non
volentibus neque currentibus subvenit, quos ante constitutionem
mundi elegit in Christo, daturus eis gratiam
gratis, hoc est, nullis eorum vel fidei vel operum
meritis praecedentibus: et majoribus etiam his
quos praevidit, si apud eos facta essent, suis miraculis
credituros, quibus non vult subvenire, non subvenit;
de quibus in sua praedestinatione occulte quidem, sed
juste aliud judicavit. Non enim est iniquitas apud
Deum; sed inscrutabilia sunt judicia ejus, et investigabiles
viae ejus <note>(Id. XI, 33)</note>: universae autem viae Domini
misericordia et veritas <note>(Psal. XXIV, 10)</note>. Investigabilis
ergo est misericordia, qua cujus vult miseretur,
nullis ejus praecedentibus meritis: et investigabilis
veritas, qua quem vult obdurat <note>(Rom. IX, 18)</note>,
ejus quidem praecedentibus meritis, sed cum eo cujus
miseretur plerumque communibus. Sicut duorum geminorum,
quorum unus assumitur, unus relinquitur,
dispar est exitus, merita communia: in quibus tamen
sic alter magna Dei bonitate liberatur, ut alter nulla
ejus iniquitate damnetur. Numquid enim iniquitas est
apud Deum? Absit: sed investigabiles sunt viae ipsius.
Itaque misericordiam ejus in his qui liberantur, et
<pb n="1008"/>
veritatem in his qui puniuntur, sine dubitatione credamus:
neque inscrutabilia scrutari, aut investigabilia
vestigare conemur. Ex ore quippe infantium et lactentium
suam perficit laudem <note>(Psal. VIII, 3)</note>: ut
quod in his videmus quorum liberationem bona eorum
merita nulla praecedunt, et in his quorum damnationem
utrisque communia originalia sola praecedunt,
hoc et in majoribus fieri nequaquam omnino cunctemur,
id est, non putantes, vel secundum sua merita
gratiam cuiquam dari, vel nisi suis meritis quemquam
puniri, sive pares qui liberantur atque puniuntur,
sive dispares habeant causas malas; ut qui
videtur stare, videat ne cadat <note>(I Cor. X, 12)</note>; et qui
gloriatur, non in se ipso, sed in Domino glorietur <note>(Id. I, 31)</note>.</p>
          </div3>
<div3>
            <head>26.</head>
            <p>
 Cur autem  « causam parvulorum ad exemplum
majorum, »  sicut scribitis,  « non patiuntur afferri » <note>(Supra, in Epist. Hilarii, n. 8)</note> 
 homines, qui contra
Pelagianos non dubitant esse peccatum originale,
quod per unum hominem intravit in mundum, et ex
uno omnes isse in condemnationem <note>(Rom. V, 12, 16)</note>?
Quod et Manichaei non accipiunt, qui non solum omnes
Veteris Instrumenti scripturas in ulla auctoritate
non habent; verum etiam eas quae ad Novum pertinent
Testamentum sic accipiunt, ut suo quodam privilegio,
imo sacrilegio, quod volunt sumant, quod
nolunt rejiciant: contra quos agebam in libris de Libero
Arbitrio, unde isti nobis praescribendum putant.
Ideo quaestiones operosissimas incidentes enucleate
solvere nolui, ne nimium longum opus esset, ubi me
adversus tam perversos testimoniorum divinorum non
adjuvabat auctoritas. Et poteram, sicut feci, quodlibet
horum verum esset, quae non definite interponebam,
certa tamen ratione concludere, in omnibus
Deum esse laudandum, sine ulla necessitate credendi
duas, sicut illi volunt, coaeternas boni et mali permixtas
esse substantias.</p>
          </div3>
<div3>
            <head>27.</head>
            <p>
 Denique in primo Retractationum libro, quod
opus meum nondum legistis, cum ad eosdem libros
retractandos venissem, hoc est, de Libero Arbitrio,
ita locutus sum:  « In his, »  inquam,  « libris ita multa
disserta sunt, ut incidentes nonnullae quaestiones quas
vel enodare non poteram, vel longam sermocinationem
in praesenti requirebant, ita differrentur, ut ex
utraque parte, vel ex omnibus earumdem quaestionum
partibus, in quibus non apparebat quid potius
congrueret veritati, ad hoc tamen ratiocinatio nostra
concluderetur, ut quodlibet eorum verum esset, laudandus
crederetur, vel etiam ostenderetur Deus. Propter
eos quippe disputatio illa suscepta est, qui negant
ex libero voluntatis arbitrio mali originem duci,
et Deum, si ita est, creatorem omnium naturarum culpandum
esse contendunt: eo modo volentes secundum
suae impietatis errorem (Manichaei enim sunt), immutabilem
quamdam, et Deo coaeternam introducere naturam
mali »  <note>(Retract. lib. 1, cap. 9, n. 2)</note>. Item post
aliquantum alio loco:  « Deinde dictum est, »  inquam,
<pb n="1009"/>
 « ex qua miseria peccantibus justissime inflicta, liberat
 Dei gratia: quia homo sponte, id est, libero arbitrio
cadere potuit, non etiam surgere: ad quam miseriam
justae damnationis pertinet ignorantia et difficultas,
quam patitur omnis homo ab exordio nativitatis
suae; nec ab isto malo liberatur quisquam, nisi Dei
gratia: quam miseriam nolunt Pelagiani ex justa
damnatione descendere, negantes originale peccatum:
quamvis ignorantia et difficultas, etiamsi essent hominis
primordia naturalia; nec sic culpandus, sed
laudandus esset Deus, sicuti in eodem libro tertio disputavimus.
Quae disputatio contra Manichaeos habenda
est, qui non accipiunt scripturas sanctas Veteris
Instrumenti, in quibus peccatum originale narratur;
et quidquid inde in Litteris apostolicis legitur,
detestabili impudentia immissum fuisse contendunt a
corruptoribus Scripturarum, tanquam non fuerit ab
Apostolis dictum. Contra Pelagianos autem hoc defendendum
est, quod utraque Scriptura commendat, quam
se accipere profitentur »  <note>(Retract. lib. 1, c. 9, n. 6)</note>. Haec
dixi in primo libro Retractationum, cum retractarem
libros de Libero Arbitrio. Nec sola sane ista ibi a me
dicta sunt de his libris; verum et alia multa, quae huic
ad vos operi inserere longum putavi, et non necessarium:
quod et vos existimo esse judicaturos, cum
omnia legeritis. Quamvis ergo in libro tertio de Libero
Arbitrio ita de parvulis disputaverim, ut etiamsi
verum esset quod dicunt Pelagiani, ignorantiam et
difficultatem, sine quibus nullus hominum nascitur,
primordia, non supplicia esse naturae; vincerentur
tamen Manichaei, qui volunt duas, boni scilicet et
mali, coaeternas esse naturas: numquid ideo fides in
dubium vocanda vel deserenda est, quam contra ipsos
Pelagianos catholica defendit Ecclesia, quae asserit
originale esse peccatum, cujus reatus generatione
contractus, regeneratione solvendus est? Quod si et
isti fatentur nobiscum, ut simul in hac causa Pelagianorum
destruamus errorem; cur putant esse dubitandum,
quod etiam parvulos Deus, quibus dat suam
gratiam per Baptismatis sacramentum, eruat de potestate
tenebrarum, et transferat in regnum Filii charitatis
suae <note>(Coloss. I, 13)</note>? In eo ergo quod aliis eam
dat, aliis non dat, cur nolunt cantare Domino misericordiam
et judicium <note>(Psal. C, 1)</note>? Cur autem illis potius
quam illis detur, Quis cognovit sensum Domini <note>(Rom. XI, 34)</note>?
Quis inscrutabilia scrutari valeat?
quis investigabilia vestigare?
</p>
          </div3>
        </div2>

<div2>
          <head>CAPUT XII.</head>
<div3>
            <head>28.</head>
            <p>
 Conficitur itaque gratiam Dei
non secundum merita accipientium dari, sed secundum
placitum voluntatis ejus, in laudem et gloriam
ipsius gratiae ejus <note>(Ephes. I, 5)</note>, ut qui gloriatur,
nullo modo in se ipso, sed in Domino glorietur <note>(I Cor.
I, 31)</note>: qui hominibus dat quibus vult, quoniam misericors
est; quod et si non det, justus est: et non
dat quibus non vult, ut notas faciat divitias gloriae
suae in vasa misericordiae <note>(Rom. IX, 23)</note>. Dando
enim quibusdam quod non merentur, profecto gratuitam,
<pb n="1010"/>
et per hoc veram suam gratiam esse voluit:
non omnibus dando, quid omnes merentur ostendit.
Bonus in beneficio certorum, justus in supplicio
caeterorum: et bonus in omnibus, quoniam bonum
est, cum debitum redditur; et justus in omnibus,
quoniam justum est, cum indebitum sine cujusquam
fraude donatur.</p>
          </div3>
<div3>
            <head>29.</head>
            <p>
 Defenditur autem sine meritis Dei gratia, id
est vera gratia, etiamsi parvuli baptizati, sicut Pelagiani
sentiunt, non eruuntur de potestate tenebrarum,
quia nulli peccato, sicut putant Pelagiani, tenentur
obnoxii, sed tantum in regnum Domini transferuntur:
etiam sic enim sine ullis bonis meritis datur eis regnum
quibus datur, et sine ullis malis meritis non
datur eis quibus non datur. Quod adversus eosdem
Pelagianos dicere solemus, quando nobis objiciunt,
quod fato tribuamus Dei gratiam, dicendo eam non
secundum merita nostra dari. Ipsi enim potius Dei
gratiam fato in parvulis tribuunt, qui dicunt fatum
esse, ubi meritum non est. Nulla quippe merita,
etiam secundum ipsos Pelagianos, possunt in parvulis
inveniri, cur alii eorum mittantur in regnum, alii
vero alienentur a regno. Sicut autem nunc, ut ostenderem
gratiam Dei non secundum merita nostra dari,
secundum utrumque sensum hoc defendere malui;
et secundum nostrum scilicet, qui obstrictos originali
peccato parvulos dicimus, et secundum Pelagianorum,
qui originale negant esse peccatum; nec tamen
ideo mihi est ambigendum, habere parvulos
quod eis dimittat qui salvum facit populum suum a
peccatis eorum <note>(Matth. I, 21)</note>: ita in tertio libro de
Libero Arbitrio secundum utrumque sensum restiti
Manichaeis, sive supplicia, sive primordia naturae
sint ignorantia et difficultas, sine quibus nullus hominum
nascitur; et tamen unum horum teneo, ibi
quoque a me satis evidenter expressum: quod non
sit ista natura instituti hominis, sed poena damnati <note>(Capp. 20 et 23)</note>.</p>
          </div3>
<div3>
            <head>30.</head>
            <p>
 Frustra itaque mihi de illius libri mei vetustate
praescribitur, ne agam causam sicut debeo agere
parvulorum, et inde gratiam Dei non secundum me
rita hominum dari, perspicuae veritatis luce convincam.
Si enim quando libros de Libero Arbitrio laicus
coepi, presbyter explicavi, adhuc de damnatione infantium
non renascentium et de renascentium liberatione
dubitarem; nemo, ut opinor, esset tam injustus
atque invidus, qui me proficere prohiberet, atque in
hac dubitatione remanendum mihi esse judicaret.
Cum vero rectius possit intelligi, non me propterea
de hac re dubitasse credi oportere, quia contra quos
mea dirigebatur intentio, sic mihi visi sunt refellendi,
ut sive poena esset peccati originalis in parvulis,
quod veritas habet; sive non esset, quod nonnulli
errantes opinantur; nullo modo tamen quam Manichaeorum
<pb n="1011"/>
error inducit, duarum naturarum, boni
scilicet et mali, permixtio crederetur: absit ut causam
parvulorum sic relinquamus, ut esse nobis dicamus
incertum, utrum in Christo regenerati, si moriantur
parvuli, transeant in aeternam salutem; non regenerati
autem transeant in mortem secundam:
quoniam quod scriptum est, <hi>Per unum hominem peccatum
intravit in mundum, et per peccatum mors; et
ita in omnes homines pertransiit <note>(Rom. V, 12,)</note>
            </hi>; aliter
recte intelligi non potest: nec a morte perpetua, quae
justissime est retributa peccato, liberat quemquam
pusillorum atque magnorum, nisi ille qui propter remittenda
et originalia et propria nostra peccata mortuus
est sine ullo suo originali propriove peccato.
Sed quare illos potius quam illos? Iterum atque iterum
dicimus, nec nos piget, <hi>O homo, tu quis es qui
respondeas Deo <note>(Rom. IX, 20)</note>
            </hi>? <hi>Inscrutabilia sunt
judicia ejus, et investigabiles viae ejus <note>(Id. XI, 33)</note>
            </hi>. Et
hoc adjiciamus: <hi>Altiora te ne quaesieris, et fortiora te
ne scrutatus fueris <note>(Eccli. III, 22)</note>
            </hi>.</p>
          </div3>
<div3>
            <head>31.</head>
            <p>
 Videtis enim, charissimi, quam sit absurdum,
et a fidei sanitate atque sinceritate veritatis alienum,
ut dicamus parvulos mortuos secundum ea judicari,
quae praesciti sunt facturi esse si viverent. In hanc
autem sententiam, quam certe omnis sensus humanus
quantulacumque ratione subnixus, maximeque christianus,
exhorret, ire compulsi sunt, qui sic a Pelagianorum
errore alieni esse voluerunt, ut tamen gratiam
Dei per Jesum Christum Dominum nostrum,
qua nobis una post lapsum primi hominis, in quo
omnes cecidimus, subvenitur, secundum merita nostra
dari sibi adhuc existiment esse credendum, et
disputatione insuper proferendum. Quod ipse Pelagius
ante orientales episcopos judices, damnationis
suae timore damnavit. Hoc autem si non dicatur, de
mortuorum scilicet operibus, quae facturi fuerant si
viverent, bonis aut malis, ac per hoc nullis et in ipsa
Dei praescientia non futuris: hoc ergo si non dicatur,
quod cernitis quanto errore dicatur; quid restabit,
nisi ut gratiam Dei non secundum merita nostra
dari, quod contra haeresim Pelagianam catholica defendit
Ecclesia, remota contentionis caligine fateamur;
atque id maxime in parvulis evidentiore veritate cernamus?
Neque enim fato cogitur Deus illis infantibus
subvenire, illis autem non subvenire; cum sit
utrisque causa communis: aut res humanas in parvulis
non divina providentia, sed fortuitis agi casibus
opinabimur, cum rationales vel damnandae vel
liberandae sint animae; quandoquidem nec passer cadit
in terram sine voluntate Patris nostri qui in coelis
est <note>(Matth. X, 29)</note>: aut parentum negligentiae sic
tribuendum est, quod parvuli sine Baptismate moriuntur,
ut nihil ibi agant superna judicia; tanquam
ipsi qui hoc modo male moriuntur, parentes sibi negligentes
voluntate propria de quibus nascerentur,
elegerint: quid dicam, quod parvulus aliquando antequam
<pb n="1012"/>
illi per ministerium baptizantis succurri possit,
exspirat? Plerumque enim festinantibus parentibus
et paratis ministris ut Baptismus parvulo detur,
Deo tamen nolente non datur, qui eum paululum in
hac vita non tenuit ut daretur. Quid etiam, quod
aliquando parvulis infidelium filiis potuit, ne irent
in perditionem, et filiis fidelium non potuit Baptismate
subveniri? Ubi certe ostenditur quod personarum
apud Deum non sit acceptio <note>(Rom. II, 11)</note>:
alioquin cultorum suorum potius, quam inimicorum
filios liberaret.
</p>
          </div3>
        </div2>

<div2>
          <head>CAPUT XIII.</head>
<div3>
            <head>32.</head>
            <p>
 Jam vero, quoniam de dono
perseverantiae nunc agimus, quid est quod morituro
non baptizato subvenitur, ne sine Baptismate moriatur;
et baptizato casuro non subvenitur, ut ante moriatur?
Nisi forte illi adhuc absurditati auscultabimus,
qua dicitur nihil prodesse cuiquam mori antequam
cadat, quia secundum eos actus judicabitur, quos
eum praescivit Deus acturum fuisse si viveret. Hanc
perversitatem sanitati fidei tam vehementer adversam,
quis patienter audiat? quis ferat? Et tamen hoc
dicere urgentur, qui non fatentur gratiam Dei non
secundum merita nostra dari. Qui autem nolunt dicere
unumquemque mortuorum secundum ea judicari,
quae Deus illum praescivit acturum fuisse si viveret,
intuentes quam manifesta falsitate et quanta
absurditate dicatur; non eis remanet cur dicant,
quod in Pelagianis damnavit, et ab ipso Pelagio damnari
fecit Ecclesia, gratiam Dei secundum merita
nostra dari: cum videant alios parvulos non regeneratos
ad aeternam mortem, alios autem regeneratos
ad aeternam vitam tolli de hac vita; ipsosque
regeneratos, alios perseverantes usque in finem hinc
ire, alios quousque decidant hic teneri, qui utique
non decidissent, si antequam laberentur hinc exissent;
et rursus quosdam lapsos quousque redeant non
exire de hac vita, qui utique perirent, si antequam
redirent, exirent.</p>
          </div3>
<div3>
            <head>33.</head>
            <p>
 Unde satis dilucide ostenditur, et inchoandi,
et usque in finem perseverandi gratiam Dei non secundum
merita nostra dari; sed dari secundum
ipsius secretissimam, eamdemque justissimam, sapientissimam,
beneficentissimam voluntatem: quoniam
quos praedestinavit, ipsos et vocavit <note>(Id. VIII,
30)</note> vocatione illa de qua dictum est, <hi>Sine poenitentia
sunt dona et vocatio Dei <note>(Id. XI, 29)</note>
            </hi>. Ad quam vocationem
pertinere nullus est homo ab hominibus certa
asseveratione dicendus, nisi cum de hoc saeculo
exierit: in hac autem vita humana quae tentatio est
super terram <note>(Job VII, 1)</note>, qui videtur stare, videat
ne cadat <note>(I Cor. X, 12)</note>. Ideo quippe <note>(sicut jam supra
diximus <hi>[Cap. 8, n. 19]</hi> )</note> non perseveraturi perseveraturis
providentissima Dei voluntate miscentur,
ut esse discamus non alta sapientes, sed humilibus
consentientes <note>(Rom. XII, 16)</note>, et cum timore et tremore
nostram ipsorum salutem operemur: Deus est
enim qui operatur in nobis et velle et operari, pro
<pb n="1013"/>
bona voluntate <note>(Philipp. II, 12 et 13)</note>. Nos ergo volumus,
sed Deus in nobis operatur et velle: nos ergo
operamur, sed Deus in nobis operatur et operari,
pro bona voluntate. Hoc nobis expedit et credere et
dicere: hoc est pium, hoc verum, ut sit humilis et
submissa confessio, et detur totum Deo. Cogitantes
credimus, cogitantes loquimur, cogitantes agimus
quidquid agimus: quod autem attinet ad pietatis viam
et verum Dei cultum, non sumus idonei cogitare aliquid
tanquam ex nobismetipsis, sed sufficientia nostra
ex Deo est <note>(II Cor. III, 5)</note>. « Non enim est in potestate
nostra cor nostrum et nostrae cogitationes: » 
unde idem qui hoc ait, item dicit Ambrosius <note>(De Fuga
saeculi, cap. 1)</note>,  « Quis autem tam beatus qui in
corde suo semper ascendat? Sed hoc sine divino auxilio
qui fieri potest? nullo profecto modo. Denique, » 
inquit,  « supra eadem Scriptura dicit, <hi>Beatus vir cujus
est auxilium ejus abs te, Domine; ascensus in corde
ejus</hi> »  <note>(Psal. LXXXIII, 6)</note>. Hoc utique ut diceret, non
solum in Litteris sacris legebat, sed sicut de illo viro
sine dubitatione credendum est, etiam in corde suo
sentiebat Ambrosius. Quod ergo in sacramentis fidelium
dicitur, ut sursum cor habeamus ad Dominum,
munus est Domini: de quo munere ipsi Domino Deo
nostro gratias agere, a sacerdote post hanc vocem
quibus hoc dicitur admonentur; et dignum ac justum
esse respondent ( <hi>In praefatione ad canonem Missae</hi> ).
Cum enim non sit in nostra potestate cor nostrum,
sed divino sublevetur auxilio, ut ascendat, et quae
sursum sunt sapiat, ubi Christus est in dextra Dei sedens,
non quae super terram <note>(Coloss. III, 1, 2)</note>: cui
de hac tanta re agendae sunt gratiae, nisi hoc facienti
Domino Deo nostro, qui nos per tale beneficium liberando
de profundo hujus mundi, elegit, et praedestinavit
ante constitutionem mundi?
</p>
          </div3>
        </div2>

<div2>
          <head>CAPUT XIV.</head>
<div3>
            <head>34.</head>
            <p>
 Sed aiunt  « praedestinationis definitionem
utilitati praedicationis adversam <note>(Supra, in
Epistolis Hilarii et Prosperi, col. 947-954)</note>. Quasi
vero adversata sit Apostolo praedicanti. Nonne ille doctor
Gentium in fide et veritate et praedestinationem
toties commendavit, et verbum Dei praedicare non
destitit? Numquid quia dixit, <hi>Deus est qui operatur in
vobis et velle et operari, pro bona voluntate <note>(Philipp. II,
13)</note>
            </hi>; ideo non ipse, et ut velimus quae Deo placeant,
et ut operemur, hortatus est? aut quia dixit, <hi>Qui in
vobis bonum opus coepit, perficiet usque in diem Christi
Jesu <note>(Id. I, 6.)</note>
            </hi>; ideo ut inciperent homines et perseverarent
usque in finem, ipse non suasit? Nempe
ipse Dominus hominibus praecepit ut crederent, atque
ait, <hi>Credite in Deum, et in me credite <note>(Joan. XIV, 1)</note>
            </hi>:
nec tamen ideo ejus falsa sententia est, nec vana definitio
ubi ait, <hi>Nemo venit ad me,</hi> id est, nemo credit
in me, <hi>nisi fuerit ei datum a Patre meo <note>(Id. VI, 66)</note>
            </hi>.
Nec rursus, quia vera est haec definitio, ideo vana
est illa praeceptio. Cur ergo praedicationi, praeceptioni,
exhortationi, correptioni, quae omnia frequentat
Scriptura divina, existimamus inutilem definitionem
<pb n="1014"/>
praedestinationis, quam commendat eadem Scriptura
divina.</p>
          </div3>
<div3>
            <head>35.</head>
            <p>
 An quisquam dicere audebit, Deum non praescisse
quibus esset daturus ut crederent, aut quos daturus
esset Filio suo, ut ex eis non perderet quemquam <note>(Joan. XVIII, 9)</note>?
Quae utique si praescivit, profecto
beneficia sua, quibus nos dignatur liberare,
praescivit. Haec est praedestinatio sanctorum, nihil
aliud: praescientia scilicet, et praeparatio beneficiorum
Dei, quibus certissime liberantur, quicumque
liberantur. Caeteri autem ubi nisi in massa perditionis
justo divino judicio relinquuntur? Ubi Tyrii relicti
sunt et Sidonii, qui etiam credere potuerunt, si mira
illa Christi signa vidissent. Sed quoniam ut crederent,
non erat eis datum, etiam unde crederent est negatum.
Ex quo apparet habere quosdam in ipso ingenio
divinum naturaliter munus intelligentiae, quo moveantur
ad fidem, si congrua suis mentibus, vel audiant
verba, vel signa conspiciant: et tamen si Dei altiore
judicio, a perditionis massa non sunt gratiae praedestinatione
discreti, nec ipsa eis adhibentur vel dicta
divina vel facta, per quae possent credere, si audirent
utique talia vel viderent. In eadem perditionis massa
relicti sunt etiam Judaei, qui non potuerunt credere
factis in conspectu suo tam magnis clarisque virtutibus.
Cur enim non poterant credere, non tacuit Evangelium,
dicens: <hi>Cum autem tanta signa fecisset coram
eis, non crediderunt in eum; ut sermo Isaiae prophetae
impleretur, quem dixit: Domine, quis credidit auditui
nostro? et brachium Domini cui revelatum est? Et ideo
non poterant credere, quia iterum dixit Isaias: Excaecavit
oculos eorum, et induravit cor illorum; ut non videant
oculis, nec intelligant corde, et convertantur, et
sanem illos <note>(Joan. XII, 37-40)</note>
            </hi>. Non erant ergo sic
excaecati oculi, nec sic induratum cor Tyriorum et
Sidoniorum: quoniam credidissent, si qualia viderunt
isti signa vidissent. Sed nec illis profuit quod
poterant credere, quia praedestinati non erant ab eo,
cujus inscrutabilia sunt judicia, et investigabiles viae;
nec istis obfuisset quod non poterant credere, si ita
praedestinati essent, ut eos caecos Deus illuminaret,
et induratis cor lapideum vellet auferre. Verum quod
dixit Dominus de Tyriis et Sidoniis, aliquo alio modo
potest fortassis intelligi: neminem tamen venire ad
Christum, nisi cui fuerit datum, et eis dari qui in illo
electi sunt ante constitutionem mundi, procul dubio
confitetur, a quo non surdis auribus cordis eloquium
divinum auribus carnis auditur. Et tamen haec praedestinatio,
quae satis aperte etiam verbis evangelicis
explicatur, non prohibuit Dominum et propter incipiendum
dicere, quod paulo ante commemoravi, <hi>Cre,
dite in Deum, et in me credite:</hi> et propter perseverandum, <hi>Oportet semper orare, et non deficere 
 <note>(Luc. XVIII,
1)</note>
            </hi>. Audiunt enim haec et faciunt, quibus datum est:
non autem faciunt, sive audiant, sive non audiant,
quibus non datum est. <hi>Quia vobis,</hi> inquit, <hi>datum est
nosse mysterium regni coelorum; illis autem non est
datum <note>(Matth. XIII, 11)</note>
            </hi>. Quorum alterum ad misericordiam,
<pb n="1015"/>
alterum ad judicium pertinet illius, cui dicit
anima nostra, <hi>Misericordiam et judicium cantabo tibi,
Domine <note>(Psal. C, 1)</note>
            </hi>.</p>
          </div3>
<div3>
            <head>36.</head>
            <p>
 Nec praedestinationis igitur praedicatione impedienda
est praedicatio fidei perseverantis et proficientis,
ut quod oportet audiant, quibus datum est ut
obediant: quomodo enim audient sine praedicante <note>(Rom. X, 14)</note>?
Nec rursus, praedicatione fidei proficientis
et usque ad ultimum permanentis, impedienda
est praedicatio praedestinationis, ut qui fideliter et
obedienter vivit, non de ipsa obedientia tanquam de
suo non accepto bono extollatur: sed qui gloriatur,
in Domino glorietur <note>(I Cor. I, 31)</note>. « In nullo »  enim
 « gloriandum, quando nostrum nihil sit. »  Quod vidit
fidelissime Cyprianus, et fidentissime definivit <note>(Lib.
3 ad Quirin., cap. 4)</note>, per quod utique praedestinationem
certissimam pronuntiavit. Nam si  « in nullo gloriandum
est, quando nostrum nihil sit: »  profecto nec
de obedientia perseverantissima gloriandum est; nec
ita nostra, tanquam non sit nobis desuper donata,
dicenda est. Et ipsa igitur Dei donum est, quod se
daturum Deus vocatis suis illa vocatione, de qua dictum
est, <hi>Sine poenitentia sunt dona et vocatio Dei <note>(Rom.
XI, 29)</note>
            </hi>, omni christiano confitente praescivit. Haec
est igitur praedestinatio, quam fideliter atque humiliter
praedicamus. Nec tamen idem doctor et factor,
qui et in Christum credidit, et in sancta obedientia
usque ad passionem pro Christo perseverantissime
vixit, ideo cessavit praedicare Evangelium, exhortari
ad fidem piosque mores, atque ad ipsam usque in
finem perseverantiam, quoniam dixit,  « in nullo gloriandum,
quando nostrum nihil sit; »  ubi veram Dei
gratiam, id est, quae non secundum merita nostra
datur, sine ulla ambiguitate declaravit: quam se daturum
quoniam praescivit Deus, his Cypriani verbis
procul dubio praedestinatio praedicata est: quae si
Cyprianum a praedicatione obedientiae non prohibuit,
nec nos utique debet prohibere.</p>
          </div3>
<div3>
            <head>37.</head>
            <p>
 Quamvis ergo dicamus Dei donum esse obedientiam;
tamen homines exhortamur ad eam. Sed
illis qui veritatis exhortationem obedienter audiunt,
ipsum donum Dei datum est, hoc est, obedienter audire:
illis autem qui non sic audiunt, non est datum.
Non enim quicumque, sed Christus, <hi>Nemo,</hi> inquit, <hi>venit ad me, nisi fuerit ei datum a Patre meo 
 <note>(Joan. VI,
66)</note>
            </hi>: et, <hi>Vobis datum est nosse mysterium regni coelorum,
illis autem non est datum <note>(Matth. XIII, 11)</note>
            </hi>. Et de
continentia: <hi>Non omnes,</hi> inquit, <hi>capiunt verbum hoc,
sed quibus datum est <note>(Id. XIX, 11)</note>
            </hi>. Et cum Apostolus
ad pudicitiam conjugalem conjuges hortaretur: <hi>Vellem,</hi> 
inquit, <hi>omnes homines esse sicut me ipsum; sed
unusquisque proprium donum habet a Deo, alius sic,
alius autem sic <note>(I Cor. VII, 7)</note>
            </hi>. Ubi satis ostendit, non
tantum continentiam donum Dei esse, sed conjugatorum
etiam castitatem. Quae cum vera sint, hortamur
<pb n="1016"/>
tamen ad haec, quantum cuique nostrum datum est
ut possit hortari; quia et hoc ejus donum est, in cujus
manu sunt et nos et sermones nostri <note>(Sap. VII,
16)</note>. Unde et Apostolus, <hi>Secundum gratiam,</hi> inquit, <hi>quae data est mihi, ut sapiens architectus fundamentum
posui.</hi> 
 Et alio loco, <hi>Unicuique,</hi> inquit, <hi>sicut Dominus
dedit: ego plantavi, Apollo rigavit; sed Deus incrementum
dedit. Itaque neque qui plantat, aliquid est, neque
qui rigat; sed qui incrementum dat Deus <note>(I Cor. III, 10,
5, 6, 7)</note>
            </hi>. Ac per hoc sicut exhortatur et praedicat recte,
sed ille qui accepit hoc donum: ita exhortantem
recte atque praedicantem profecto ille obedienter audit,
qui accepit hoc donum. Hinc est quod Dominus, cum
eis loqueretur, qui carnis aures apertas haberent, dicebat
tamen, <hi>Qui habet aures audiendi, audiat <note>(Luc. VIII,
8)</note>
            </hi>: quas non omnes habere procul dubio noverat. A
quo autem habeant, quicumque habent, ipse Dominus
ostendit, ubi ait: <hi>Dabo eis cor cognoscendi me et aures
audientes <note>(Baruch II, 31)</note>
            </hi>. Aures ergo audiendi, ipsum
est donum obediendi, ut qui id haberent, venirent ad
eum, ad quem nemo venit, nisi fuerit ei datum a Patre
ipsius. Exhortamur ergo atque praedicamus: sed
qui habent aures audiendi, obedienter nos audiunt:
qui vero eas non habent, fit in eis quod scriptum est, <hi>ut audientes non audiant 
 <note>(Matth. XIII, 13)</note>
            </hi>; audientes
videlicet corporis sensu, non audiant cordis assensu.
Cur autem illi habeant aures audiendi, illi non habeant,
hoc est, cur illis datum sit a Patre ut veniant
ad Filium, illis autem non sit datum, quis cognovit
sensum Domini, aut quis ejus consilarius fuit <note>(Rom.
XI, 34)</note>? aut tu quis es, o homo, qui respondeas Deo <note>(Id. IX, 20)</note>?
Numquid ideo negandum est quod apertum
est, quia comprehendi non potest quod occultum
est? numquid, inquam, propterea dicturi sumus quod
ita esse perspicimus, non ita esse, quoniam cur ita
sit non possumus invenire?
</p>
          </div3>
        </div2>

<div2>
          <head>CAPUT XV.</head>
<div3>
            <head>38.</head>
            <p>
 Sed aiunt, ut scribitis,  « Neminem
posse correptionis stimulis excitari, si dicatur
in conventu Ecclesiae audientibus multis: Ita se habet
de praedestinatione definita sententia voluntatis Dei,
ut alii ex vobis de infidelitate accepta obediendi voluntate
veneritis ad fidem, vel accepta perseverantia
maneatis in fide; caeteri vero qui in peccatorum delectatione
remoramini, ideo nondum surrexistis, quia
necdum vos adjutorium gratiae miserantis erexit.
Verumtamen si qui estis necdum vocati, quos gratia
sua praedestinaverit eligendos, accipietis eamdem
gratiam, qua velitis et sitis electi: et si qui obeditis,
si praedestinati estis rejiciendi, subtrahentur obediendi
vires, ut obedire cessetis. »  Ista cum dicuntur, ita
nos a confitenda vera Dei gratia, id est, quae non secundum
merita nostra datur, et a confitenda secundum
eam praedestinatione sanctorum deterrere non
debent; sicut non deterremur a confitenda praescientia
Dei, si quis de illa populo sic loquatur, ut dicat:
 « Sive nunc recte vivatis, sive non recte, tales eritis
postea, quales vos Deus futuros esse praescivit, vel boni
si bonos, vel mali si malos. »  Numquid enim, si
hoc audito nonnulli in torporem segnitiemque vertantur,
<pb n="1017"/>
et a labore proclives ad libidinem post concupiscentias
suas eant, propterea de praescientia Dei falsum
putandum est esse, quod dictum est? Nonne si
Deus illos bonos futuros esse praescivit, boni erunt, in
quantalibet nunc malignitate versentur; si autem malos,
mali erunt, in quantalibet nunc bonitate cernantur?
Fuit quidam in nostro monasterio, qui corripientibus
fratribus cur quaedam non facienda faceret,
et facienda non faceret, respondebat: Qualiscumque
nunc sim, talis ero qualem me Deus futurum esse
praescivit. Qui profecto et verum dicebat, et hoc vero
non proficiebat in bonum: sed usque adeo profecit
in malum, ut deserta monasterii societate fieret canis
reversus ad suum vomitum: et tamen adhuc qualis sit
futurus, incertum est. Numquid ergo propter hujusmodi
animas ea quae de praescientia Dei vera dicuntur,
vel neganda sunt vel tacenda; tunc scilicet, quando
si non dicantur, in alios itur errores?
</p>
          </div3>
        </div2>

<div2>
          <head>CAPUT XVI.</head>
<div3>
            <head>39.</head>
            <p>
 Sunt etiam qui propterea vel
non orant, vel frigide orant, quoniam Domino dicente
didicerunt, scire Deum quid nobis necessarium sit,
priusquam petamus ab eo <note>(Matth. VI, 8)</note>. Num propter
tales hujus sententiae veritas deserenda, aut ex Evangelio
delenda putabitur? Imo cum constet alia Deum,
danda etiam non orantibus, sicut initium fidei; alia
nonnisi orantibus praeparasse, sicut usque in finem
perseverantiam: profecto qui ex se ipso hanc se habere
putat, non orat ut habeat. Cavendum est igitur,
ne dum timemus ne tepescat hortatio, exstinguatur
oratio, accendatur elatio.</p>
          </div3>
<div3>
            <head>40.</head>
            <p>
 Dicatur ergo verum, maxime ubi aliqua quaestio
ut dicatur impellit; et capiant qui possunt: ne forte
cum tacetur propter eos qui capere non possunt, non
solum veritate fraudentur, verum etiam falsitate capiantur,
qui verum capere, quo caveatur falsitas,
possunt. Facile est enim, imo et utile, ut taceatur
aliquod verum propter incapaces. Nam unde est illud
Domini, <hi>Adhuc multa habeo vobis dicere, sed non potestis
illa portare modo <note>(Joan. XVI, 12)</note>
            </hi>? et illud Apostoli, <hi>Non potui vobis loqui quasi spiritualibus, sed
quasi carnalibus: quasi parvulis in Christo lac vobis
potum dedi, non escam; nondum enim poteratis, sed nec
adhuc quidem potestis 
 <note>(I Cor. III, 1, 2)</note>
            </hi>? Quamvis modo
quodam dicendi fieri possit, ut id quod dicitur, et
parvulis lac, et grandibus esca sit. Sicut, <hi>In principio
erat Verbum, et Verbum erat apud Deum, et Deus erat
Verbum <note>(Joan. I, 1)</note>
            </hi>, quis christianus tacere potest?
quis capere? aut quid in doctrina sana potest inveniri
grandius? Quod tamen et parvulis non tacetur et grandibus,
nec parvulis occultatur a grandibus. Sed alia
est ratio verum tacendi, alia verum dicendi necessitas.
Causas verum tacendi longum est omnes quaerere
vel inserere: quarum tamen est et haec una, ne pejores
<pb n="1018"/>
faciamus eos qui non intelligunt, dum volumus eos qui
intelligunt facere doctiores; qui nobis aliquid tale tacentibus
doctiores quidem non fiunt, sed nec pejores fiunt
Cum autem res vera ita se habet, ut fiat pejor nobis ean
dicentibus, ille qui capere non potest; nobis autem
tacentibus, ille qui potest: quid putamus esse faciendum?
Nonne potius est dicendum verum, ut qui potest
capere capiat; quam tacendum, ut non solum
id ambo non capiant, verum etiam qui est intelligentior,
ipse sit pejor? Qui si audiret et caperet, per illum
etiam plures discerent. Quo enim est capacior ut
discat, eo magis est idoneus ut alios doceat. Instat
inimicus gratiae, atque urget modis omnibus, ut credatur
secundum merita nostra dari, ac sic gratia jam
non sit gratia <note>(Rom. XI, 6)</note>: et nos nolumus dicere,
quod teste Scriptura possumus dicere? timemus enim
videlicet, ne loquentibus nobis offendatur, qui veritatem
non potest capere; et non timemus, ne tacentibus
nobis, qui veritatem potest capere, falsitate capiatur?</p>
          </div3>
<div3>
            <head>41.</head>
            <p>
 Aut enim sic praedestinatio praedicanda est,
quemadmodum eam sancta Scriptura evidenter eloquitur,
ut in praedestinatis sine poenitentia sint dona
et vocatio Dei; aut gratiam Dei secundum merita
nostra dari confitendum, quod sapiunt Pelagiani,
quamvis ista sententia, quod saepe jam diximus, legatur
gestis episcoporum orientalium etiam ipsius Pelagii
ore damnata <note>(De Gestis Pelagii, n. 30)</note>. A Pelagianorum
porro haeretica perversitate tantum isti
remoti sunt, propter quos haec agimus, ut licet nondum
velint fateri praedestinatos esse, qui per Dei
gratiam fiant obedientes atque permaneant; jam tamen
fateantur, quod eorum praeveniat voluntatem
quibus datur haec gratia: ideo utique, ne non gratis
dari credatur gratia, sicut veritas loquitur; sed potius
secundum praecedentis merita voluntatis, sicut
contra veritatem Pelagianus error obloquitur. Praevenit
ergo et fidem gratia: alioquin si fides eam praevenit,
procul dubio praevenit et voluntas, quoniam fides
sine voluntate non potest esse. Si autem gratia praevenit
fidem, quoniam praevenit voluntatem; profecto
praevenit omnem obedientiam; praevenit etiam charitatem,
qua una Deo veraciter et suaviter obeditur;
et haec omnia gratia in eo cui datur, et cujus haec
omnia praevenit, operatur.
</p>
          </div3>
        </div2>

<div2>
          <head>CAPUT XVII.</head>
<p>Restat in his bonis usque in finem
perseverantia, quae frustra quotidie a Domino
poscitur, si non eam Dominus per gratiam suam in
illo, cujus orationes exaudit, operatur. Videte jam a
veritate quam sit alienum, negare donum Dei esse
perseverantiam usque in finem hujus vitae: cum vitae
huic, quando voluerit, ipse det finem; quem si dat
ante imminentem lapsum, facit hominem perseverare
usque in finem. Sed mirabilior et fidelibus evidentior
largitas bonitatis Dei est, quod etiam parvulis, quibus
obedientia non est illius aetatis ut detur, datur haec
gratia. Ista igitur sua dona quibuscumque Deus donat,
procul dubio se donaturum esse praescivit, et in
sua praescientia praeparavit. Quos ergo praedestinavit,
<pb n="1019"/>
ipsos et vocavit <note>(Rom. VIII, 30)</note> vocatione illa, quam
me saepe commemorare non piget, de qua dictum est, <hi>Sine poenitentia sunt dona et vocatio Dei 
 <note>(Id. XI, 29)</note>
            </hi>.
Namque in sua quae falli mutarique non potest praescientia,
opera sua futura disponere, id omnino, nec
aliud quidquam est praedestinare. Sicut autem ille
quem castum futurum esse praescivit, quamvis id incertum
habeat, agit ut castus sit: ita ille quem castum
futurum praedestinavit, quamvis id incertum habeat,
non ideo non agit ut castus sit, quoniam Dei dono se
audit futurum esse quod erit; imo etiam gaudet
ejus charitas; nec inflatur <note>(I Cor. XIII, 4)</note>, tanquam
id non acceperit. Non solum ergo praedicatione praedestinationis
ab hoc opere non impeditur, verum et
ad hoc adjuvatur, ut cum gloriatur, in Domino glorietur <note>(I Id. 31)</note>.</p>
<div3>
            <head>42.</head>
            <p>
 Quod autem dixi de castitate, hoc de fide, hoc
de pietate, hoc de charitate, de perseverantia, et, ne
pergam per singula, hoc de omni obedientia qua obeditur
Deo, veracissime dici potest. Sed ii qui solum
initium fidei et usque in finem perseverantiam sic in
nostra constituunt potestate, ut Dei dona esse non putent,
neque ad haec habenda atque retinenda Deum
operari nostras cogitationes et voluntates, caetera vero
ipsum dare concedunt, cum ab illo impetrantur
credentis fide; cur ad ipsa caetera exhortationem,
eorumque caeterorum praedicationem definitione praedestinationis
non metuunt impediri? An forte nec
ipsa dicunt praedestinata? Ergo nec dantur a Deo,
aut ea se daturum esse nescivit. Quod si et dantur, et
ea se daturum esse praescivit; profecto praedestinavit.
Sicut ergo ipsi quoque hortantur ad castitatem, charitatem,
pietatem, et caetera quae Dei dona esse confitentur,
eaque ab illo esse praecognita, ac per hoc
praedestinata negare non possunt; nec dicunt exhortationes
suas impediri praedicatione praedestinationis
Dei, hoc est, praedicatione de his donis ejus futuris
praescientiae Dei: sic videant nec ad fidem nec ad perseverantiam
impediri exhortationes suas, si et ipsa,
quod verum est, esse Dei dona, eaque praecognita, id
est, ad donandum praedestinata esse dicantur; sed
impediri potius atque subverti hac praedestinationis
praedicatione illum tantummodo perniciosissimum errorem,
quo dicitur, gratiam Dei secundum merita
nostra dari; ut qui gloriatur, non in Domino, sed in
se ipso glorietur.</p>
          </div3>
<div3>
            <head>43.</head>
            <p>
 Quod ut apertius propter tardiusculos explicemus,
remorationem meam ferant, quibus ingenio
praevolare donatum est. Dicit apostolus Jacobus, <hi>Si
quis vestrum indiget sapientia, postulet a Deo, qui dat
omnibus affluenter, et non improperat; et dabitur ei <note>(Jacobi I, 5)</note>
            </hi>.
Scriptum est et in Proverbiis Salomonis, <hi>Quoniam Dominus dat sapientiam 
 <note>(Prov. II, 6)</note>
            </hi>.
Et de continentia legitur in libro Sapientiae, cujus
auctoritate usi sunt magni et docti viri, qui longe
<pb n="1020"/>
ante nos eloquia divina tractarunt: ibi ergo legitur, <hi>Cum scirem quia nemo esse potest continens, nisi Deus
det; et hoc ipsum erat sapientiae, scire cujus esset hoc
donum 
 <note>(Sap. VIII, 21)</note>
            </hi>. Haec ergo Dei dona sunt, id
est, ut de aliis taceam, sapientia et continentia. Acquiescunt
et isti: neque enim Pelagiani sunt, ut adversus
istam perspicuam veritatem dura et haeretica
perversitate contendant. « Sed haec, »  inquiunt,  « ut
a Deo dentur nobis, fides impetrat, quae incipit a
nobis: »  quam fidem et incipere habere, et in ea usque
in finem permanere, tanquam id non a Domino
accipiamus, nostrum esse contendunt. Hic procul dubio
contradicitur Apostolo dicenti, <hi>Quid enim habes
quod non accepisti <note>(I Cor. IV, 7)</note>
            </hi>? Contradicitur et
martyri Cypriano dicenti,  « In nullo gloriandum,
quando nostrum nihil sit »  <note>(Ad Quirinum, lib. 3, cap.
4)</note>. Cum haec, et alia multa quae piget repetere,
dixerimus; atque ostenderimus, et initium fidei, et
usque in finem perseverantiam, Dei dona esse; nec
ulla sua futura dona, et quae danda essent, et quibus
danda essent, Deum non praescire potuisse; ac
per hoc praedestinatos ab illo esse, quos liberat et
coronat: respondendum putant,  « praedestinationis
definitionem utilitati praedicationis adversam, eo
quod hac audita, nemo possit correptionis stimulis
excitari. »  Haec dicentes nolunt  « hominibus praedicari
dona Dei esse, ut veniatur ad fidem, et permaneatur
in fide, ne plus desperatio quam exhortatio videatur
afferri, dum cogitant qui audiunt, incertum
esse humanae ignorantiae cui largiatur Deus, cui non
largiatur haec dona. »  Cur ergo et ipsi nobiscum praedicant,
dona Dei esse sapientiam et continentiam?
Quod si haec cum Dei dona esse praedicantur, non
impeditur hortatio qua homines hortamur esse sapientes
et continentes; quae tandem causa est ut existiment
impediri exhortationem, qua exhortamur homines
venire ad fidem, et in ea permanere usque in
finem, si et haec dona Dei esse dicantur, quod Scripturis
ejus testibus comprobatur?</p>
          </div3>
<div3>
            <head>44.</head>
            <p>
 Ecce, ut de continentia taceamus, et de sola in
hoc loco sapientia disputemus; nempe supra memoratus
apostolus Jacobus dicit, <hi>Quae desursum est sapientia,
primum quidem pudica est, deinde pacifica,
modesta, suadibilis, plena misericordia et fructibus bonis</hi>,
 <hi>inaestimabilis, sine simulatione <note>(Jacobi III, 17)</note>
            </hi>.
Cernitisne, obsecro, a Patre luminum sapientia quam
multis et magnis bonis referta descendat? <hi>Omne</hi> 
quippe <hi>datum optimum,</hi> sicut idem dicit, <hi>et omne
donum perfectum desursum est, descendens a Patre
luminum <note>(Id. I, 17)</note>
            </hi>. Cur ergo, ut omittam caetera,
corripimus impudicos et contentiosos, quibus tamen
praedicamus donum Dei esse sapientiam, pudicam,
atque pacificam; nec timemus ne permoti divinae voluntatis
incerto, plus in hac praedicatione desperationis
quam exhortationis inveniant; nec correptionis
<pb n="1021"/>
stimulis adversus se ipsos, sed potius adversus nos
excitentur, quia eos corripimus haec non habentes,
quae ipsi dicimus non humana voluntate proferri, sed
divina largitate donari? Cur denique ipsum apostolum
Jacobum hujus gratiae praedicatio non deterruit corripere
inquietos, et dicere, <hi>Si zelum amarum habetis,
et contentiones sunt in cordibus vestris, nolite gloriari
et menduces esse adversus veritatem: non est ista sapientia
desursum descendens; sed terrena, animalis,
diabolica: ubi enim zelus et contentio, ibi inconstantia,
et omne opus pravum <note>(Jacobi III, 14-16)</note>
            </hi>? Sicut ergo
corripiendi sunt inquieti, et divinis eloquiis testibus,
et ipsis quos nobiscum isti communes habent actibus
nostris; neque hanc impedit correptionem, quod sapientiam
pacificam, qua contentiosi corriguntur atque
sanantur, donum Dei esse praedicamus: ita corripiendi
sunt infideles, vel in fide non permanentes, non impediente
istam correptionem praedicatione gratiae
Dei, quae fidem quoque ipsam et in ea permansionem
dona Dei esse commendat. Quia etsi ex fide impetratur
sapientia, sicut ipse Jacobus cum dixisset, <hi>Si quis vestrum indiget sapientia, postulet a Deo, qui
dat omnibus affluenter, et non improperat, et dabitur
ei;</hi> 
 mox addidit, <hi>Postulet autem in fide, nihil haesitans <note>(Id. I, 5, 6)</note>
            </hi>:
non tamen quoniam fides datur priusquam
postuletur ab illo cui datur, ideo dicenda est
non esse donum Dei, sed esse a nobis, quia data est
nobis, non petentibus nobis. Apostolus enim apertissime
dicit: <hi>Pax fratribus et charitas cum fide a Deo
Patre et Domino Jesu Christo <note>(Ephes. VI, 23)</note>
            </hi>. A quo
ergo pax et charitas, ab illo est et fides, propter
quod ab illo eam non solum augeri habentibus, verum
etiam non habentibus poscimus dari.</p>
          </div3>
<div3>
            <head>45.</head>
            <p>
 Neque isti, propter quos haec dicimus, qui
praedicatione praedestinationis et gratiae exhortationem
clamitant impediri, ad sola illa exhortantur dona,
quae non a Deo dari, sed a nobis esse contendunt,
sicut sunt initium fidei, et in ea usque in finem perseverantia:
quod utique facere deberent, ut tantummodo
infideles hortarentur ut crederent, et fideles ut
credere permanerent. Ea vero quae nobiscum Dei
dona esse non negant, ut nobiscum Pelagianum demoliantur
errorem, sicut est pudicitia, continentia,
patientia, et caetera quibus recte vivitur, et ex fide
impetrantur a Domino, oranda monstrare et orare
solum vel sibi vel aliis debuerunt; non autem quemquam,
ut ea capesseret et retineret, hortari. Cum
vero et ad haec exhortantur, ut possunt, atque exhortandos
esse homines confitentur; satis utique ostendunt,
nec ea praedicatione impediri exhortationes,
sive ad fidem, sive ad perseverantiam usque in finem,
quia et ista Dei dona esse, nec a se ipso cuiquam,
sed ab illo tribui praedicamus.</p>
          </div3>
<div3>
            <head>46.</head>
            <p>
 At enim,  « vitio suo quisque deserit fidem,
cum cedit tentationi atque consentit, qua cum illo
agitur ut deserat fidem. »  Quis negat? Sed non ideo
dicenda est in fide perseverantia non esse donum
Dei. Hanc enim quotidie poscit, qui dicit, <hi>Ne nos inferas
<pb n="1022"/>
in tentationem <note>(Matth. VI, 13)</note>
            </hi>; et si exauditur,
hanc accipit: ac per hoc, quotidie ut perseveret
petens, profecto perseverantiae suae spem non in se
ipso, sed in Deo ponit. Ego autem nolo exaggerare
meis verbis, sed illis cogitandum potius relinquo, ut
videant quale sit quod sibi persuaserunt,  « praedicatione
praedestinationis audientibus plus desperationis
quam exhortationis afferri. »  Hoc est enim dicere,
tunc de sua salute hominem desperare, quando
spem suam non in se ipso, sed in Deo didicerit ponere:
cum propheta clamet, <hi>Maledictus omnis qui
spem habet in homine <note>(Jerem. XVII, 5)</note>
            </hi>.</p>
          </div3>
<div3>
            <head>47.</head>
            <p>
 Haec itaque dona Dei, quae dantur electis secundum
Dei propositum vocatis, in quibus donis est
et incipere credere, et in fide usque ad vitae hujus
terminum perseverare, sicut tanta rationum atque
auctoritatum contestatione probavimus; haec, inquam,
Dei dona, si nulla est praedestinatio quam defendimus,
non praesciuntur a Deo: praesciuntur autem;
haec est igitur praedestinatio quam defendimus.
</p>
          </div3>
        </div2>

<div2>
          <head>CAPUT XVIII.</head>
<p>Unde aliquando eadem praedestinatio
significatur etiam nomine praescientiae, sicut
ait Apostolus, <hi>Non repulit Deus plebem suam, quam
praescivit.</hi> Hic quod ait, <hi>praescivit,</hi> non recte intelligitur,
nisi, praedestinavit: quod circumstantia ipsius
lectionis ostendit. Loquebatur enim de reliquiis Judaeorum,
quae salvae factae sunt, pereuntibus caeteris.
Nam superius dixerat, ad Israel dixisse prophetam, <hi>Tota die extendi manus meas ad populum non credentem
et contradicentem:</hi> 
 et tanquam responderetur, Ubi sunt
ergo factae promissiones Dei ad Israel? continuo subjunxit, <hi>Dico ergo, Numquid repulit Deus plebem suam?
Absit: nam et ego Israelita sum ex semine Abraham,
tribu Benjamin</hi>:
tanquam diceret, Nam et ego ex ipsa
plebe sum. Deinde addidit unde nunc agimus, <hi>Non
repulit Deus plebem suam, quam praescivit.</hi> Atque ut ostenderet
Dei gratia fuisse relictas reliquias, non meritis
operum eorum, secutus adjunxit, <hi>An nescitis in
Elia quid dicit Scriptura; quemadmodum interpellat
Deum adversus Israel?</hi> et caetera. <hi>Sed quid dicit illi,</hi> inquit, <hi>responsum divinum? Reliqui mihi septem millia virorum,
qui non curvaverunt genu ante Baal.</hi> 
 Non enim
ait, Relicta sunt mihi; aut, Reliquerunt se mihi: sed, <hi>reliqui mihi. Sic ergo,</hi> 
 inquit, <hi>et in hoc tempore reliquiae
per electionem gratiae factae sunt. Si autem gratia, jam
non ex operibus; alioquin gratia jam non est gratia.</hi> Et
connectens illa quae jam supra interposui, <hi>Quid ergo?</hi> 
et huic interrogationi respondens, <hi>Quod quaerebat,</hi> inquit, <hi>Israel, hoc non est consecutus; electio autem consecuta
est; caeteri vero excaecati sunt 
 <note>(Rom. X, 21 XI, 7)</note>
            </hi>.
In hac ergo electione, et in his reliquiis, quae per electionem
gratiae factae sunt, voluit intelligi plebem,
quam propterea Deus non repulit, quia praescivit. Haec
est illa electio, qua eos quos voluit, elegit in Christo
<pb n="1023"/>
ante constitutionem mundi, ut essent sancti et immaculati
in conspectu ejus, in charitate, praedestinans eos
in adoptionem filiorum <note>(Ephes. I, 4, 5)</note>. Nullus igitur
qui haec intelligit, negare vel dubitare permittitur,
ubi ait Apostolus, <hi>Non repulit Deus plebem suam,
quam praescivit,</hi> praedestinationem significare voluisse.
Praescivit enim reliquias, quas secundum electionem
gratiae fuerat ipse facturus. Hoc est ergo praedestinavit:
sine dubio enim praescivit, si praedestinavit:
sed praedestinasse, est hoc praescisse quod fuerat ipse
facturus.</p>
</div2>

<div2>
          <head>CAPUT XIX.</head>
<div3>
            <head>48.</head>
            <p>
 Quid ergo nos prohibet, quando
apud aliquos verbi Dei tractatores legimus Dei praescientiam,
et agitur de vocatione electorum, eamdem
praedestinationem intelligere? Magis enim fortasse
voluerunt hoc verbo in ea re uti, quod et facilius intelligitur,
et non repugnat, imo et congruit veritati
quae de praedestinatione gratiae praedicatur. Hoc scio,
neminem contra istam praedestinationem, quam secundum
Scripturas sanctas defendimus, nisi errando
disputare potuisse. Puto tamen eis qui de hac re sententias
tractatorum requirunt, sanctos et in fide atque
doctrina christiana laudabiliter usquequaque diffamatos
viros, Cyprianum et Ambrosium, quorum tam clara
testimonia posuimus, debere sufficere, et debere
ad utrumque, id est, ut et gratiam Dei gratuitam, sicut
credenda atque praedicanda est, per omnia credant
et per omnia praedicent, et eamdem praedicationem
praedicationi qua hortamur pigros, vel corripimus malos,
non opinentur adversam: quia et isti viri, cum sic
praedicarent Dei gratiam, ut unus eorum diceret,  « In
nullo gloriandum, quando nostrum nihil sit »  <note>(Cyprianus,
ad Quirinum, lib. 3, cap. 4)</note>; alter autem,  « Non
est in potestate nostra cor nostrum et nostrae cogitationes » <note>(Ambrosius, de Fuga saeculi, cap. 1)</note>;
non tamen
hortari et corripere destiterunt, ut fierent praecepta
divina. Nec timuerunt ne diceretur eis, Quid nos
hortamini? quid et corripitis, si nihil boni ut habeamus
est nostrum, et si non est in potestate nostra cor
nostrum? Haec ne dicerentur eis, nequaquam illi sancti
ea mente timere potuerunt, qua intelligebant paucissimis
esse donatum, ut nullo sibi homine praedicante,
per ipsum Deum vel per Angelos coelorum doctrinam
salutis accipiant; multis vero id esse donatum, ut
Deo per homines credant. Quolibet tamen modo dicatur
homini verbum Dei, procul dubio, quo sic audiat
ut illi obediat, donum Dei est.</p>
          </div3>
<div3>
            <head>49.</head>
            <p>
 Unde supra dicti tractatores excellentissimi divinorum
eloquiorum, et gratiam Dei veram, sicut praedicanda
est, praedicarunt, id est, quam nulla merita
humana praecedunt; et ad facienda divina praecepta
instanter hortati sunt, ut qui haberent donum obedientiae,
quibus jussis obediendum esset, audirent. Si
enim gratiam merita ulla nostra praecedunt, profecto
aut facti alicujus, aut dicti, aut cogitationis est meritum,
ubi et ipsa intelligitur voluntas bona: sed brevissime
<pb n="1024"/>
complexus est omnium genera meritorum, qui
dicit,  « In nullo gloriandum, quando nostrum nihil
sit. »  Qui vero ait,  « Non est in nostra potestate cor
nostrum, et nostrae cogitationes, »  nec ipsa facta et
dicta praeteriit: non enim est ullum factum dictumvi
hominis, quod non ex corde et cogitatione procedat.
Quid autem amplius de hac re agere Cyprianus martyr
gloriosissimus et doctor lucidissimus potuit, quam
ubi nos in oratione dominica etiam pro inimicis fidei
christianae orare oportere commonuit? ubi de initio
fidei, quod etiam hoc donum Dei sit, quid sentiret ostendit:
et pro perseverantia usque in finem, quia et
ipsam nonnisi Deus eis qui perseveraverint donat, Ecclesiam
Christi quotidie orare monstravit. Beatus quoque
Ambrosius cum exponeret quod ait Lucas evangelista, <hi>Visum est et mihi 
 <note>(Luc. I, 3)</note>
            </hi>:  « Potest, »  inquit,
 « non soli visum esse, quod sibi visum esse declarat.
Non enim voluntate tantum humana visum est,
sed sicut placuit ei qui in me loquitur Christus, qui ut
id quod bonum est, nobis quoque videri bonum possit,
operatur: quem enim miseratur, et vocat. Et ideo
qui Christum sequitur, potest interrogatus cur esse voluerit
christianus, respondere, <hi>Visum est et mihi.</hi> Quod
cum dicit, non negat Deo visum; a Deo enim praeparatur
voluntas hominum »  <note>(Prov. VIII, sec. LXX)</note>. « Ut
enim Deus honorificetur a sancto, Dei gratia est »  ( <hi>Super
Lucam, in expositione prooemii</hi> ). Itemque in eodem
opere, hoc est, in Expositione ejusdem Evangelii, cum
ad illum venisset locum, ubi Dominum ad Jerusalem
pergentem Samaritani recipere noluerunt:  « Simul
disce, »  inquit,  « quia recipi noluit a non simplici
mente conversis. Nam si voluisset, ex indevotis devotos
fecisset. Cur autem non receperint eum, Evangelista
ipse commemoravit dicens: <hi>Quia facies ejus
erat euntis in Jerusalem</hi> »  <note>(Luc. IX, 53)</note>. « Discipuli autem
recipi intra Samariam gestiebant. Sed Deus quos dignatur
vocat, et quem vult religiosum facit »  <note>(Lib. 7
in Lucam, n. 27)</note>. Quid evidentius, quid illustrius a
verbi Dei tractatoribus quaerimus, si et ab ipsis quod
in Scripturis clarum est, audire delectat? Sed his duobus,
qui sufficere debuerunt, sanctum Gregorium addamus
et tertium, qui et credere in Deum, et quod
credimus confiteri, Dei donum esse testatur, dicens:
 « Unius deitatis, quaeso vos, confitemini Trinitatem:
si vero aliter vultis, dicite unius esse naturae; et Deus
vocem dari vobis a sancto Spiritu deprecabitur: »  id
est, rogabitur Deus, ut permittat vobis dari vocem,
<pb n="1025"/>
qua quod creditis, confiteri possitis. « Dabit enim,
certus sum; qui dedit quod primum est, dabit et quod
secundum est »  <note>( <hi>Gregorius Nazianzenus, Orat. 44
in Pentecosten</hi> )</note>; qui dedit credere, dabit et confiteri.</p>
          </div3>
<div3>
            <head>50.</head>
            <p>
 Isti tales tantique doctores dicentes non esse aliquid,
de quo tanquam de nostro, quod nobis Deus non
dederit, gloriemur; nec ipsum cor nostrum et cogitationes
nostras in potestate nostra esse; et totum
dantes Deo, atque ab ipso nos accipere confitentes,
ut permansuri convertamur ad eum; ut id quod bonum
est, nobis quoque videatur bonum, et velimus
illud, ut honoremus Deum, et recipiamus Christum,
ut ex indevotis efficiamur devoti et religiosi, ut in ipsam
Trinitatem credamus, et confiteamur etiam voce
quod credimus: haec utique gratiae Dei tribuunt, Dei
munera agnoscunt, ab ipso nobis, non a nobis esse
testantur. Numquid autem quisquam eos dicturus est,
ita confessos istam Dei gratiam, ut auderent negare
ejus praescientiam, quam non solum docti, sed indocti
etiam confitentur? Porro si haec ita Deum noverant
dare, ut non ignorarent eum daturum se esse
praescisse, et quibus daturus esset non potuisse nescire;
procul dubio noverant praedestinationem, quam
per Apostolos praedicatam contra novos haereticos operosius
diligentiusque defendimus: nec tamen eis obedientiam
praedicantibus, et ad eam sicut quisque poterat
ferventer hortantibus, ullo modo recte diceretur, Si
non vultis obedientiam, ad quam nos accenditis, in nostro
corde frigescere, nolite nobis istam Dei gratiam
praedicare, qua Deum dare fatemini, quae ut nos faciamus
hortamini.
</p>
          </div3>
        </div2>

<div2>
          <head>CAPUT XX.</head>
<div3>
            <head>51.</head>
            <p>
 Quamobrem si et Apostoli, et
doctores Ecclesiae qui eis successerunt eosque imitati
sunt, utrumque faciebant, id est, et Dei gratiam,
quae non secundum merita nostra datur, veraciter
praedicabant, et piam obedientiam praeceptis salubribus
instruebant: quid est quod invicta conclusi violentia
veritatis recte se isti nostri dicere existimant,
 « Etsi verum est quod dicitur de praedestinatione beneficiorum
Dei, non est tamen populis praedicandum » 
( <hi>Supra, in epistolis Prosperi et Hilarii</hi> ). Praedicandum
est prorsus, ut qui habet aures audiendi, audiat <note>(Luc.
VIII, 8)</note>. Quis autem habet, si non accepit ab illo qui
ait, <hi>Dabo eis cor cognoscendi me, et aures audientes (Baruch
II, 31)</hi>? Certe qui non accepit, rejiciat: dum
tamen qui capit, sumat et bibat, bibat et vivat. Sicut
enim praedicanda est pietas, ut ab eo qui habet aures
audiendi, Deus recte colatur; praedicanda est pudicitia,
ut ab eo qui habet aures audiendi, nihil genitalibus
membris illicitum perpetretur; praedicanda
est charitas, ut ab eo qui habet aures audiendi,
Deus et proximus diligatur: ita praedicanda est et
ista praedestinatio beneficiorum Dei, ut qui habet
aures audiendi, non in se ipso, sed in Domino glorietur.</p>
          </div3>
<div3>
            <head>52.</head>
            <p>
 Quod autem dicunt,  « non opus fuisse hujuscemodi
disputationis incerto minus intelligentium tot
<pb n="1026"/>
corda turbari: quoniam non minus utiliter sine hac
definitione praedestinationis per tot annos defensa est
catholica fides, tum contra alios, tum maxime contra
Pelagianos, tot catholicorum et aliorum et nostris
praecedentibus libris »  <note>(Supra, in epistola Hilarii,
n. 8, col. 957-958)</note>: multum miror eos dicere; nec
attendere, ut de aliis hic taceam, ipsos libros nostros
et antequam Pelagiani apparere coepissent, conscriptos
et editos, et videre quam multis eorum locis
futuram nescientes Pelagianam haeresim caedebamus,
praedicando gratiam, qua nos Deus liberat a malis
erroribus et moribus nostris, non praecedentibus bonis
meritis nostris, faciens hoc secundum gratuitam
misericordiam suam. Quod plenius sapere coepi in ea
disputatione, quam scripsi ad beatae memoriae Simplicianum
episcopum Mediolanensis Ecclesiae, in mei
episcopatus exordio, quando et initium fidei donum
Dei esse cognovi, et asserui.</p>
          </div3>
<div3>
            <head>53.</head>
            <p>
 Quid autem meorum opusculorum frequentius
et delectabilius innotescere potuit, quam libri Confessionum
mearum? Cum et ipsos ediderim antequam
Pelagiana haeresis exstitisset; in eis certe dixi Deo
nostro, et saepe dixi:  « Da quod jubes, et jube quod
vis »  <note>(Lib. 10, capp. 19, 31, 37)</note>. Quae mea verba
Pelagius Romae, cum a quodam fratre et coepiscopo
meo fuissent eo praesente commemorata, ferre non
potuit, et contradicens aliquanto commotius, pene
cum eo qui illa commemoraverat litigavit. Quid vero
primitus et maxime Deus jubet, nisi ut credamus in
eum? Et hoc ergo ipse dat, si bene illi dictum est,
 « Da quod jubes. »  Et in eisdem etiam libris quod de
mea conversione narravi <note>(Lib. 3, capp. 11, 12, et
lib. 9, cap. 8)</note>, Deo me convertente ad eam fidem,
quam miserrima et furiosissima loquacitate vastabam,
nonne ita narratum esse meministis, ut ostenderem
me fidelibus et quotidianis matris meae lacrymis ne
perirem fuisse concessum? Ubi utique praedicavi,
non solum aversas a recta fide, sed adversas etiam
rectae fidei, Deum sua gratia ad eam convertere hominum
voluntates. De proficiente porro perseverantia
quemadmodum Deum rogaverim, et scitis, et potestis
recensere cum vultis. Omnia itaque Dei dona quae
in eodem opere sive optavi, sive laudavi, quis, non
dicam negare, sed dubitare saltem audeat Deum daturum
se esse praescisse, et quibus daturus fuerit,
nunquam potuisse nescire? Haec est praedestinatio
manifesta et certa sanctorum: quam postea diligentius
et operosius, cum jam contra Pelagianos disputaremus,
defendere necessitas compulit. Didicimus enim
singulas quasque haereses intulisse Ecclesiae proprias
quaestiones contra quas diligentius defenderetur
Scriptura divina, quam si nulla talis necessitas cogeret.
Quid autem coegit loca Scripturarum, quibus
praedestinatio commendata est, copiosius et enucleatius
isto nostro labore defendi, nisi quod Pelagiani
dicunt gratiam Dei secundum merita nostra dari?
quod quid est aliud quam gratiae omnino negatio?
</p>
          </div3>
        </div2>

<div2>
          <head>CAPUT XXI.</head>
<div3>
            <head>54.</head>
            <p>
 Haec ergo ut ingrata Deo sententia
destruatur, gratuitis Dei beneficiis quibus liberamur
<pb n="1027"/>
inimica, et initium fidei, et in ea usque in
finem perseverantiam secundum Scripturas, unde
jam multa diximus, dona Dei esse defendimus. Quoniam
si a nobis esse dicimus initium fidei, ut eo
caetera Dei dona mereamur accipere; concludunt Pelagiani,
gratiam Dei secundum merita nostra dari.
Quod ita exhorruit catholica fides, ut damnari timens,
hoc Pelagius ipse damnaverit. Itemque si dicimus a
nobis esse perseverantiam nostram, non a Domino;
respondent illi, ita nos a nobis habere initium fidei,
sicut finem, sic argumentantes, multo magis nos
habere a nobis illud initium, si a nobis habemus permanere
usque in finem, cum perficere quam inchoare
sit majus: ac sic identidem concludunt, gratiam Dei
secundum merita nostra dari. Si autem utrumque
Dei donum est, et haec Deus dona sua (quod negare
quis potest?) daturum se esse praescivit; praedestinatio
praedicanda est, ut possit vera Dei gratia, hoc
est, quae non secundum merita nostra datur, insuperabili
munitione defendi.</p>
          </div3>
<div3>
            <head>55.</head>
            <p>
 Et ego quidem in illo libro, cujus est titulus,
De Correptione et Gratia, qui sufficere non potuit
omnibus dilectoribus nostris, puto me ita posuisse
donum Dei esse, etiam perseverare usque in finem <note>(De Correptione et Gratia, n. 10)</note>,
ut hoc antea, si
me non fallit oblivio, tam expresse atque evidenter,
vel nusquam, vel pene nusquam scripserim. Sed ita
hoc nunc dixi, ut non ante me nemo dixerit. Beatus
quippe Cyprianus in Oratione Dominica, sicut jam
ostendimus, petitiones nostras ita exposuit, ut in
ipsa prima petitione perseverantiam nos diceret poscere;
id nos orare asserens, dicendo, <hi>Sanctificetur
nomen tuum <note>(Matth. VI, 9)</note>
            </hi>, cum jam in Baptismate
sanctificati fuerimus; ut in eo quod esse coepimus,
perseveremus. Videant tamen ii, quibus amantibus
me, ingratus esse non debeo, qui praeter hoc quod
in quaestionem venit, omnia mea, sicut scribitis, se
profitentur amplecti: videant, inquam, utrum in
primi libri posterioribus partibus, eorum duorum
quos mei episcopatus initio, antequam Pelagiana
haeresis appareret, ad Simplicianum Mediolanensem
episcopum scripsi, remanserit aliquid quo vocetur
in dubium, gratiam Dei non secundum merita nostra
dari: et utrum ibi non satis egerim, etiam initium
fidei esse donum Dei: et utrum ex iis quae ibi dicta
sunt, non consequenter eluceat, etsi non sit expressum,
etiam usque in finem perseverantiam non nisi
ab eo donari, qui nos praedestinavit in suum regnum
et gloriam. Deinde ipsam epistolam, quam jam contra
Pelagianos ad sanctum Paulinum Nolanum episcopum
feci, cui epistolae contradicere modo coeperunt,
nonne ante annos plurimos edidi? Eam quoque inspiciant,
quam dedi ad Sixtum Romanae Ecclesiae
presbyterum, quando adversus Pelagianos acerrima
conflictatione certavimus; et talem reperient, qualis
illa est ad Paulinum. Unde recolant, adversus haeresim
Pelagianam jam ante aliquot annos ista dicta esse
atque conscripta, quae nunc eis displicere mirandum
est. Quamvis neminem velim sic amplecti omnia mea,
<pb n="1028"/>
ut me sequatur, nisi in iis in quibus me non errasse
perspexerit. Nam propterea nunc facio libros, in
quibus opuscula mea retractanda suscepi, ut nec me
ipsum in omnibus me secutum fuisse demonstrem,
sed proficienter me existimo Deo miserante scripsisse,
non tamen a perfectione coepisse: quandoquidem
arrogantius loquor quam verius, si vel nunc dico me
ad perfectionem sine ullo errore scribendi jam in ista
aetate venisse. Sed interest quantum et in quibus rebus
erretur; et quam facile quisque corrigat, vel
quanta pertinacia suum defendere conetur errorem.
Bonae quippe spei est homo, si eum sic proficientem
dies ultimus vitae hujus invenerit, ut adjiciantur ei
quae proficienti defuerunt, et perficiendus quam
puniendus potius judicetur.</p>
          </div3>
<div3>
            <head>56.</head>
            <p>
 Quocirca, si hominibus, qui propterea me
dilexerunt, quia pervenit ad eos, antequam me diligerent,
aliqua mei laboris utilitas, nolo existere ingratus:
quanto magis Deo, quem non diligeremus,
nisi prius dilexisset nos, et fecisset dilectores suos?
quoniam charitas ex ipso est <note>(I Joan. IV, 7)</note>: sicut
dixerunt quos fecit magnos, non solum amatores,
verum etiam praedicatores suos. Quid est autem ingratius,
quam negare ipsam gratiam Dei, dicendo
eam secundum merita nostra dari? Quod in Pelagianis
fides catholica exhorruit, quod ipsi Pelagio capitale
crimen objecit: quod ipse Pelagius, non quidem
amore veritatis Dei, sed tamen suae damnationis
timore damnavit. Quisquis autem dicere gratiam Dei
secundum merita nostra dari, sicut catholicus fidelis
exhorret; nec ipsam fidem subtrahat Dei gratiae,
qua misericordiam consecutus est ut fidelis esset:
ac per hoc gratiae Dei tribuat perseverantiam quoque
usque in finem, qua misericordiam consequitur,
quam poscit quotidie, ne inferatur in tentationem.
Inter initium autem fidei et perfectionem perseverantiae,
media sunt illa, quibus recte vivimus, quae ipsi
etiam donari nobis a Deo fide impetrante consentiunt.
Haec autem omnia, initium scilicet fidei, et
caetera usque in finem dona sua, Deus largiturum se
vocatis suis esse praescivit. Nimiae igitur contentionis
est, praedestinationi contradicere, vel de praedestinatione
dubitare.
</p>
          </div3>
        </div2>

<div2>
          <head>CAPUT XXII.</head>
<div3>
            <head>57.</head>
            <p>
 Quae tamen non ita populis
praedicanda est, ut apud imperitam vel tardioris intelligentiae
multitudinem redargui quodam modo ipsa
sua praedicatione videatur: sicut redargui videtur et
praescientia Dei (quam certe negare non possunt), si
dicatur hominibus,  « Sive curratis, sive dormiatis,
quod vos praescivit qui falli non potest, hoc eritis. » 
Dolosi autem vel imperiti medici est, etiam utile medicamentum
sic alligare, ut aut non prosit, aut obsit
Sed dicendum est, Sic currite, ut comprehendatis <note>(I Cor. IX, 24)</note>,
atque ut ipso cursu vestro ita vos
esse praecognitos noveritis, ut legitime curreretis: et
<pb n="1029"/>
si quo alio modo Dei praescientia praedicari potest,
ut hominis segnitia repellatur.</p>
          </div3>
<div3>
            <head>58.</head>
            <p>
 Quamvis ergo ita se habeat de praedestinatione
definita sententia voluntatis Dei, ut alii ex infidelitate,
accepta voluntate obediendi, convertantur
ad fidem, vel perseverent in fide; caeteri vero
qui in peccatorum damnabilium delectatione remorantur,
si et ipsi praedestinati sunt, ideo nondum
surrexerunt, quia nondum eos adjutorium gratiae
miserantis erexit: si qui enim nondum sunt vocati,
quos gratia sua praedestinavit eligendos, accipient
eamdem gratiam, qua electi esse velint et sint; si
qui autem obediunt, sed in regnum ejus et gloriam
praedestinati non sunt, temporales sunt, nec usque
in finem in eadem obedientia permanebunt: quamvis
ergo haec vera sint, non tamen isto modo dicenda
sunt audientibus multis, ut sermo ad ipsos etiam convertatur,
eisque dicantur illa istorum verba, quae
vestris litteris indidistis, et quae superius interposui:
 « Ita se habet de praedestinatione definita sententia voluntatis
Dei, ut alii ex vobis de infidelitate, accepta
obediendi voluntate, veneritis ad fidem. »  Quid
opus est dici,  « alii ex vobis? »  Si enim Ecclesiae
Dei loquimur, si credentibus loquimur, cur alios eorum
ad fidem venisse dicentes, caeteris facere videamur
injuriam; cum possimus congruentius dicere:
Ita se habet de praedestinatione definita sententia
voluntatis Dei, ut ex infidelitate veneritis ad fidem accepta
voluntate obediendi, et accepta perseverantia
permaneatis in fide?</p>
          </div3>
<div3>
            <head>59.</head>
            <p>
 Nec illud quod sequitur, est omnino dicendum,
id est:  « Caeteri vero qui in peccatorum delectatione
remoramini, ideo nondum surrexistis, quia necdum
vos adjutorium gratiae miserantis erexit. »  Cum bene
et convenienter dici possit et debeat, Si qui autem
adhuc in peccatorum damnabilium delectatione remoramini,
apprehendite saluberrimam disciplinam:
quod tamen cum feceritis, nolite extolli quasi de
operibus vestris, aut gloriari quasi hoc non acceperitis;
Deus est enim qui operatur in vobis et velle et
operari, pro bona voluntate <note>(Philipp. II, 13)</note>; et a
Domino gressus vestri diriguntur, ut ejus viam velitis <note>(Psal. XXXVI, 23)</note>:
de ipso autem cursu vestro
bono rectoque condiscite vos ad praedestinationem
divinae gratiae pertinere.</p>
          </div3>
<div3>
            <head>60.</head>
            <p>
 Item quod sequitur, et dicitur,  « Verumtamen
si qui estis nondum vocati, quos gratia sua praedestinaverit
eligendos, accipietis eamdem gratiam, qua
velitis et sitis electi: »  durius dicitur quam dici potest,
si nos non quibuslibet hominibus loqui, sed
Christi Ecclesiae cogitemus. Cur enim non potius ita
dicitur: Et si qui sunt nondum vocati, pro eis ut
vocentur oremus? Fortassis enim sic praedestinati
sunt, ut nostris orationibus concedantur, et accipiant
eamdem gratiam, qua velint atque efficiantur
electi. Deus enim qui omnia quae praedestinavit implevit,
ideo et pro inimicis fidei orare nos voluit; ut
<pb n="1030"/>
hinc intelligeremus, quod ipse etiam infidelibus
donet ut credant, et volentes ex nolentibus faciat.</p>
          </div3>
<div3>
            <head>61.</head>
            <p>
 Jam vero quod illis verbis connectitur, miror
si ullo modo potest in populo christiano quisquam
infirmus patienter audire, cum dicitur eis:  « Et si
qui obeditis, si praedestinati estis rejiciendi, subtrahentur
obediendi vires, ut obedire cessetis. »  Hoc
enim dicere, quid videtur aliud esse, quam maledicere,
aut mala quodam modo prophetare? Sed si et
de iis qui non perseverant, aliquid placet dicere, vel
necesse est; cur non potius ita saltem dicitur, ut
paulo ante a me dictum est: primum, ut non de ipsis,
qui in populo audiunt, hoc dicatur, sed de aliis
ad ipsos; id est, ut non dicatur,  « Si qui obeditis, si
praedestinati estis rejiciendi: »  sed, Si qui obediunt;
et caetera per verbi personam tertiam, non per secundam?
Res enim non optabilis, sed abominabilis
dicitur, et durissime atque odiosissime quasi in audientium
frontem compellando colliditur, quando
qui eis loquitur, dicit,  « Et si qui estis qui obeditis,
si praedestinati estis rejiciendi, subtrahentur obediendi
vires, ut obedire cessetis. »  Quid enim sententiae
deperit, si ita dicatur: Si qui autem obediunt, sed
in regnum ejus et gloriam praedestinati non sunt,
temporales sunt, nec usque in finem in eadem obedientia
permanebunt? Nonne et verius eadem res et
congruentius dicitur, ut non ipsis tantum malum tanquam
optare videamur, sed de aliis referre, quod
oderint, nec ad se existiment pertinere, sperando
orandoque meliora? Illo autem modo, quo id dicendum
putant, eadem sententia eisdem pene verbis
etiam de praescientia Dei, quam certe negare non
possunt, pronuntiari potest, ut dicatur,  « Et si qui
obeditis, si praesciti estis rejiciendi, obedire cessabitis. » 
Nempe hoc verissimum est: ita sane, sed
improbissimum, importunissimum, incongruentissimum;
non falso eloquio, sed non salubriter valetudini
humanae infirmitatis apposito.</p>
          </div3>
<div3>
            <head>62.</head>
            <p>
 Illum etiam modum, quo utendum esse in
praedestinationis praedicatione nos diximus, loquenti
apud populum non existimo debere sufficere, nisi hoc
vel hujusmodi aliquid addat, ut dicat: Vos itaque
etiam ipsam obediendi perseverantiam a Patre luminum,
a quo descendit omne datum optimum et
omne donum perfectum <note>(Jacobi I, 17)</note>, sperare debetis,
et quotidianis orationibus poscere, atque hoc
faciendo confidere, non vos esse a praedestinatione
populi ejus alienos; quia etiam hoc ut faciatis, ipse
largitur. Absit autem a vobis, ideo desperare de vobis,
quoniam spem vestram in ipso habere jubemini,
non in vobis. Maledictus enim omnis qui spem habet
<pb n="1031"/>
in homine <note>(Jerem. XVII, 5)</note>: et bonum est confidere in
Domino quam confidere in homine <note>(Psal. CXVII, 8)</note>; quia
beati omnes qui confidunt in eum. Hanc spem tenentes,
servite Domino in timore, et exsultate ei cum tremore <note>(Psal. II, 13, 11)</note>:
quoniam de vita aeterna, quam
filiis promissionis promisit non mendax Deus ante
tempora aeterna, nemo potest esse securus, nisi consummata
fuerit ista vita, quae tentatio est super terram <note>(Job VII, 1)</note>:
sed faciet nos perseverare in
se usque in ejus vitae finem, cui quotidie dicimus, <hi>Ne nos inferas in tentationem 
 <note>(Matth. VI, 13)</note>
            </hi>.
Haec atque hujusmodi cum dicuntur, sive paucis christianis
sive multitudini Ecclesiae, cur metuimus sanctorum
praedestinationem et veram Dei gratiam, id est,
quae non secundum merita nostra datur, sicut eam
sancta Scriptura praedicat, praedicare? An vero timendum
est, ne tunc de se homo desperet, quando spes
ejus ponenda demonstratur in Deo, non autem desperaret,
si eam in se ipso superbissimus et infelicissimus
 poneret?
</p>
          </div3>
        </div2>

<div2>
          <head>CAPUT XXIII.</head>
<div3>
            <head>63.</head>
            <p>
 Atque utinam tardi corde
et infirmi, qui non possunt, vel nondum possunt
Scripturas vel earum expositiones intelligere, sic
audirent vel non audirent in hac quaestione disputationes
nostras, ut magis intuerentur orationes suas,
quas semper habuit et habebit Ecclesia ab exordiis
suis, donec finiatur hoc saeculum. De hac enim re,
quam nunc adversus novos haereticos, non commemorare
tantum, sed plane tueri et defensare compellimur,
nunquam tacuit in precibus suis, etsi aliquando
in sermonibus exserendam nullo urgente adversario
non putavit. Quando enim non oratum est in
Ecclesia pro infidelibus atque inimicis ejus ut crederent?
Quando fidelis quisquam amicum, proximum,
conjugem habuit infidelem, et non ei petivit a Domino
mentem obedientem in christianam fidem? Quis autem
sibi unquam non oravit, ut in Domino permaneret?
Aut quis sacerdotem super fideles Dominum invocantem,
si quando dixit, Da illis, Domine, in te
perseverare usque in finem; non solum voce ausus
est, sed saltem cogitatione reprehendere; ac non
potius super ejus talem benedictionem, et corde credente
et ore confitente respondit, Amen: cum aliud
in ipsa oratione dominica non orent fideles, dicentes
maxime illud, <hi>Ne nos inferas in tentationem;</hi> nisi ut
in sancta obedientia perseverent? Sicut ergo in his
orationibus, ita et in hac fide nata est, et crescit, et
crevit Ecclesia, qua fide creditur gratiam Dei non
secundum merita accipientium dari. Quandoquidem
non oraret Ecclesia ut daretur infidelibus fides, nisi
Deum crederet et aversas et adversas hominum ad
se convertere voluntates: nec oraret Ecclesia ut perseveraret
in fide Christi, non decepta vel victa tentationibus
mundi, nisi crederet Dominum sic in potestate
habere cor nostrum, ut bonum quod non tenemus
nisi propria voluntate, non tamen teneamus nisi
ipse in nobis operetur et velle. Nam si haec ab ipso
<pb n="1032"/>
quidem poscit Ecclesia, sed a se ipsa sibi dari putat;
non veras, sed perfunctorias orationes habet: quod
absit a nobis. Quis enim veraciter gemat, desiderans
accipere quod orat a Domino, si hoc a se ipso se sumere
existimet, non ab illo?</p>
          </div3>
<div3>
            <head>64.</head>
            <p>
 Praesertim, quoniam <hi>quid oremus, sicut oportet,
nescimus; sed ipse Spiritus,</hi> ait Apostolus, <hi>interpellat
pro nobis gemitibus inenarrabilibus. Qui enim scrutatur
corda, scit quid sapiat Spiritus,</hi> quia <hi>secundum Deum
interpellat pro sanctis <note>(Rom. VIII, 26, 27)</note>
            </hi>. Quid est, <hi>ipse Spiritus interpellat,</hi> 
 nisi, Interpellare facit, <hi>gemitibus
inenarrabilibus,</hi> sed veracibus, quoniam veritas
est Spiritus? Ipse est enim de quo alio loco dicit: <hi>Misit Deus Spiritum Filii sui in corda nostra, clamantem,
Abba, Pater 
 <note>(Galat. IV, 6)</note>
            </hi>. Et hic quid est, <hi>clamantem,</hi> 
nisi, Clamare facientem; tropo illo quo dicimus
laetum diem, qui laetos facit? Quod alibi manifestat,
ubi dicit: <hi>Non enim accepistis spiritum servitutis
iterum in timore; sed accepistis Spiritum adoptionis filiorum,
in quo clamamus, Abba, Pater <note>(Rom VIII, 15)</note>
            </hi>.
Ibi dixit, <hi>clamantem;</hi> hic vero, <hi>in quo clamamus:</hi> aperiens
videlicet quomodo dixerit, <hi>clamantem,</hi> id est,
sicut jam exposui, clamare facientem. Ubi intelligimus,
et hoc ipsum esse donum Dei, ut veraci corde et spiritualiter
clamemus ad Deum. Attendant ergo quomodo
falluntur, qui putant esse a nobis, non dari nobis, ut petamus,
quaeramus, pulsemus: et hoc esse dicunt, quod
gratia praeceditur merito nostro, ut sequatur illa, cum
accipimus petentes, et invenimus quaerentes, aperiturque
pulsantibus: nec volunt intelligere etiam hoc
divini muneris esse, ut oremus, hoc est, petamus,
quaeramus, atque pulsemus. Accepimus enim Spiritum
adoptionis filiorum, in quo clamamus, Abba,
Pater. Quod vidit et beatus Ambrosius. Ait enim
<note>( <hi>In Comment. super Isaiam</hi> )</note>:  « Et orare Deum,
gratiae spiritualis est: sicut scriptum est, <hi>Nemo
dicit, Dominus Jesus, nisi in Spiritu sancto</hi> »  <note>(I Cor.
XII, 3)</note>.</p>
          </div3>
<div3>
            <head>65.</head>
            <p>
 Haec igitur quae poscit a Domino, et semper ex
quo esse coepit, poposcit Ecclesia, ita Deus vocatis
suis daturum se esse praescivit, ut in ipsa praedestinatione
jam dederit: quod Apostolus sine ambiguitate
declarat. Scribens quippe ad Timotheum: <hi>Collabora,</hi> 
inquit, <hi>Evangelio secundum virtutem Dei salvos nos facientis,
et vocantis vocatione sua sancta; non secundum
opera nostra, sed secundum suum propositum et gratiam,
quae data est nobis in Christo Jesu ante tempora
aeterna, manifestata autem nunc per adventum Salvatoris
nostri Jesu Christi <note>(II Tim. I, 8-10)</note>
            </hi>. Ille itaque dicat
Ecclesiam aliquando in fide sua non habuisse veritatem
praedestinationis hujus et gratiae, quae nunc contra
novos haereticos cura diligentiore defenditur: ille,
inquam, hoc dicat, qui dicere audet aliquando eam
non orasse, vel non veraciter orasse, sive ut crederent
infideles, sive ut perseverarent fideles. Quae bona si
semper oravit, semper ea Dei dona esse utique credidit;
<pb n="1033"/>
nec ab illo esse praecognita unquam ei negare fas
fuit. Ac per hoc praedestinationis hujus fidem, quae
contra novos haereticos nova sollicitudine nunc defenditur,
nunquam Ecclesia Christi non habuit.
</p>
          </div3>
        </div2>

<div2>
          <head>CAPUT XXIV.</head>
<div3>
            <head>66.</head>
            <p>
 Sed quid plura? Satis docuisse
me existimo, vel potius plus quam satis, dona
Dei esse, et incipere in Dominum credere, et usque
in finem in Domino permanere. Caetera vero bona ad
vitam piam, qua Deus recte colitur, pertinentia,
etiam ipsi propter quos haec agimus, Dei dona esse
concedunt. Omnia porro dona sua, et quibus ea fuerat
largiturus, Deum praescisse negare non possunt.
Sicut ergo caetera praedicanda sunt, ut qui ea praedicat,
obedienter audiatur; ita praedestinatio praedicanda
est, ut qui obedienter haec audit, non in homine,
ac per hoc nec in se ipso, sed in Domino glorietur:
quia et hoc Dei praeceptum est; et hoc praeceptum
obedienter audire, id est, <hi>ut qui gloriatur, in Domino
glorietur <note>(I Cor. I, 31)</note>
            </hi>, similiter ut caetera, Dei donum
est. Quod donum qui non habet, non dubito dicere,
alia quaecumque habet, inaniter habet. Hoc Pelagiani,
optamus, ut habeant; isti autem nostri ut
plenius habeant. Non itaque simus in disputationibus
prompti, et in orationibus pigri. Oremus, dilectissimi,
oremus, ut Deus gratiae det etiam inimicis nostris,
maximeque fratribus et dilectoribus nostris, intelligere
et confiteri, post ingentem et ineffabilem ruinam,
qua in uno omnes cecidimus, neminem nisi gratia Dei
liberari; eamque non secundum merita accipientium
tanquam debitam reddi, sed tanquam veram gratiam
nullis meritis praecedentibus gratis dari.</p>
          </div3>
<div3>
            <head>67.</head>
            <p>
 Nullum autem est illustrius praedestinationis
exemplum quam ipse Jesus: unde et in primo libro
jam disputavi <note>(De Praedestinatione Sanctorum, nn. 30,
31)</note>, et in hujus fine commendare delegi: nullum est,
inquam, illustrius praedestinationis exemplum quam
ipse Mediator. Quisquis fidelis vult eam bene intelligere,
attendat ipsum, atque in illo inveniat et se
ipsum: fidelis, inquam, qui in eo veram naturam
credit et confitetur humanam, id est nostram, quamvis
singulariter suscipiente Deo Verbo, in unicum Filium
Dei sublimatam, ita ut qui suscepit et quod suscepit
una esset in Trinitate persona. Neque enim
homine assumpto quaternitas facta est, sed Trinitas
mansit, assumptione illa ineffabiliter faciente personae
unius in Deo et homine veritatem. Quoniam non
<pb n="1034"/>
Deum tantum dicimus Christum, sicut haeretici Manichaei;
nec hominem tantum, sicut haeretici Photiniani;
nec ita hominem, ut aliquid minus habeat quod
ad humanam certum est pertinere naturam, sive animam
sive in ipsa anima mentem rationalem, sive
carnem, non de femina sumptam, sed factam de Verbo
in carnem converso atque mutato; quae omnia tria
falsa et vana, haereticorum Apollinaristarum tres partes
varias diversasque fecerunt: sed dicimus Christum
Deum verum, natum de Deo Patre sine ullo initio
temporis; eumdemque hominem verum, natum de
homine matre certa plenitudine temporis; nec ejus
humanitatem, qua minor est Patre, minuere aliquid
ejus divinitati, qua aequalis est Patri. Hoc autem
utrumque unus est Christus, qui et secundum Deum
verissime dixit, <hi>Ego et Pater unum sumus <note>(Joan. X,
30)</note>
            </hi>: et secundum hominem verissime dixit, <hi>Pater
major me est <note>(Id. XIV, 28)</note>
            </hi>. Qui ergo hunc fecit ex
semine David hominem justum, qui nunquam esset
injustus sine ullo merito praecedentis voluntatis ejus;
ipse ex injustis facit justos, sine ullo merito praecedentis
voluntatis ipsorum, ut ille caput, hi membra sint
ejus. Qui ergo fecit illum hominem, sine ullis ejus
praecedentibus meritis, nullum quod ei dimitteretur,
vel origine trahere, vel voluntate perpetrare peccatum;
ipse nullis eorum praecedentibus meritis facit
credentes in eum, quibus dimittat omne peccatum:
qui fecit illum talem, ut nunquam habuerit habiturusque
sit voluntatem malam; ipse facit in membris
ejus ex mala voluntate bonam. Et illum ergo et nos
praedestinavit; quia et in illo ut esset caput nostrum,
et in nobis ut ejus corpus essemus, non praecessura
merita nostra, sed opera sua futura praescivit.</p>
          </div3>
<div3>
            <head>68.</head>
            <p>
 Qui legunt haec, si intelligunt, agant Deo gratias:
qui autem non intelligunt, orent ut eorum ille
sit doctor interior, a cujus facie est scientia et intellectus <note>(Prov. II, sec. LXX)</note>.
Qui vero errare me existimant,
etiam atque etiam diligenter quae sunt dicta
considerent, ne fortassis ipsi errent. Ego autem cum
per eos qui meos labores legunt, non solum doctior,
verum etiam emendatior fio, propitium mihi Deum
agnosco: et hoc per Ecclesiae doctores maxime exspecto;
si et in ipsorum manus venit, dignanturque
nosse quod scribo.
</p>
          </div3>
        </div2>
      </div1>

<div1>
        <head>FULGENTIUS in fine libri de Incarnatione et Gratia D. N. J.</head>

<pb n="1033"/>
<p>Deus qui hominem condidit, ipse praedestinatione sua et donum illuminationis ad credendum, et donum perseverantiae
ad proficiendum atque permanendum, et donum glorificationis ad regnandum, quibus dare voluit,
praeparavit: quippe non aliter perficit in opere, quam in sua sempiterna atque incommutabili habet dispositum
voluntate. Cujus praedestinationis veritatem, qua nos ante mundi constitutionem praedestinatos in Christo
testatur Apostolus, si quis detrectat cordis credulitate recipere, vel oris confessione proferre, si ante ultimum
diem vitae praesentis, impietatis suae contumaciam, qua Deo vivo et vero rebellis obsistit, non abjecerit; manifestum
est eum non pertinere ad eorum numerum, quos Deus in Christo ante mundi constitutionem gratis
elegit et praedestinavit ad regnum. Pro quibus tamen nec oratio fidelium debet desistere, nec charitas
aliquando torpere; ut Deus eis gratiam suae illuminationis donet, per quam in ipsis semen divini sermonis
fructificet, qui frustra exterioribus auribus sonat, nisi Deus spirituali munere auditum hominis interioris
aperiat.</p>
<p>
          <emph>
            <pb n="1035"/>Ex eodem Fulgentio ADRIANUS Papa I, in Epistola ad Egilam, et in Epistola ad episcopos Hispaniae.</emph>
        </p>
<p>Opera misericordiae ac justitiae praeparavit Deus in aeternitate incommutabilitatis suae; et sicut futurorum
operum suorum nunquam fuit ignarus, sic in eorumdem operum praeparatione nunquam improvidus. Praeparavit
ergo justificandis hominibus merita, praeparavit iisdem glorificandis et praemia. Malis vero non praeparavit
voluntates malas, aut opera mala, sed praeparavit eis justa et aeterna supplicia. Haec est aeterna praedestinatio
futurorum operum Dei, quam sicut nobis apostolica doctrina semper insinuari cognoscimus, sic etiam
fiducialiter praedicamus, etc. Teneatur ergo praedestinationis veritas a fidelibus cunctis: quia quisquis
divinum non credit in hac praedestinatione consilium, non perveniet ad gloriosum ejusdem praedestinationis
effectum.
</p>
</div1>
</body>
  </text>
</TEI>