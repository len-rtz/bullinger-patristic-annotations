<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Locutiones in Heptateuchum</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 34</title>
           <idno>AugHip.LoInHe</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> Locutiones de Genesi.</head>
<p>Locutiones Scripturarum, quae videntur secundum
proprietates, quae idiomata graece vocantur, linguae
hebraicae vel graecae.</p>
<p> <hi>[Gen. cap. I, V\ 14.] Et dividant inter medium diei, et
inter medium noctis.</hi> </p>
<p> <hi>[Ib. 20, 26.] Volatilia volantia super terram secundum
firmamentum coeli.</hi> Quaeritur quomodo accipiendum sit, <hi>secundum firmamentum.</hi> 
 Sic etiam, <hi>Faciamus hominem
secundum imaginem et secundum similitudinem:</hi> quod
multi latini codices habent, <hi>ad imaginem et similitudinem.</hi> </p>
<p>
          <pb n="0486"/> <hi>[Ib. 28.] Implete terram, et dominamini ejus:</hi> latina
enim locutio est, <hi>Dominamini ei.</hi> </p>
<p> <hi>[Ib. II, 5.] Et homo non erat operari terram:</hi> quod
latini codices habent, <hi>qui operaretur terram.</hi> </p>
<p> <hi>[Ib. 8.] Plantavit Deus paradisum secundum orientem:</hi> 
quod latini habent, <hi>ad orientem.</hi> </p>
<p> <hi>[Ib. 9.]</hi> Quod habent multi latini codices, <hi>Et lignum
sciendi bonum et malum,</hi> vel, <hi>lignum scientiae boni et
mali,</hi> vel, <hi>lignum sciendi boni et muli;</hi> et si quae sunt
aliae varietates de hac re interpretum, graecus habet, <hi>et lignum ad sciendum cognoscibile boni et mali:</hi> 
 quod
<pb n="0487"/>
nescio utrum locutionis sit, et non magis certum sensum
aliquem insinuet.</p>
<p> <hi>[Ib. 16.]</hi> Quod habent latini codices, <hi>Ex omni ligno
quod est in paradiso, escae edes:</hi> non, <hi>in paradiso escae,</hi> 
distinguendum est; sed, <hi>escae edes:</hi> nam <hi>esca edes</hi> dici
admittit latina locutio, quoniam pro dativo casu graeco,
ablativum vel quem appellant septimum, in hujusmodi
locutionibus solent ponere. Aut certe ordo verborum
est, <hi>Ex omni ligno escae.</hi> </p>
<p> <hi>[Ib. III, 1.] Serpens erat prudentissimus omnium bestiarum,</hi> 
quod multi latini habent; in graeco scriptum
est <foreign xml:lang="greek">φρονιμώτατος</foreign>, non <foreign xml:lang="greek">σοφότατος.</foreign>
        </p>
<p> <hi>[Ib. 7.]</hi> Quod scriptum est de Adam et Eva, <hi>Aperti
sunt oculi eorum;</hi> cum absurde credatur eos in paradiso
caecos, vel oculis clausis prius oberrasse, locutionis
est, qua etiam de Agar scriptum est, <hi>Aperuit oculos
suos, et vidit puteum <note>(Gen. XXI, 19)</note>
          </hi>; neque enim clausis
prius oculis sedebat: et quod in fractione panis
aperti sunt oculi eorum qui cognoverunt Dominum
post resurrectionem <note>(Luc. XXIV, 31)</note>; neque enim per
viam cum illo clausis oculis ambulabant.</p>
<p> <hi>[Ib. 15.]</hi> Quod habent multi codices, <hi>Inimicitiam
ponam inter te et mulierem;</hi> graeci habent, <hi>in medio tui
et in medio mulieris:</hi> quod locutionis est; nam tantumdem
valet quantum cum dicitur, <hi>inter te et mulierem:</hi> 
hoc et in eo quod sequitur, <hi>in medio seminis tui,
et in medio seminis ejus.</hi> </p>
<p> <hi>[Ib. 17.]</hi> Quod habent multi latini codices, <hi>Quia audisti
vocem mulieris tuae, et edisti de ligno de quo praeceperam
tibi, de eo solo non edere;</hi> graeci habent, <hi>edisti
de ligno de quo praeceperam tibi, eo solo non edere ex
eo:</hi> alii autem interpretes graeci habent, <hi>manducasti,</hi> 
vel <hi>edisti;</hi> ut ita sit sensus secundum ipsos, Quia audisti
vocem mulieris tuae, et edisti de ligno de quo
praeceperam tibi eo solo non edere, ex eo edisti.</p>
<p> <hi>[Ib. IV, 2.] Et apposuit parere fratrem ejus Abel:</hi> locutio
est frequens in Scripturis, <hi>apposuit dicere.</hi> </p>
<p> <hi>[Ib. 8.] Et factum est, dum essent in campo, insurrexit
Cain super Abel, et occidit eum:</hi> locutio est; nam etsi
non haberet, <hi>Et factum est,</hi> posset integer sensus esse, <hi>et cum essent in campo.</hi> </p>
<p> <hi>[Ib. VI, 6.]</hi> Quod scriptum est in quibusdam latinis
codicibus, <hi>Et poenituit, et dixit Deus, Deleam hominem,
quem feci a facie terrae;</hi> in graeco invenitur <foreign xml:lang="greek">διενοήθη,</foreign>
quod magis <hi>recogitavit,</hi> quam <hi>poenituit,</hi> significare perhibetur:
quod verbum etiam nonnulli latini codices
habent.</p>
<p> <hi>[Ib. 14.]</hi> Quod habent latini codices plurimi, <hi>Nidos
facies in arcam;</hi> cum latina locutio sit non In arcam,
sed In arca: graeci nec In arcam, nec In arca habent;
sed, <hi>Nidos facies arcam;</hi> quod intelligitur, ut ipsa arca
nidi essent.</p>
<p> <hi>[Ib. 16.]</hi> Quod habent plerique codices, <hi>Facies
ostium arcae a latere;</hi> nonnulli habent, <hi>ex transverso:</hi> 
sic enim voluerunt interpretari quod graece dicitur, <foreign xml:lang="greek">ἐκ πλαγίων.</foreign>
        </p>
<p> <hi>[Ib. VII, 4.]</hi> Quod scriptum est, <hi>Adhuc enim septem
dies, ego inducam diluvium aquae super terram,</hi> quod
<pb n="0488"/>
nonnulli latini codices habent, in graeco invenitur, <hi>ego
inducam pluviam super terram:</hi> graeca locutio genitivum
casum habet, non accusativum, ut si hoc in latinum
exprimamus, ita dicatur, Adhuc enim septem
dierum inducam pluviam super terram.</p>
<p> <hi>[Ib. 5.]</hi> Quod scriptum est, <hi>Et fecit Noe omnia quaecumque
praecepit illi Dominus Deus, sic fecit,</hi> locutio
est similis ei quod in conditione creaturae posteaquam
dicitur, <hi>Et sic est factum,</hi> additur, <hi>Et fecit Deus.</hi> </p>
<p> <hi>[Ib. 4.]</hi> Quod scriptum est, <hi>Delebo omnem suscitationem,</hi> 
non creationem dictam notandum est: <foreign xml:lang="greek">ἀνάστασιν</foreign>
enim graece scriptum est, quod nomen etiam resurrectionis
assidue ponitur in scripturis graecis, cum
posset <foreign xml:lang="greek">ἐξανάστασις</foreign> dici, ut suscitatio sit <foreign xml:lang="greek">ἀνάστασις,</foreign> resurrectio <foreign xml:lang="greek">ἐξανάστασις.</foreign>
 Quo verbo et Apostolus usus est, <hi>Si quo modo occurram in resurrectionem mortuorum <note>(Philipp. III, 11)</note>
          </hi>:
ibi enim Graeci non <foreign xml:lang="greek">ἀνάστασιν,</foreign> sed <foreign xml:lang="greek">ἐξανάστασιν</foreign>
 habent.</p>
<p> <hi>[Ib. 14.]</hi> Quod scriptum est, <hi>Et omnes bestiae secundum
genus, et omnia pecora secundum genus, et omne
repens quod movetur super terram secundum genus, et
omne volatile secundum genus intrarunt ad Noe in arcam,
bina ab omni carne in quo est spiritus vitae;</hi> non
refertur <hi>in quo,</hi> nisi <hi>genus</hi> subaudias, id est, in quo
genere: nam si <hi>carne</hi> subaudiremus, In qua fuerat
dicendum; quod solus interpres Symmachus dixit.</p>
<p> <hi>[Ib. 23.]</hi> Quod iterum scriptum est, <hi>Et deleta est
omnis suscitatio,</hi> notandum locutionis esse, pro eo ac
si diceret, conditionem vel creaturam carnis. Cum
dixisset, <hi>Et deleta est omnis suscitatio quae erat super
faciem omnis terrae, ab homine usque ad pecudem et
repentium et volatilium coeli,</hi> deinde addidit, <hi>Et deleta
sunt de terra;</hi> locutionem illam esse repetitionis, qua
familiariter utitur Scriptura, notandum est.</p>
<p> <hi>[Ib. VIII, 6, 7.]</hi> Quod scriptum est, <hi>Dimisit corvum
videre si cessavit aqua, et exiens reversus non est,
donec siccavit aqua a terra,</hi> locutio est usitata in Scripturis,
quae jam nunc incipiat adverti: non enim
postea reversus est, quia dictum est non reversum
donec siccavit aqua.</p>
<p> <hi>[Ib. 9.]</hi> Quod scriptum est, <hi>Et extendit manum
suam, accepit eam, et induxit eam ad semetipsum in
arcam,</hi> locutio est, quam propterea hebraeam puto,
quia et punicae linguae familiarissima est, in qua multa
invenimus hebraeis verbis consonantia: nam utique
sufficeret, <hi>Et extendit manum,</hi> etsi non adderet, <hi>suam.</hi> 
Tale est etiam quod paulo post dicit, <hi>Habebat olivae
folia, surculum in ore suo.</hi> </p>
<p> <hi>[Ib. 12.] Et non apposuit reverti ad eum amplius:</hi> 
locutio est familiarissima in Scripturis.</p>
<p> <hi>[Ib. 21.]</hi> Quod scriptum est, <hi>Et non adjiciam adhuc
maledicere super terram,</hi> simile est superiori, <hi>Et non
apposuit reverti ad eum.</hi> </p>
<p> <hi>[Ib. 21.] Et non adjiciam percutere omnem carnem
vivam:</hi> ipsa locutio est.</p>
<p> <hi>[Ib. IX, 5.] Etenim sanguinem vestrum animarum vestrarum;</hi> 
<pb n="0489"/>
cum sufficeret aut <hi>sanguinem vestrum,</hi> aut <hi>sanguinem animarum vestrarum.</hi> </p>
<p> <hi>[Ib. 12.] Hoc signum testamenti quod ego ponam inter
medium meum et vestrum;</hi> quod est, inter me et
vos.</p>
<p> <hi>[Ib. X, 9.] Hic erat gigas venator contra Dominum
Deum;</hi> incertum est utrum possit accipi, coram Domino
Deo; quia et sic solet intelligi quod graece dicitur, <foreign xml:lang="greek">ἐναντίον.</foreign>
        </p>
<p> <hi>[Ib. 14.] Unde exiit inde Philisthiim;</hi> cum sufficeret, <hi>Unde exiit Philisthiim.</hi> </p>
<p> <hi>[Ib. XI, 1.] Et erat omnis terra labium unum;</hi> quod
usitate nos dicimus, lingua una. <hi>Et erat omnis terra labium
unum;</hi> notandum, omnem terram appellatam
omnes homines qui tunc erant, quamvis nondum in
omni terra.</p>
<p> <hi>[Ib. 3.] Et facti sunt illis lateres pro lapide:</hi> graecus
habet, <hi>Et facti sunt illis lateres in lapidem;</hi> quod si latine
diceretur, locutio minus intelligeretur.</p>
<p> <hi>[Ib. 4.] Venite, aedificemus nobis civitatem et turrim,
cujus caput erit usque ad coelum;</hi> secundum hyperbolen
dictum est, si locutionis genus hic accipiendum est:
si autem, <hi>usque ad coelum,</hi> proprie dictum accipitur,
inter quaestiones consideretur.</p>
<p> <hi>[Ib. 10.]</hi> Quod quidam latini codices habent, <hi>Sem
filius Noe erat annorum centum cum genuit Arphaxad;</hi> 
graeci habent, <hi>Sem filius centum annorum cum genuit
Arphaxad:</hi> ubi ellipsis est, quia deest <hi>erat.</hi> Sed quod
non habent <hi>filius Noe,</hi> sed <hi>filius</hi> tantum, nova locutio
est.</p>
<p> <hi>[Ib. 30.] Et erat Sara sterilis, et non generabat;</hi> cum
posset sufficere, <hi>Et erat Sara sterilis.</hi> </p>
<p> <hi>[Ib. XII, 12.] Erit ergo cum te viderint Aegyptii, dicent,
Quia uxor illius haec:</hi> genere locutionis adjunctum
est, <hi>Quia;</hi> nam sufficere potuit, <hi>uxor illius haec.</hi> </p>
<p> <hi>[Ib. 14.]</hi> Quod ait Scriptura, <hi>Factum est autem statim
ut intravit Abram in Aegyptum;</hi> sufficeret, <hi>Statim
autem ut intravit Abram in Aegyptum.</hi> </p>
<p> <hi>[Ib. 18.] Quid hoc fecisti mihi, quia non annuntiasti
mihi quia uxor tua est?</hi> cum sufficeret, <hi>non annuntiasti.</hi> 
Et ipsum, <hi>annuntiasti,</hi> more Scripturarum dictum est;
nam latini habent plerique, <hi>non dixisti.</hi> </p>
<p> <hi>[Ib. XIII, 1.] Ascendit autem Abram de Aegypto, ipse
et uxor ejus et omnia ejus, et Loth cum eo in desertum;</hi> 
subauditur, ascenderunt: nec tamen proprie dicitur
ascendisse cum eo quod habebat exanime, sicut aurum
et argentum et omnis supellex; ac per hoc intelligitur
hic locutio, quae vocatur graece <foreign xml:lang="greek">ζεῦγμα κατ'
ἔλλειψιν.</foreign>
        </p>
<p> <hi>[Ib. 7.] Et facta est rixa inter medium pastorum pecorum
Abram et pecorum Loth:</hi> unde latini codices pene
omnes non transtulerunt istam locutionem, sed ita loquuntur
ut consuetudo nostra habet, et nobis deinceps
eam notare non placuit; ipsa est enim per omnia in
graeca scriptura, ubi tale aliquid dicitur.</p>
<p> <hi>[Ib. 8.] Quoniam homines fratres nos sumus,</hi> Abram
dixit ad Loth: unde intelligitur morem esse Scripturae
ita loqui, ut fratres appellentur unius cognationis,
<pb n="0490"/>
etiamsi gradu sanguinis differant, ut alter sit in superiore,
alter in inferiore, sicut hoc loco; nam patruus
ejus erat Abram.</p>
<p> <hi>[Ib. XIV, 1.] Factum est autem in regno Amarphal
regis Sennaar;</hi> secundum nostrae locutionis consuetudinem
sic incipere sufficeret, <hi>in regno autem Amarphal:</hi> 
ergo quod ait Scriptura, <hi>Factum est autem,</hi> more suo
locuta est.</p>
<p> <hi>[Ib. 5.] Quarto decimo autem anno Chodollogomor et
reges qui cum eo;</hi> subauditur, erant: unde a quibusdam
latinis etiam additum est.</p>
<p> <hi>[Ib. 6.] Et Chorraeos qui in montibus Seir;</hi> subauditur,
erant.</p>
<p> <hi>[Ib. 13.] Adveniens autem eorum qui evaserunt quidam,
nuntiavit Abram transfluviali, ipse autem habitabat
ad quercum Mambre, Amorrhis fratris Eschol, et fratris
Aunan; qui erant conjurati Abram;</hi> obscurum hyperbaton:
ordo est enim, Adveniens eorum qui evaserunt
quidam Amorrhis fratris Eschol et fratris Aunan, qui
erant conjurati, nuntiavit Abram transfluviali; ipse
autem habitabat ad quercum. Hoc hyperbaton obscurius
fit etiam per ellipsin: cum enim dictum esset, <hi>quidam Amorrhis fratris Aunan;</hi> 
 non dictum est, quid
fratris, sed intelligitur, filius: sicut cum dicitur Jacobus
Alphei, quamvis non dicatur filius, nihil aliud intelligitur;
et multae sunt tales locutiones Scripturarum
ubi filius tacetur et intelligitur.</p>
<p> <hi>[Ib. 22.]</hi> Quod habent quidam latini codices, <hi>Et dixit
Abram ad regem Sodomorum, Extendo manum meam
ad Deum altissimum, qui creavit coelum et terram, si a
sparto usque ad corrigiam calceamenti;</hi> fefellit interpretem,
quod graecus habet <foreign xml:lang="greek">σπαρτίου,</foreign> quod latine filium
intelligitur, ut ista Scripturarum locutio sit, Extendo
manum meam ad Deum altissimum, qui creavit coelum
et terram, si accipiam de omnibus tuis: si enim
pro eo dixit, <hi>Extendo manum meam ad Deum altissimum,</hi> 
ac si diceret, juro, non est in latino usitata locutio,
nisi ita dicatur, Extendo manum meam ad Deum
altissimum, me non accipere de omnibus tuis.</p>
<p> <hi>[Ib. XV, 13.] Sciendo scies quia peregrinum erit semen
tuum in terra:</hi> locutio quidem Scripturarum est usitatissima;
sed graeci habent, <hi>Sciens scies,</hi> quod pene
tantumdem est.</p>
<p> <hi>[Ib. XVI, 3.] Et dedit eam Abram viro suo ipsi uxorem:</hi> 
plus habet, <hi>ipsi.</hi> </p>
<p> <hi>[Ib. 4.] Cum autem vidit se conceptum habere, spreta
sum coram illa:</hi> graeci habent hoc loco participium,
quod latina lingua non habet, hoc est <foreign xml:lang="greek">ἰδοῦσα</foreign>: sed tanquam
si diceretur, Videns autem se conceptum habere,
spreta sum coram illa; quasi soloecismus sonat:
sic etiam per illud participium quod dictum est, <foreign xml:lang="greek">ἰδοῦσα,</foreign>
pro quo nos dicimus, Videns.</p>
<p> <hi>[Ib. XVII, 6.]</hi> Quod latini habent, <hi>Augeam te nimis
valde;</hi> graeci habent, <hi>valde valde.</hi> </p>
<p> <hi>[Ib. 8.] Et dabo tibi et semini tuo post te terram in
qua habitas, omnem terram Chanaan in possessionem
aeternam:</hi> videndum utrum locutio sit quod dicit, <hi>aeternam,</hi> 
graeci habent <foreign xml:lang="greek">αἰώνιον</foreign>: et quod ait, <hi>et semini tuo
<pb n="0491"/>
post te;</hi> ibi enim voluit intelligi quod dixerat, <hi>tibi.</hi> </p>
<p> <hi>[Ib. XVII, 9.] Tu autem testamentum meum conservabis,
et semen tuum post te in progenies suas: conservabis,</hi> 
pro, conserva; promissivum pro imperativo modo posuit.</p>
<p> <hi>[Ib. 12.] Et puer octo dierum circumcidetur, omne masculinum:</hi> 
pro, omnis masculus; quasi posset circumcidi
nisi masculus.</p>
<p> <hi>[Ib. 17.] Et procidit Abraham in faciem, et dixit in
animo suo dicens, Si mihi centum annos habenti nascetur,
et si Sara annorum nonaginta pariet?</hi> Admirantis
esse istam locutionem, non dubitantis, dubitandum
non est.</p>
<p> <hi>[Ib. 24.] Abraham autem erat annorum nonaginta novem
cum circumcisus est carnem praeputii sui:</hi> non dixit,
Carne; aut, in carne.</p>
<p> <hi>[Ib. XVIII, 7.] Et in boves accucurrit Abraham:</hi> non
dixit, Ad boves.</p>
<p> <hi>[Ib. 11.] Abraham autem et Sara seniores progressi in
diebus:</hi> quod graeci habent, <hi>progressi dierum.</hi> </p>
<p> <hi>[Ib. 20.] Dixit autem Dominus, Clamor Sodomorum
et Gomorrhae impletus est, et delicta eorum magna valde.</hi> 
Clamorem Scriptura solet ponere pro tanta impudentia
et libertate iniquitatis, ut nec verecundia, nec timore
abscondatur.</p>
<p> <hi>[Ib. 28.] Et dixit, Quia non perdam si invenero ibi
quadraginta quinque:</hi> superfluum videtur, <hi>quia,</hi> et ideo
in codicibus nonnullis latinis non legitur.</p>
<p> <hi>[Ib. 30.] Numquid, Domine, si loquar:</hi> subauditur,
irasceris, aut aliquid hujusmodi.</p>
<p> <hi>[Ib. XIX, 29.] Cum everteret Dominus civitates, in quibus
habitabat in eis</hi>.</p>
<p> <hi>[Ib. XX, 13.] In omni loco ubi intraverimus ibi.</hi> </p>
<p> <hi>[Ib. XXI, 19.] Et aperuit Deus oculos ejus, et vidit puteum
aquae vivae:</hi> locutio est, non enim clausis oculis
erat; unde jam in principio libri locuti sumus, ubi
scriptum est, <hi>Et aperti sunt oculi eorum.</hi> </p>
<p> <hi>[Ib. 23.] Et terra quam inhabitasti in ea.</hi> </p>
<p> <hi>[Ib. 27.] Et disposuerunt ambo testamentum,</hi> vel testati
sunt ambo: amat Scriptura testamenti nomine pactum
appellare.</p>
<p> <hi>[Ib. XXII, 2.] Accipe filium tuum dilectum:</hi> illa locutione
dictum est, <hi>Accipe,</hi> qua etiam ad Agar de filio
ejus.</p>
<p> <hi>[Ib. 4.] Et respiciens Abraham oculis;</hi> cum sufficeret, <hi>respiciens.</hi> </p>
<p> <hi>[Ib. 16.] Per memetipsum juravi, nisi benedicens benedicam
te:</hi> ac si diceret, Per memetipsum juravi quod
benedicens benedicam te; aut nullo verbo addito simpliciter,
Per memetipsum juravi, benedicens benedicam
te.</p>
<p> <hi>[Ib. 17.] Et multiplicans multiplicabo semen tuum;</hi> 
cum sufficere posset, <hi>multiplicabo.</hi> </p>
<p> <hi>[Ib. 20.] Et nuntiatum est Abrahae, dicentes;</hi> cum consuetudo
loquendi habeat, Nuntiaverunt Abrahae dicentes,
aut, nuntiatum est a dicentibus.</p>
<p> <hi>[Ib. XXIII, 3, 4.] Et surrexit Abraham a mortuo suo:</hi> 
non dixit, a mortua sua. Et iterum de eadem: <hi>Et sepeliam,</hi> 
<pb n="0492"/>
inquit, <hi>mortuum meum:</hi> quod non neutro quasi
corpus mortuum, sed masculino genere dictum graeca
scriptura demonstrat.</p>
<p> <hi>[Ib. XXIV, 3.] Et adjurabo te per Dominum Deum coeli
et Deum terrae:</hi> graeci non habent, <hi>per,</hi> sed, <hi>adjurabo
Dominum Deum coeli.</hi> </p>
<p> <hi>[Ib. 3.] Cum quibus ego habito in eis.</hi> </p>
<p> <hi>[In 5.] Ne quando noluerit mulier ire mecum:</hi> mulierem
feminam appellare proprium est illius linguae.</p>
<p> <hi>[Ib. 5.] In terram de qua existi inde.</hi> </p>
<p> <hi>[Ib. 6.] Attende tibi ne revoces filium meum illuc:</hi> his
verbis solet comminatio declarari.</p>
<p> <hi>[Ib. 9, 8.] Et posuit puer manum suam sub femore
Abrahae, et juravit ei de verbo hoc:</hi> ergo locutio est
qua dixerat Abraham, <hi>adjuro te,</hi> ac si dixisset, jura
mihi; non autem solemus sic loqui, sed observandum
est utrum sint in Scripturis aliae similes locutiones:
nam quod dixit Abraham, <hi>Si noluerit mulier venire
tecum, purus eris a juramento hoc;</hi> manifestavit ita se
dixisse, <hi>adjuro te,</hi> tanquam diceret, jura mihi.</p>
<p> <hi>[Ib. 16.]</hi> Quod scriptum est de Rebecca, <hi>Virgo autem
erat speciosa valde, virgo erat, vir non cognoverat
eam,</hi> ista repetitio commendationem virginitatis insinuat.
Sed cur additum sit, <hi>vir non cognoverat eam,</hi> 
nisi locutionis sit, mirum si possit ita accipi ut virgo
nomen sit aetatis, non integritatis. Graeci autem non
habent, <hi>cognoverat,</hi> sed <hi>cognovit;</hi> quod videtur inconsequens.</p>
<p> <hi>[Ib. 26.] Adoravit Domino:</hi> quod nobis usitatum est
dicere, Adoravit Dominum.</p>
<p> <hi>[Ib. 27.] Quoniam non dereliquit justitiam et veritatem
a Domino meo:</hi> id est justitiam et veritatem quae est
a Domino meo, ac si diceret, quam fecit Dominus
meus.</p>
<p> <hi>[Ib. 28.] Et currens puella nuntiavit in domum matris
suae:</hi> quasi non ipsa esset et patris domus.</p>
<p> <hi>[Ib. 32.] Et aquam lavare pedibus ipsius, et pedibus
virorum qui cum eo erant.</hi> </p>
<p> <hi>[Ib. 40.] Dominus cui placui ante ipsum, ipse mittet
angelum suum tecum;</hi> quasi non sufficeret, <hi>cui placui:</hi> 
an poterat ei placere nisi ante ipsum?</p>
<p> <hi>[Ib. 42.] Si tu prosperas viam meam, qua ego nunc
ingredior in eam.</hi> </p>
<p> <hi>[Ib. 43, 44.]</hi> Cum verba sua narraret servus Abrahae,
quae dixit accessurus ad fontem, ita narravit: <hi>Et
erit virgo cui ego dixero, Da mihi bibere pusillum aquae
de hydria tua, et dicet mihi, Et tu bibe, et camelis tuis
hauriam: haec mulier est quam paravit Dominus famulo
suo Isaac.</hi> Quibus verbis satis evidenter expressum
est, etiam mulieres appellatas locutione hebraica, quae
virgines essent.</p>
<p> <hi>[Ib. 48.] Et benedixi Dominum Deum domini mei
Abraham:</hi> honorificentiae locutio est, et familiarissima
Scripturis, sicut Deus Heliae.</p>
<p> <hi>[Ib. 49.] Renuntiate mihi ut redeam in dextram aut
sinistram.</hi> Per dextram prosperitatem, per sinistram
adversitatem significavit; id est dextram, si concesserint;
sinistram, si non concesserint; nam utique ea
via rediturus fuerat qua venerat: quam locutionem
<pb n="0493"/>
Scripturarum etiam caetera earum loca indicabunt;
quia dextra nominatur in omnibus bonis, sinistra in
malis, sive felicitas et infelicitas, sive justitia et injustitia,
et aliquando dextra in aeternis, sinistra in
temporalibus.</p>
<p> <hi>[Ib. XXV, 13.] Haec sunt nomina filiorum Ismael secundum
nomina generationum eorum:</hi> tanquam dixisset,
secundum quae nomina generationes eorum appellatae
sunt.</p>
<p> <hi>[Ib. 20.] Accepit Rebeccam filiam Bathuel Syri de
Mesopotamia, sororem Laban Syri, sibi in uxorem:</hi> 
cum posset dici tantummodo, <hi>uxorem;</hi> aut, <hi>sibi uxorem.</hi> </p>
<p> <hi>[Ib. 24.] Et ei erant gemini in utero ejus;</hi> cum posset
non addi quod dictum est, <hi>ejus.</hi> </p>
<p> <hi>[Ib. 27.] Creverunt autem juvenes.</hi> Est talis locutio et
apud auctores saeculares, sicuti est, <hi>Et scuta latentia
condunt <note>(Virg. Aeneid. lib. 3, v. 237)</note>
          </hi>: id est, condendo
latentia faciunt. Sic et hic, <hi>Creverunt juvenes,</hi> 
cum infantes essent, intelligitur, crescendo facti sunt
juvenes.</p>
<p> <hi>[Ib. 31.]</hi> Jacob ad Esau, <hi>Vende mihi hodie primogenita
tua mihi:</hi> sic enim habent codices graeci.</p>
<p> <hi>[Ib. XXVI, 28.] Videntes vidimus quia est Dominus
tecum.</hi> </p>
<p> <hi>[Ib. 28.] Et disponemus tecum testamentum:</hi> amant
Scripturae pro pacto ponere testamentum, id est <foreign xml:lang="greek">διαθήκην.</foreign>
 Quod latini habent, <hi>Et disponemus tecum
testamentum ne facias nobiscum malum:</hi> tanquam diceretur,
ut paciscaris non facere nobiscum malum.</p>
<p> <hi>[Ib. XXVII, 1.] Et vocavit filium suum seniorem Esau,
et dixit:</hi> hoc loco senioris nomen non significat aetatem
gravem, sed ex comparatione majorem.</p>
<p> <hi>[Ib. 3.] Nunc ergo sume vas tuum pharetramque et
arcum:</hi> non dixit vasa, sed <hi>vas:</hi> quod autem intelligi
voluit, non apparet, nisi forte locutio est, ut vas
pharetram voluerit intelligi, et exponendo quid dixerit
vas, adjunxerit <hi>pharetramque et arcum,</hi> tanquam
dixerit, sume vas tuum et pharetram; veluti si diceret,
sume vas tuum, id est pharetram: deinde aliud,
et arcum, quod non ad illud vas pertineret quod est
pharetra: aut certe pharetram et arcum vas voluit
appellare, singularem ponens numerum pro plurali;
tanquam si diceret, accipe vestem tuam, quo nomine
intelligeremus plures vestes, sicuti intelligimus militem
pro militibus, et multa sunt talia.</p>
<p> <hi>[Ib. 3.] Exi in campum, et venare mihi venationem.</hi> </p>
<p> <hi>[Ib. 9.] Et vade ad oves, et sume mihi duos haedos
teneros et bonos:</hi> nomine ovium utriusque pecoris
genus significavit, quod in eisdem pascuis simul
erant.</p>
<p> <hi>[Ib. XXVIII, 4.] Et det tibi benedictionem patris tui
Abraham:</hi> Isaac dicit filio suo de avo ejus patre suo.</p>
<p> <hi>[Ib. 5.] Et exiit in Mesopotamiam Syriae:</hi> quasi Mesopotamia
dicatur nisi Syriae, quamvis hoc Septuaginta
non habere perhibeantur <hi>Syriae,</hi> sed cum asterisco
scriptum est.</p>
<p> <hi>[Ib. 15.]</hi> Deus ad Jacob, <hi>Non derelinquam te, donec
faciam omnia quae tecum locutus sum:</hi> quasi dimissurus,
<pb n="0494"/>
cum fecerit; non utique, sed locutio est.</p>
<p> <hi>[Ib. XXVIII, 16.] Surrexit Jacob de somno suo, et
dixit, Quia est Dominus in loco hoc, ego autem ignorabam:</hi> 
plenus sensus est, etsi non habeat, <hi>quia. Est
Dominus in loco hoc;</hi> ac si diceret, est hic demonstratio
Domini: non enim Dominus in loco est.</p>
<p> <hi>[Ib. XXIX, 5.]</hi> Jacob interrogans quod ait, <hi>Nostis
Laban filium Nachor?</hi> cum esset filius Bathuel; intelligendum
est nobiliorem fuisse Nachor, et merito dignitatis
ejus factum esse ut de ipso interrogaret.
Filium autem dici et avi et proavi et ultra majoris alicujus
eum qui ex illo propagatur, usitatissimae locutionis
est. Hinc est quod et Isaac patrem filii
sui appellavit Abraham, sicut paulo ante commemoravi.</p>
<p> <hi>[Ib. 7.] Adhuc est dies multa, nondum est hora congregandi
pecora.</hi> </p>
<p> <hi>[Ib. XXX, 4.] Et dedit illi Ballam ancillam suam ipsi
uxorem:</hi> plenum esset, etsi <hi>ipsi</hi> non adderetur.</p>
<p> <hi>[Ib. 27.] Si inveni gratiam ante te, auguratus essem;
benedixit enim me Deus in introitu tuo:</hi> non videtur
consequens; quia hic dicendum fuit, Si invenissem gratiam
ante te, auguratus essem; nunc autem <hi>Si inveni:</hi> 
ordo est, Si inveni gratiam ante te, permitte me augurari;
ita enim dixit, <hi>auguratus essem,</hi> tanquam diceret,
o si auguratus essem! id est, ad bonum augurium
te in domo mea haberem.</p>
<p> <hi>[Ib. 33.] Et exaudiet me justitia mea in die crastino:</hi> 
id est, exaudiri me faciet.</p>
<p> <hi>[Ib. XXXI, 2.] Et vidit Jacob faciem Laban, et ecce
non erat ad eum sicut hesterna et nudiustertiana die:</hi> 
familiarissima in Scripturis locutio, hesterna et nudiustertiana
die, pro tempore praeterito posuit.</p>
<p> <hi>[Ib. 10.] Et vidi oculis meis in somno;</hi> cum clausi
sint in somno oculi corporis.</p>
<p> <hi>[Ib. 13.] Ego sum Deus, qui apparui tibi in loco Dei,</hi> 
locutio est: an Deus in loco Dei sic accipiendum est,
quomodo, <hi>Pluit Dominus a Domino <note>(Gen. XIX, 24)</note>
          </hi>,
Filius a Patre?</p>
<p> <hi>[Ib. 31.] Respondens autem Jacob dixit ad Laban,
Dixi enim ne forte auferas filias tuas a me, et omnia
mea.</hi> </p>
<p> <hi>[Ib. 33.] Intravit autem Laban et inscrutatus est in
domo Liae:</hi> advertendum est quomodo dicatur domus
uxoris, cum in itinere comprehensi sint a Laban;
nisi forte consuetudo Scripturarum dicit domum pro
cubiculo vel tentorio, quomodo etiam ancillarum domos
dicit.</p>
<p> <hi>[Ib. 37.] Jacob dicit ad Laban, Quia scrutatus es
omnia vasa domus meae:</hi> nunc unam domum dicit,
cujus membra erant domus uxorum ejus et concubinarum;
ut intelligatur domos appellatas, cum essent
cubicula aut tentoria, quos etiam papiliones
vocant.</p>
<p> <hi>[Ib. 42.] Nisi Deus patris mei Abraham et timor Isaac
adfuisset mihi:</hi> patrem suum appellat avum suum,
sicut ei dixerat Isaac pater ejus.</p>
<p> <hi>[Ib. XXXII, 3-5.] Misit autem Jacob nuntios ante se
<pb n="0495"/>
ad Esau fratrem suum in terram Seir in regionem Edom,
mandavit illis dicens, Sic dicetis domino meo Esau,
Sic dicit puer tuus Jacob, cum Laban habitavi et demoratus
sum usque modo, et facti sunt mihi boves et asini
et oves et pueri et puellae, et misi nuntiare domino meo
Esau:</hi> non dixit, misi nuntiare tibi.</p>
<p> <hi>[Ib. XXXII, 17.] Si interrogaverit te Esau dicens,
Cujus es? et quo vadis? et cujus haec quae antecedunt te?
et dices, Pueri tui Jacob:</hi> plenum esset et integrum,
etiam si <hi>et</hi> non haberet.</p>
<p> <hi>[Ib. 18.] Munera misit domino meo Esau, et ecce ipse
post nos:</hi> dicendum autem fuerat usitata locutione,
domino meo tibi, aut, domino suo tibi.</p>
<p> <hi>[Ib. 22.] Surrexit autem eadem nocte, et accepit uxores
duas et duas ancillas:</hi> hic distinguuntur ab uxoribus,
quas prius uxores Scriptura dixerat. <hi>Et accepit
duas uxores et duas ancillas:</hi> notandum est quemadmodum
dicatur consuetudine Scripturarum, <hi>accepit;</hi> 
non enim tunc eas duxit, aut tunc a socero accepit.</p>
<p> <hi>[Ib. XXXIII, 13.]</hi> Quod habent latini codices, <hi>Et oves
et boves fetantur;</hi> graeci habent, <hi>fetantur super me:</hi> 
quod ea significatione dictum est, ut intelligatur, super
sollicitudinem vel curam meam; quomodo solemus
loqui, cum dicimus super caput nostrum esse aliquid,
cujus maximam curam gerimus.</p>
<p> <hi>[Ib. XXXIV, 7.] Et filii Jacob venerunt de campo, et
cum audissent, compuncti sunt viri, et triste erat illis
valde quod turpe fecerat in Israel, quod dormisset cum
filia Jacob, et non sic erit:</hi> difficile talis locutio reperitur
in Scripturis, non inducta persona loquentium
scriptorem verba eorum interposuisse: non enim ait,
et dixerunt; sed hoc tacito verba dixit eorum: nam
qui alii dicere potuerunt, <hi>et non sic erit,</hi> nisi qui graviter
indignati vindictam moliebantur?</p>
<p> <hi>[Ib. 8.]</hi> Notandum quod Emmor loquens de Dina ad
Jacob et filios ejus, <hi>filiam</hi> dicit <hi>vestram;</hi> non dicit, filiam
tuam, sororem istorum.</p>
<p> <hi>[Ib. 15, 16.] In hoc similes erimus vobis, et habitabimus
in vobis:</hi> id est, inter vos.</p>
<p> <hi>[Ib. 19.] Appositus enim erat filiae Jacob:</hi> id est, amabat
eam.</p>
<p> <hi>[Ib. 26.] Et filium ejus Sichem interfecerunt in ore
gladii:</hi> ac si diceret, gladio.</p>
<p> <hi>[Ib. 28, 29.]</hi> Quae abstulerunt filii Jacob de civitate
Sichimorum Salem, cum eam expugnassent, sic enumerantur: <hi>Oves eorum, et boves eorum, et asinos eorum,
quaecumque erant in civitate, et quaecumque erant
in campo tulerunt; et omnia corpora eorum captivaverunt,
et diripuerunt quaecumque erant in civitate, et quaecumque
erant in domibus.</hi> 
 Inter haec omnia non satis
intelligitur quid dixit, <hi>et corpora eorum:</hi> neque enim
suspicandum est, quod corpora abstulerunt peremptorum;
sed rerum intelligenda sunt, quae corporaliter
possidentur: ut eorum sit exsecutio quod sequitur, <hi>et supellectilem,</hi> 
 et caetera, sicut in jure dicitur
traditio corporum; quanquam graeci <foreign xml:lang="greek">σωμάτια</foreign> servos
appellant usitatissima locutione, sed quia non <foreign xml:lang="greek">σωμάτια,</foreign>
sed <foreign xml:lang="greek">σώματα</foreign> hic dictum est, non est temere confirmandum,
<pb n="0496"/>
servos significatos: fieri tamen potest, ut
hoc magis sit.</p>
<p> <hi>[Ib. XXXVI, 40.]</hi> Cum gentem Edom, id est Idumaeorum,
commemoret Scriptura, et qui in ea regnassent,
postea dicit, <hi>Haec nomina principum Esau, secundum
loca eorum in regionibus eorum, et in gentibus eorum:</hi> 
gentes appellans unius gentis, propter familiarum
multiplicatas generationes, cum etiam ipse Edom vocaretur;
unde et gens quam propagavit cognominata
est, cujus utique pater fuit.</p>
<p> <hi>[Ib. XXXVII, 21.] Cum audisset autem Ruben, liberavit
eum de manibus eorum, et dixit, Non feriamus eum
in animam.</hi> Non ergo liberavit eum, et inde hoc dixit;
sed hoc dicendo eum liberavit. Prius ergo dixit, <hi>liberavit
eum,</hi> et deinde brevi recapitulatione quomodo
eum liberaverit, insinuat.</p>
<p> <hi>[Ib. 22.] Non feriamus eum in animam:</hi> hoc loco
nomine animae vitam corporis animati significat, per
efficientem id quod efficitur. Secundum hoc videri
potest etiam ad diabolum dictum esse de Job, <hi>Animam
ejus ne tangas <note>(Job II, 6)</note>
          </hi>; id est, ne occidas
eum. Nam secundum illam significationem qua natura
animae commemoratur, illud a Domino dicitur: <hi>Nolite
timere eos qui corpus occidunt, animam autem non possunt
occidere <note>(Matth. X, 28)</note>
          </hi>.</p>
<p> <hi>[Ib. 27.]</hi> Quod Judas dicit, <hi>Manus autem nostrae non
sint super eum,</hi> hoc est quod dici a nobis solet, Manus
ei non inferamus.</p>
<p> <hi>[Ib. 27.] Quoniam frater noster et caro nostra est:</hi> 
non aliud, sed bis hoc idem dictum est, tanquam exponendo
quid sit frater noster, id est caro nostra,
quod ex eadem carne fuerant procreati.</p>
<p> <hi>[Ib. 31.] Occiderunt haedum caprarum:</hi> sic solet loqui
Scriptura, quemadmodum in Psalmo, <hi>Sicut agni
ovium <note>(Psal. CXIII, 4)</note>
          </hi>. quasi possit esse aut haedus
nisi caprarum, aut agni nisi ovium.</p>
<p> <hi>[Ib. XXXVIII, 13.] Et nuntiatum est nurui ejus Thamar
dicentes:</hi> dicendum autem fuit, Nuntiaverunt dicentes.</p>
<p> <hi>[Ib. 14.] Et depositis vestimentis viduitatis suae a se:</hi> 
quid minus esset, si non adderetur, <hi>a se?</hi> </p>
<p> <hi>[Ib. 26.] Et non apposuit amplius scire eam:</hi> pro eo
quod est misceri ei.</p>
<p> <hi>[Ib. XXXIX, 4.] Et invenit Joseph gratiam in conspectu
domini sui:</hi> haec locutio nulli est ignota in
Scripturis.</p>
<p> <hi>[Ib. 6.] Et nesciebat quae circa eum erant nihil</hi>:
apud Graecos usitata est vulgo locutio, apud nos recta
non est; sed, nesciebat aliquid, dicimus.</p>
<p> <hi>[Ib. 6.] Praeter panem quem ipse edebat:</hi> per panem
utique omnia intelligi voluit ad victum ejus pertinentia;
unde pro quotidiano victu, panis solus positus
intelligitur in oratione Dominica <note>(Matth. VI, 11)</note>.</p>
<p> <hi>[Ib. 7.] Et misit uxor Domini ejus oculos suos in Joseph:</hi> 
solet et apud nos vulgo esse usitata locutio,
pro eo quod est, Amavit eum.</p>
<p>
          <pb n="0497"/> <hi>[Ib. XXXIX, 7.] Et ait, Dormi mecum:</hi> et ista usitata
est locutio, pro eo quod est, Concumbe mecum.</p>
<p> <hi>[Ib. 22.] Et dedit carceris custos carcerem per manum
Joseph:</hi> pro eo quod est, In manus Joseph; per quod
significat, in potestate.</p>
<p> <hi>[Ib. XL, 8.] Et dixerunt, Somnium vidimus, et non
est qui interpretetur illud:</hi> cum somnium suum unusquisque
vidisset, non dixerunt, Somnia vidimus; sed, <hi>Somnium vidimus.</hi> </p>
<p> <hi>[Ib. 12.] Tres fundi, tres dies sunt:</hi> non dixit, tres
dies significant. Et multum haec locutio notanda est,
ubi aliqua significantia, earum rerum quas significant,
nomine appellantur: inde est quod ait Apostolus, <hi>Petra autem erat Christus 
 <note>(I Cor. X, 4)</note>
          </hi>; non ait,
Petra significabat Christum.</p>
<p> <hi>[Ib. 13.] Et dabis calicem Pharaoni in manum ejus;</hi> 
cum plenum esset, etiamsi non adderetur, <hi>in manum
ejus.</hi> </p>
<p> <hi>[Ib. 19.] Et auferet Pharao caput tuum abs te:</hi> plenum
esset, etiam si non haberet, <hi>abs te.</hi> </p>
<p> <hi>[Ib. 19.] Et manducabunt aves coeli carnes tuas abs
te:</hi> similis superiori locutioni.</p>
<p> <hi>[Ib. XLI, 1.] Et factum est post biennium dierum:</hi> quid
minus esset si non haberet, <hi>dierum?</hi> </p>
<p> <hi>[Ib. 7.] Surrexit autem Pharao, et erat somnium:</hi> 
amant Scripturae sic loqui de somniis, cum fuerit evigilatum,
tanquam reddita homini veritate vigilantium,
tunc illud appareat somnium, quod cum videretur,
quasi veritas fuit.</p>
<p> <hi>[Ib. 9.] Peccatum meum recordor hodie. Pharao iratus
fuit pueris suis, et posuit nos in carcere:</hi> illi loquebatur
tanquam de altero.</p>
<p> <hi>[Ib. 11.] Et vidimus somnium ambo nocte una, ego
et ille:</hi> quasi non sufficeret, quod <hi>ambo</hi> dixerat. Deinde
et hic, <hi>vidimus somnium</hi> dicit; non, vidimus
somnia: tanquam unum ambo vidissent.</p>
<p> <hi>[Ib. 13.] Factum est autem sicut comparavit nobis,
ita et contigit. Factum est autem;</hi> sic solet Scriptura
ponere: nam plenum esset, <hi>sicut enim comparavit nobis,
ita et contigit.</hi> </p>
<p> <hi>[Ib. 19.] Quales nunquam vidi tales in tota terra Aegypti
turpiores:</hi> dici autem posset more nostro, quibus
nunquam vidi turpiores; aut, quales nunquam vidi;
aut, nunquam vidi tales. <hi>Exsurgens autem dormivit:
exsurgens</hi> ait, pro expergiscens.</p>
<p> <hi>[Ib. 25.] Quanta Deus facit, ostendit Pharaoni:</hi> cum
illi loqueretur, tanquam de altero dicit.</p>
<p> <hi>[Ib. 30.] Et consumet fames terram:</hi> pro, homines qui
sunt in terra.</p>
<p> <hi>[Ib. 33.] Nunc ergo vide hominem prudentem et intelligentem,
et constitue eum super terram Aegypti; et faciat
Pharao et constituat locorum principes super terram:</hi> 
quasi alius sit cui dixit, <hi>Provide hominem prudentem,</hi> 
et alius de quo dixit, <hi>constituat Pharao.</hi> </p>
<p> <hi>[In. 35.] Et congregetur triticum sub manu Pharaonis:</hi> 
id est, sub potestate.</p>
<p> <hi>[Ib. 40.] Tamen thronum praecedam tui ego:</hi> sic se
habent verba in graeco, quae dixit Pharao ad Joseph.
Sed <hi>praecedam tui,</hi> usitata est apud Graecos locutio,
<pb n="0498"/>
apud nos autem dicitur, praecedam te: illud vero,
praecedam te thronum, nec apud Graecos usitata perhibetur,
sed, praecedam te throno, id est honore sedis;
quod intelligitur, praecedam te regno, hoc enim illi et
postea dicit.</p>
<p> <hi>[Ib. XLI, 44.] Ego Pharao; sine te nemo extollet manum
suam super omnem terram Aegypti:</hi> tanquam diceret,
ego sum rex, tu autem princeps vel praepositus Aegypti.
Pharao quippe non hominis nomen est, sed regiae
potestatis.</p>
<p> <hi>[Ib. XLII, 1, 2.] Videns autem Jacob quia est venditio in
Aegypto, dixit filiis suis, Quare segnes estis? Ecce
audivi quod est venditio in Aegypto:</hi> notandum quia
id quod audisse se dicit, vidisse eum Scriptura dixerat.</p>
<p> <hi>[Ib. 2.] Emitte nobis pusillas escas, ut vivamus, et non
moriamur:</hi> unum horum sufficeret, aut, <hi>vivamus,</hi> aut, <hi>non moriamur.</hi> </p>
<p> <hi>[Ib. 11.] Pacati sumus; non sunt pueri tui exploratores:</hi> 
quasi de aliis dixerint, <hi>non sunt pueri tui exploratores,</hi> 
cum possent dicere, non sumus: honorificentiae
autem more maxime ita loquebantur.</p>
<p> <hi>[Ib. 13.] Duodecim sumus pueri tui fratres in terra
Chanaan:</hi> cum posterius dicant, quod unus eorum non
sit, ipsum scilicet Joseph non esse existimantes, id
est, periisse. Hac locutione dictum est etiam illud, <hi>H
filii Jacob qui facti sunt in Mesopotamia <note>(Gen. XXXV, 26)</note>
          </hi>;
cum ibi non fuerit natus Benjamin. Quod autem dixerunt, <hi>sumus in terra Chanaan,</hi> 
 cum eo tempore quo
loquebantur, in Aegypto essent, <hi>sumus</hi> dictum est,
pro habitamus: inde enim venerant illico redituri,
ibi commorantes.</p>
<p> <hi>[Ib. 14.] Hoc est quod dixi vobis, dicens quod exploratores
estis:</hi> quid deesset, etiam si non adderet, <hi>dicens?</hi> </p>
<p> <hi>[Ib. 19.] Ipsi vero ite et ducite emptionem tritici vestri:
ducite,</hi> pro eo quod est, ferte; quia enim ducuntur
jumenta in quibus fertur, etiam hoc duci dictum
est.</p>
<p> <hi>[Ib. 22.] Nonne locutus sum vobis, dicens, Ne noceatis
puero, et non exaudistis me?</hi> Notandum exauditionem
non eam solam dici qua exaudit Deus.</p>
<p> <hi>[Ib. 23.] Ipsi autem ignorabant quia audit Joseph:
audit,</hi> pro intelligit; nam voces audit utique aure
etiam qui non intelligit linguam. Repetitur illa locutio
quando narrant patri suo quid eis acciderit in Aegypto,
et quid dixerint ad Joseph.</p>
<p> <hi>[Ib. 32.] Duodecim sumus fratres filii patris nostri:
unus non est, pusillus autem cum patre nostro hodie in
terra Chanaan.</hi> Multa in his paucis verbis genera locutionum
sunt, et illud quod paulo ante memoravi, <hi>duodecim
sumus,</hi> cum ipsi dicant, <hi>unus non est:</hi> et, <hi>filii
sumus patris nostri,</hi> quasi possent esse filii non patris
sui. <hi>Pusillus autem cum patre nostro hodie in terra
Chanaan,</hi> nec dixerunt, est, aut aliquid hujusmodi.
Deinde notandum est, quod maxime necessarium videtur
propter Evangelistarum narrationes, quomodo
cum ea quae dicta sunt, dicta esse narrantur, non
omnino eodem modo repetuntur, cum tamen in diversitate
<pb n="0499"/>
verborum nihil sententiae depereat veritatis.
Nam quod dixerunt dictum sibi esse a Joseph, <hi>et in
terra mercamini,</hi> non invenitur ab illo dictum. Sine
mendacio autem dixerunt, quod ex verbis quae dixerat,
in ejus voluntate cognoverant: neque enim verba
sunt necessaria nisi ad expromendam, et in audientium
notitiam perferendam, quantum possumus, voluntatem.</p>
<p> <hi>[Ib. XLII, 35.] Et erat uniuscujusque alligatura argenti
in sacco eorum:</hi> non dixit, in sacco ejus, aut, in saccis
eorum, sed quasi unus saccus omnium esset.</p>
<p> <hi>[Ib. 36.] Super me facta sunt omnia haec:</hi> id est, me
miseria onerant.</p>
<p> <hi>[Ib. XLIII, 3.] Ait autem illi Judas, dicens:</hi> potuit
plenum esse, etsi non haberet, <hi>dicens.</hi> </p>
<p> <hi>[Ib. 3.] Interrogans interrogavit nos homo:</hi> assidua
est talis locutio in Scripturis, <hi>interrogans interrogavit
nos homo;</hi> aut, interrogando interrogavit, et si qua
similia.</p>
<p> <hi>[Ib. 16.] Mecum enim manducabunt homines panes
meridie:</hi> numquid panes tantum? sed ab eo quod excellit
et caetera est complexa locutio. <hi>Mecum enim
manducabunt homines panes meridie:</hi> quod dicit <hi>meridie,</hi> 
prandium significat quod fit medio die, hoc est
enim meridies.</p>
<p> <hi>[Ib. 18.] Ut accipias nos in servos et asinos nostros:</hi> 
non utique subauditur, servos; nam quod latini codices <hi>servos</hi> 
 habent, in graecis <foreign xml:lang="greek">παῖδας</foreign> legitur, quod
nullo modo asini possunt esse. Ergo <hi>asinos nostros</hi> 
tantummodo <hi>accipias</hi> subauditur.</p>
<p> <hi>[Ib. 21.] Aperuimus saccos nostros, et hoc argentum
uniuscujusque in sacco suo:</hi> non addidit, inventum est;
aut, apparuit; aut, erat, aut aliquid hujusmodi.</p>
<p> <hi>[Ib. 23.] Propitius vobis, nolite timere:</hi> in his verbis
quibus dictum est, <hi>Propitius vobis,</hi> duo verba sunt
quae subaudiuntur, et sit, et Deus. Plenum est enim,
Propitius sit vobis Deus, quod omnino in graeco usitatissimum
est.</p>
<p> <hi>[Ib. 28.] Salvus est puer tuus pater noster, adhuc vivit:</hi> 
hic expressius ostenditur pueri nomine servum
solere significari; non enim in illo sene posset hoc
esse nomen aetatis.</p>
<p> <hi>[Ib. 32.] Non enim poterant Aegyptii manducare cum
Hebraeis panes: abominatio est enim Aegyptiis.</hi> Illa locutio
frequentatur, ut in panibus omnes escae intelligantur.</p>
<p> <hi>[Ib. 34.] Magnificata facta est autem pars Benjamin
prae partibus omnium quincupliciter ad illorum:</hi> jam
quia dictum erat, <hi>prae partibus omnium,</hi> potuit non
dici, <hi>ad illorum.</hi> </p>
<p> <hi>[Ib. XLIV, 6, 7.] Inveniens autem eos, dixit secundum
verba haec:</hi> potuit dicere, dixit eis verba haec. An
forte non locutionis genus est, sed interest etiam sententiae?
Aliud enim est ipsa verba dicere, aliud secundum
ipsa, ut quaecumque alia dicta fuerint, eadem
sententia teneatur quae illis verbis comprehensa est:
hoc est, secundum ipsa, etiamsi non ipsa. Sed quia
sequitur illis respondentibus, <hi>Utquid loquitur dominus
secundum verba haec?</hi> qui utique dicere debuerunt usitato
<pb n="0500"/>
more, Utquid loquitur dominus verba haec? constat
esse locutionis genus.</p>
<p> <hi>[Ib. XLIV, 7.] Absit a pueris tuis facere secundum verbum
hoc:</hi> potuerunt dicere, Absit a nobis; sed illa honorificentia
est usitata in Scripturis sic dicere, tanquam
de aliis: <hi>pueris</hi> autem, pro servis dictum est.</p>
<p> <hi>[Ib. 9.] Et nos autem erimus servi domino nostro.
Etiam hic</hi> <foreign xml:lang="greek">παῖδες,</foreign> graeci habent, hoc est <hi>pueri,</hi> quod
tam assidue Scriptura pro servis ponit, ut difficile
inveniatur non isto nomine appellare servos.</p>
<p> <hi>[Ib. 34.] Quomodo autem ascendam ad patrem, cum
puer non sit nobiscum, ut non videam mala quae invenient
patrem meum?</hi> Magis consuetudo loquendi exigebat
dici, Ut videam mala quae invenient patrem
meum; hoc est, Quomodo ascendam ut videam!
Novo itaque loquendi more id quod dixit, pro eo dixit
ac si dixisset, non. Sic enim usitatus ordo iste
verborum est: Non ascendam ad Patrem, cum puer
non sit nobiscum, ut non videam mala quae invenient
patrem meum.</p>
<p> <hi>[Ib. XLV, 2, 4.]</hi> Quando flevit Joseph, cum recognosceretur
a fratribus suis, ait Scriptura, <hi>Audierunt autem
omnes Aegyptii, et auditum est in domo Pharaonis.</hi> 
Deinde sequitur quod narrabat, <hi>Dixit autem Joseph ad
fratres suos:</hi> prius itaque Scriptura dixit quod postea
factum est; hoc enim famae celebritate accidit, ut
omnibus Aegyptiis notum fieret; et postea reversa est
narratio ad id quod dicebatur brevi recapitulatione.</p>
<p> <hi>[Ib. 16.] Et divulgata est vox in domo Pharaonis, dicentes,
Venerunt fratres Joseph: dicentes,</hi> posuit pro
dicentium; vox enim dicentium divulgata est, <hi>Venerunt
fratres Joseph.</hi> </p>
<p> <hi>[Ib. XLVI, 2.] At ille respondit, Quid est, dicens?</hi> 
Ordo est, At ille respondit dicens, Quid est?</p>
<p> <hi>[Ib. 4.]</hi> Deus ad Jacob dicit, <hi>Ego descendam tecum
in Aegyptum, et ego ascendere te faciam in finem:</hi> sic
habent graeci, quod latini habent, <hi>et ego deducam te
in finem.</hi> </p>
<p> <hi>[Ib. 28.] Judam autem misit ante se ad Joseph, ut veniret
sibi obviam juxta Heroum civitatem:</hi> nescio utrum
Heroum nomen facile in Scripturis reperiatur.</p>
<p> <hi>[Ib. 31, 32.]</hi> In verbis Joseph, quibus ait ad fratres
suos, <hi>Ascendens nuntiabo Pharaoni et dicam ei, Fratres
mei et domus patris mei qui erant in terra Chanaan,
venerunt ad me: viri autem sunt pastores (viri enim pecorum
nutritores erant), et jumenta et oves et omnia sua
adduxerunt,</hi> quod interpositum est, <hi>viri enim pecorum
nutritores erant,</hi> ex persona sua scriptor interposuit,
et redit ad verba Joseph, adjungendo, <hi>et jumenta et
omnia sua adduxerunt,</hi> ut ordo sit in verbis Joseph -
Viri autem sunt pastores, et jumenta et oves et omnia
sua adduxerunt.</p>
<p> <hi>[Ib. XLVII, 8.] Dixit autem Pharao ad Jacob, Quot
anni dierum vitae tuae?</hi> subauditur, sunt.</p>
<p> <hi>[Ib. 9.] Pusilli et mali fuerunt dies annorum vitae meae.
Pussilli,</hi> pro paucis, positum est: neque enim vitae
<pb n="0501"/>
alicujus quam caeterorum dies possunt esse horarum
spatio breviores. Hoc autem Jacob ex comparatione
dixit vitae majorum suorum: nam utique centum triginta
annos, quos ille jam agebat, nemo nunc vivit.</p>
<p> <hi>[Ib. XLVII, 12.] Triticum secundum corpus:</hi> id est, secundum
numerum corporum. Per corpus etenim,
numerum corporum; per numerum corporum, numerum
hominum significat.</p>
<p> <hi>[Ib. 13.] Invaluerat autem fames valde, et defecit terra
Aegypti: terram</hi> posuit pro hominibus qui erant in
terra.</p>
<p> <hi>[Ib. 15.] Venerunt autem omnes Aegyptii ad Joseph
dicentes, Da nobis panes:</hi> per <hi>panes</hi> triticum significat,
locutione per id quod efficitur, id quod efficit.</p>
<p> <hi>[Ib. 20.] Et facta est terra Pharaoni:</hi> non ait, Pharaonis.
Amat sic loqui Scriptura, sicut in Psalmo dictum
est, <hi>Et custodivi legem tuam; haec facta est mihi,
quia justificationes tuas exquisivi <note>(Psal. CXVIII, 55, 56)</note>
          </hi>:
de lege Dei dixit, <hi>haec facta est mihi,</hi> id est, in meam
utilitatem.</p>
<p> <hi>[Ib. 22.] Praeter terram sacerdotum tantum non possedit
Joseph:</hi> quasi dixisset, Praeter terram sacerdotum
tantum, omnem terram possedit Joseph.</p>
<p> <hi>[Ib. 26.] Et posuit illis Joseph in praeceptum usque in
hodiernum diem in terra Aegypti, ut praestent quintas
Pharaoni:</hi> hinc intelligitur Pharaonis nomen potestatis
fuisse regalis, quod dixit <hi>usque in hodiernum diem.</hi> 
Non enim illi qui tunc fuit, praestare poterant Aegyptii
usque ad illum diem, quo ista scribebantur, quando
ille jam non vivebat.</p>
<p> <hi>[Ib. 28.] Et fuerunt dies Jacob annorum vitae ejus:</hi> 
dies annorum saepe dicit Scriptura, cum semel posset
annos dicere.</p>
<p> <hi>[Ib. XLVIII, 1.]</hi> Quod scriptum est, <hi>Nuntiatum est
Joseph, quia pater tuus turbatur:</hi> aliqui codices habent <hi>vexatur,</hi> 
 aliqui <hi>aestuatur,</hi> et aliud alii, sicut interpretari
Latini potuerunt, quod graece scriptum est <foreign xml:lang="greek">ἐνοχλεῖται.</foreign>
Ideo autem <hi>turbatur,</hi> accomodatius dici videtur, quia
hoc dici solet de iis qui afflictatione corporis morte
propinquante jactantur. Et ex hoc etiam turba <foreign xml:lang="greek">ὄχλος</foreign>
dicitur: est enim turba, multitudo inordinata, non
sicut populus, quod <foreign xml:lang="greek">δῆμος</foreign> dicitur, nec sicut plebs, quod <foreign xml:lang="greek">λαὸς</foreign>
 dicitur, sed sicut <foreign xml:lang="greek">ὄχλος,</foreign> quod turba dicitur.</p>
<p> <hi>[Ib. 16.]</hi> Jacob benedicens nepotes suos filios Joseph,
ait inter caetera, <hi>Et invocabitur in his nomen
meum, et nomen patrum meorum:</hi> unde notandum est,
non solum exauditionem, sed etiam invocationem dici
aliquando quae non Dei, sed hominum sit.</p>
<p> <hi>[Ib. 18.] Hic enim primitivus:</hi> minus habet, est, secundum
codices graecos.</p>
<p>
          <pb n="0502"/> <hi>[Ib. XLIX, 24.]</hi> In benedictione Joseph ait inter caetera
Jacob, <hi>Inde qui confortavit Israel:</hi> mirum si
non subauditur, est, ut plenum sit, Inde est qui confortavit
Israel.</p>
<p> <hi>[Ib. L, 2, 3.]</hi> Quod scriptum est, <hi>Dixit Joseph servis
suis sepultoribus, ut sepelirent patrem ejus;</hi> non invenit
lingua latina quemadmodum appellaret <foreign xml:lang="greek">ἐνταφιαστὰς</foreign>:
non enim ipsi sepeliunt, id est, terrae mandant corpora
mortuorum, quod non est graece <foreign xml:lang="greek">ἐνταφιάσαι,</foreign> sed <foreign xml:lang="greek">θάψαι.</foreign>
Illi ergo <foreign xml:lang="greek">ἐνταφιασταὶ</foreign> id agunt quod exhibetur corporibus
humanis, vel condiendo vel siccando vel involvendo
et alligando, in quo opere maxime Aegyptiorum cura
praecellit. Quod ergo dicit, <hi>Etiam sepelierunt;</hi> curaverunt,
intelligere debemus. Et quod dicit, <hi>quadraginta
dies sepulturae,</hi> ipsius curationis accipiendi sunt. Sepultus
enim ille non est, nisi ubi se mandaverat
sepeliri.</p>
<p> <hi>[Ib. 4.] Loquimini in aures Pharaonis:</hi> locutio est usitata
in Scripturis.</p>
<p> <hi>[Ib. 6.] Et dixit Pharao ad Joseph, Descende et sepeli
patrem tuum:</hi> etiam si per potentes illos per quos
Joseph mandaverat, Pharao dixit quod perferrent ad
Joseph, non utique dixit nisi ipsi Joseph. Unde illud
est in Evangelio, quod unus Evangelistarum dicit,
centurionem venisse ad Dominum et dixisse illi, <hi>Puer
meus jacet in domo paralyticus <note>(Matth. VIII, 5, 6)</note>
          </hi>:
alius autem totum diligentius narrans, amicos eum ad
Dominum misisse commemorat, qui hoc ei dicerent <note>(Luc. VII, 3)</note>;
in quibus amicis utique ipse venit, cujus
in eis voluntas praesens fuit: unde est, <hi>Qui vos recipit,
me recipit; et qui me recipit, recipit eum qui me misit <note>(Matth. X, 40)</note>
          </hi>.</p>
<p> <hi>[Ib. 10.] Planxerunt eum planctum magnum et validum:</hi> 
planxerunt planctum, non planxerunt planctu;
locutio est in latina lingua non ignota, sicut dicitur,
servitutem servivit, militiam militavit, et similia.</p>
<p> <hi>[Ib. 15.] Et redditione reddet nobis omnia mala quae
ostendimus ei.</hi> Ex hac locutione ait et Apostolus, <hi>Alexander aerarius multa mala mihi ostendit 
 <note>(II Timoth.
IV, 14)</note>
          </hi>: <hi>ostendimus</hi> enim dictum est, vel <hi>ostendit,</hi> pro
eo quod est, fecimus, vel fecit.</p>
<p> <hi>[Ib. 17.] Accipe iniquitatem servorum Dei patris tui:</hi> 
nova locutio est, <hi>Accipe iniquitatem,</hi> pro ignosce, aut
remitte, aut obliviscere; sed puto inde esse dictum <hi>Accipe,</hi> 
 ac si diceretur, aequo animo acccipe, hoc est,
noli indigne ferre.</p>
<p> <hi>[Ib. 18.] Et venientes ad eum dixerunt:</hi> non iterum
venerunt, sed quod dictum fuit iterum dictum est:
solet hoc facere Scriptura.
</p>
      </div1>

<div1>
        <head> <hi>LIBER SECUNDUS.</hi> Locutiones de Exodo.</head>

<pb n="0501"/>
<p> <hi>[EXOD. cap. I, V\. 7-12.] Et invalescebant valde valde.</hi> </p>
<p> <hi>[Ib. 21.]</hi> Quid est quod dictum est de obstetricibus, <hi>Et fecerunt sibi domos, quoniam timuerunt Deum?</hi> 
 Praedictum
est enim, <hi>Benefaciebat Deus cum obstetricibus.</hi> 
<pb n="0502"/>
Et ad hoc videtur pertinere, quod fecerunt sibi domos
timendo Deum, tanquam beneficia Dei ad hoc eis profuerint
ut facerent sibi domos. Numquid antea non
eas habuisse domos intelligendum est? An ad divitias
<pb n="0503"/>
hoc verbum pertinet, vel potius ad aliquas rei familiaris
idoneas facultates? Huic enim simile videtur, quod
ait etiam Jacob post quatuordecim annos servitutis
suae socero suo volenti eum adhuc apud se tenere: <hi>Nunc ergo quando faciam et ego mihi domum?</hi> 
 Dixerat
enim quod creverint pecora Laban sub illo; sicut et
ipse Laban confessus fuerat dicens, <hi>Benedixit me Deus
in introitu tuo <note>(Gen. XXX, 29-31)</note>
          </hi>: cum ergo dicit, <hi>quando faciam et ego mihi domum?</hi> 
 subintelligitur, sicut
et tu. Hoc videtur enim valere quod ait, <hi>et ego,</hi> ut
ad ipsam domum faciendam videatur pertinere quod
consequenter ad Laban merces ipsa statuenda proponitur.</p>
<p> <hi>[Ib. I, 22.] Et omne femininum vivificate illud:</hi> sic
enim habent graeci; latini non habent, <hi>illud.</hi> </p>
<p> <hi>[Ib. II, 1.] Erat autem quidam de tribu Levi, et sumpsit
sibi de filiabus Levi:</hi> intelligitur uxorem, quod quidam
latini interpretes etiam addendum putaverunt; sequitur
autem, <hi>Et habuit eam, et concepit.</hi> </p>
<p> <hi>[Ib. 3.]</hi> Quid sit <hi>thibin,</hi> ideo difficile est nosse, quia
nec graecus interpres ex hebraeo, nec latinus ex graeco
vertit hoc nomen, sed sic transtulit ut invenit.</p>
<p> <hi>[Ib. 14.] Timuit autem Moyses et dixit, Si sic divulgatum
est verbum hoc.</hi> Duo sunt in hac locutione attendenda:
primo, quia pendet sententia, et sic dimissa
est; deinde, quia verbum pro facto posuit.</p>
<p> <hi>[Ib. 25.] Et respexit filios Israel, et innotuit illis:</hi> pro
eo positum est <hi>innotuit,</hi> quod egit in eis, quibus Dei
curam erga se intelligerent.</p>
<p> <hi>[Ib. III, 7.] Videns vidi vexationem populi mei, qui est
in Aegypto.</hi> </p>
<p> <hi>[Ib. 11, 12.] Et dixit Moyses ad Deum, Quis sum,
quia ibo ad Pharaonem regem Aegypti, et quia educam
filios Israel de terra Aegypti? Dixit autem, Quoniam ero
tecum:</hi> sic habet graecus; latinus autem, <hi>Et quis ego,</hi> 
dixit: et non dixit, <hi>quia ibo, et quia educam;</hi> sed, <hi>ut
eam, et educam.</hi> Et quod in graeco habet, <hi>Dixit autem,
quia ero tecum,</hi> intelligitur utique quod dixerit ad
Moysen: totum autem hoc latinus addidit, et ait, <hi>Dixit autem Deus ad Moysen.</hi> </p>
<p> <hi>[Ib. 16.]</hi> Deus dicit quod dicat Moyses filiis Israel, <hi>Visitans visitavi vos, et quaecumque contigerunt vobis in
Aegypto:</hi> 
 graecus habet, <hi>Visitatione visitavi vos.</hi> </p>
<p> <hi>[Ib. 18.]</hi> Deus dicit ad Moysen de filiis Israel, <hi>Et audient
vocem tuam:</hi> graecus habet, <hi>Et exaudient vocem
tuam,</hi> quia et exauditio dicitur hominis.</p>
<p> <hi>[Ib. 22.]</hi> Quod habet latinus, <hi>Poscet mulier a vicina,
et ab inquilina sua vasa argentea et aurea et vestem;</hi> 
graecus habet <hi>a cohabitatrice sua,</hi> hoc est <foreign xml:lang="greek">συσκήνου</foreign>,
quod latini aliqui interpretati sunt, <hi>a concellaria sua.</hi> </p>
<p> <hi>[Ib. IV, 1.]</hi> Moyses dicit, <hi>Quid si non crediderint mihi,
neque exaudierint vocem meam:</hi> quod latinus, <hi>audierint</hi> 
interpretatus est.</p>
<p> <hi>[Ib. 4.] Extende manum, et apprehende caudam,</hi> graecus
habet: latinus autem, <hi>manum tuam et caudam
ejus,</hi> interpretatus est. <hi>Et extendens manum apprehendit
caudam, et facta est virga in manu ejus.</hi> </p>
<p> <hi>[Ib. 5.] Et dixit illi: Ut credant tibi quoniam apparuit
<pb n="0504"/>
tibi Dominus Deus patrum ipsorum:</hi> graecus non
habet, <hi>Et dixit illi;</hi> sed continuo adjunxit, <hi>ut credant
tibi;</hi> id est, verba Dei, post illud factum miraculum:
tanquam adhuc loqueretur, et modo sententiam verborum
impleverit. Nam ordo est verborum, Extende
manum et apprehende caudam, ut credant tibi: sed
interposita est facti narratio, et postea redditum, <hi>ut
credant tibi.</hi> </p>
<p> <hi>[Ib. IV, 6.]</hi> Quod latinus habet, <hi>Et facta est manus ejus
leprosa tanquam nix;</hi> graecus non habet <hi>leprosa,</hi> sed
tantum, <hi>facta est tanquam nix.</hi> </p>
<p> <hi>[Ib. 8.] Quod si non audierint vocem signi primi;</hi> 
graecus sic habet: latinus autem, <hi>vocem tuam signi
primi;</hi> sic et sequitur, <hi>credent tibi in voce signi sequentis.</hi> </p>
<p> <hi>[Ib. 9.] Et erit aqua, quam sumes de flumine, sanguis
super aridam:</hi> vel potius <hi>super aridum,</hi> id est, super
id quod aridum est; quod latinus dixit, <hi>sanguis super
terram.</hi> </p>
<p> <hi>[Ib. 10.]</hi> Moyses dicit: <hi>Precor, Domine, non sum
eloquens ante hesternam et nudiustertianam diem.</hi> </p>
<p> <hi>[Ib. 17.] Et virgam hanc sumes in manum tuam, in
qua facies in ea signa;</hi> cum dici posset, in qua facies
signa; aut certe, Virgam hanc sumes in manum tuam,
et facies in ea signa: nunc vero utrumque dictum est
solita locutione Scripturarum.</p>
<p> <hi>[Ib. 18, 19.] Post dies autem illos multos, mortuus
est rex Aegypti: dixit autem Dominus ad Moysen in
Madian, Vade, perge in Aegyptum, mortui sunt enim
omnes qui quaerebant animam tuam.</hi> Multa in his verbis
genera locutionum notanda sunt: primo, <hi>Vade, perge
in Aegyptum,</hi> tanquam non sufficeret tantum <hi>Vade,</hi> 
vel tantum <hi>perge;</hi> deinde, <hi>mortui sunt omnes qui quaerebant
animam tuam,</hi> cum solum regem Aegypti Scriptura
dixerit mortuum, et de solo antea dictum fuerit
quod Moysen quaerebat occidere. An ipse post alios
inimicos ultimus mortuus est? Quod si ita est, non
locutio, sed sensus est. Item, <hi>qui quaerebant animam
tuam,</hi> non in malo tantum, sed etiam in bono dici solet
in Scripturis: nam sicut hic, in malo dictum est
etiam in Psalmis, <hi>Confundantur et revereantur qui
quaerunt animam meam <note>(Psal. XXXIX, 15)</note>
          </hi>; in bono, <hi>Periit fuga a me, et non est qui requirat animam meam <note>(Psal. CXLI, 5)</note>
          </hi>:
nisi forte aliquid distare dicitur inter
quaerentes et requirentes, ut illud in malo, hoc in bono
intelligendum sit.</p>
<p> <hi>[Ib. V, 10.] Et dicebant ad populum dicentes, Haec
dicit Pharao:</hi> quam locutionem piguit latinum interpretari.</p>
<p> <hi>[Ib. 21.] Videat Deus vos et judicet, quoniam exsecrabilem
fecistis odorem nostrum palam Pharaone, et palam
servis ejus, dare gladium in manus ejus, ut occidat
nos;</hi> sic enim habet graecus: latinus autem ait, quem
pro optimo legebamus, <hi>ut daretis gladium in manibus
ejus;</hi> qui soloecismus, nulla interpretationis necessitate
factus est, quia in graeco non est.</p>
<p> <hi>[Ib. VI, 4.] Statui testamentum meum ad illos, ita ut
darem illis terram Chananaeorum, et terram quam incoluerunt,
in qua et incoluerunt in ea:</hi> sic enim habet
<pb n="0505"/>
graecus, quod utique et in graeca lingua absurde videtur
sonare; et tamen Septuaginta interpretum auctoritas
tanta est, quos ita loqui non piguit. Quid enim?
et sensus hic latet? Quod si nullus est, ipsa locutio
notanda est, ne alibi inventa sensum impediat, vel
aliquid quaerere ubi quaerendum non est, compellat.</p>
<p> <hi>[Ib. VI, 5.]</hi> Quod habet latinus, <hi>Exaudivi gemitum filiorum
Israel, quemadmodum Aegyptii affligerent eos;</hi> 
graecus habet <foreign xml:lang="greek">καταδουλοῦνται</foreign>, quod interpretari posset, <hi>in servitutem redigunt eos:</hi> 
 nam uno verbo non potest.</p>
<p> <hi>[Ib. 9.] Et locutus est Moyses sic ad filios Israel, et
non exaudierunt Moysen a defectione animi et ab operibus
duris: exaudierunt</hi> ait, non, audierunt.</p>
<p> <hi>[Ib. 12.] Ego enim ineloquens sum,</hi> quod ait Moyses
ad Dominum, <foreign xml:lang="greek">ἄλογος</foreign> dixit graecus, non, imperitus,
quasi <foreign xml:lang="greek">ἀμαθὴς</foreign> vel <foreign xml:lang="greek">ἀπαίδευτος</foreign>.</p>
<p> <hi>[Ib. 26.] Hi sunt Aaron et Moyses, quibus dixit eis
Deus ut educant filios Israel de terra Aegypti:</hi> sic enim
habet graecus.</p>
<p> <hi>[Ib. 30.] Ecce ego gracili voce sum, et quomodo exaudiet
me Pharao?</hi> Notandum quod <hi>exaudiet</hi> dixit, non,
audiet.</p>
<p> <hi>[Ib. VII, 6.] Fecit autem Moyses et Aaron, sicut praecepit
illis Dominus, ita fecerunt:</hi> quid deesset, si non
diceretur, <hi>ita fecerunt?</hi> </p>
<p> <hi>[Ib. 9.] Si loquetur vobis Pharao dicens, Date nobis
signum aut portentum, et dices Aaron fratri tuo, Sume
virgam:</hi> nonne locutionis nostrae consuetudo poscebat
et quaedam ejus integritas, ut ita diceretur, Si loquetur
vobis Pharao dicens, Date nobis signum aut portentum,
dices Aaron fratri tuo, Sume virgam? quid ergo
ibi additum est, <hi>et,</hi> nisi aliqua proprietate locutionis
hebraicae? nam neque graeca esse perhibetur.</p>
<p> <hi>[Ib. 11.]</hi> Non mihi videntur satis commode interpretati
latini <foreign xml:lang="greek">σοφιστὰς</foreign> Pharaonis, ut dicerent <hi>sapientes:</hi> <foreign xml:lang="greek">σοφοὶ</foreign>
 enim sapientes dicuntur. Potuit enim latinus
interpres sophistas dicere, quoniam non est quemadmodum
id latine dicatur; et ideo isto verbo jam utimur
pro latino, sicut philosophiam dicimus non solum
graece, verum etiam latine: sophistas appellarunt
latinarum litterarum eloquentissimi auctores.</p>
<p> <hi>[Ib. 12.] Et absorbuit virga Aaron virgas illarum:</hi> 
ac si diceret, draco Aaron.</p>
<p> <hi>[Ib. 15.]</hi> Quod dictum est de Pharaone, <hi>Ecce ipse
exiit ad aquam;</hi> graecus habet, <hi>super aquam.</hi> </p>
<p> <hi>[Ib. 16.] Dimitte populum meum ut serviat mihi in
deserto, et ecce non exaudisti usque adhuc:</hi> quoties dicitur <hi>exaudisti,</hi> 
 cum homini dicatur?</p>
<p> <hi>[Ib. 22.] Fecerunt autem similiter et incantatores
Aegyptiorum veneficiis suis. Et induratum est cor Pharaonis,
et non exaudivit eos, sicut dixit Dominus:</hi> quia
in usu Scripturae est, <hi>exaudivit,</hi> cum etiam de homine
loquitur.</p>
<p> <hi>[Ib. VIII, 1.] Dimitte populum meum ut serviant mihi;</hi> 
non, ut serviat: qui loquendi modus non fere invenitur
nisi ubi res ipsa singularis pluribus constat.
Populus enim singulari nomine dicitur, sed constat
ex multis. Sic etiam est, <hi>Omnis terra adorent te (Psal.
<pb n="0506"/>
LXV, 4)</hi>; quia omnis terra dictum est, pro hominibus
qui sunt in terra.</p>
<p> <hi>[Ib. VIII, 2.] Ecce ego ferio omnes fines tuos ranis:</hi> 
sic enim habet graecus elegantissima locutione, ut ranae
ipsae, plaga intelligatur, qua feritur terra Aegypti.</p>
<p> <hi>[Ib. 3, 4.] Et eructabit flumen ranas, et ascendentes
intrabunt in domos tuas et in promptuaria cubiculorum
tuorum super lectos tuos, et in domos servorum tuorum,
et populi tui, et in conspersis tuis, et in clibanis tuis;
et super te et super populum tuum et super servos tuos
ascendent ranae.</hi> Notandum quod <hi>in domos,</hi> etc. cum
dixisset, accusativum casum tenuit; <hi>et super lectos,</hi> 
etc., ubi dixit, <hi>super,</hi> accusativum similiter servavit; <hi>in conspersis</hi> 
 autem et <hi>in clibanis</hi> ad ablativum se
transtulit: nam et graecus mutavit praepositionem,
quam non mutat latinus. Ille enim habet <foreign xml:lang="greek">εἰς τοὺς οἴκους</foreign>, <hi>in domos; in conspersis</hi> 
 autem <foreign xml:lang="greek">ἐν τοῖς φυράμασιν</foreign>: ubi
mirum si non etiam sensus est, non locutio, ut in
conspersionibus et in clibanis exortas ranas forsitan
velit intelligi, non extrinsecus ascendisse vel irruisse,
et quia eas fluvium eructaturum praedicit, inde implero
omnia.</p>
<p> <hi>[Ib. 6.] Et extendit Aaron manum super aquas Aegypti
et eduxit ranas, et educta est rana et operuit terram:</hi> 
repetitio a plurali ad singularem numerum trajecta
est; nam utique rana, pro multitudine ranarum positum
est; nescio quo autem modo per loquendi consuetudinem
imbutis sensibus hominum, saepe plus
videtur quod singulariter, quam quod pluraliter dicitur:
nam plus accipitur cum dicitur, verbi causa, est
illic miles, quam sunt illic milites; est illic piscis,
quam sunt illic pisces.</p>
<p> <hi>[Ib. 14.] Et colligebant eas acervos acervos:</hi> haec repetitio
multitudinem acervorum significat, et Scripturis
est familiaris.</p>
<p> <hi>[Ib. 16.]</hi> Quod habent latini, <hi>Extende manu virgam
tuam, et percute terra;</hi> non, percute terram: graecus
habet <hi>aggerem terrae,</hi> si tamen hoc verbo recte interpretatur
quod dictum est <foreign xml:lang="greek">τὸ χῶμα τῆς γῆς</foreign>.</p>
<p> <hi>[Ib. 18.] Fecerunt autem similiter et incantatores veneficiis
suis, ut educerent cyniphes, et non poterant</hi> 
Notandum est, <hi>fecerunt</hi> dictum pro eo quod est, conati
sunt facere. Nam utique si fecerunt similiter,
procul dubio eduxerunt cyniphes: sed quia sequitur, <hi>ut educerent, et non poterant;</hi> 
 non ergo similiter fecerunt,
sed similiter facere conati sunt. Aut si forte et
ipsi quamvis veneficiis agerent, eadem tamen agendi
specie virgam extendebant, quod Scriptura non expressit,
ad hoc referendum est, <hi>fecerunt similiter.</hi> </p>
<p> <hi>[Ib. 21, 22.] Et in terram super quam sunt super eam.
Et gloriosam faciam in die illa terram Gessen, in qua
populus meus inest super eam.</hi> </p>
<p> <hi>[Ib. 29.] Et dixit Moyses, Ego exeam a te, et orabo
ad Deum, et exibit cynomyia a Pharaone et a servis ejus:</hi> 
quasi alteri diceret et <hi>exeam a te,</hi> et de altero Pharaone
subsequeretur a quo esset exitura cynomyia.</p>
<p> <hi>[Ib. IX, 1.] Dimitte populum meum ut mihi serviant.</hi> </p>
<p> <hi>[Ib. 18, 24.] Ecce ego pluam hanc horam crastinam
<pb n="0507"/>
diem grandinem multam. Grando autem multa valde
valde.</hi> </p>
<p> <hi>[Ib. IX, 29, 28.] Et desinent voces et grando.</hi> Notandum
est Scripturam, <hi>voces</hi> solere appellare tonitrua, quas
voces Dei etiam Pharao superius appellavit dicens, <hi>Orate pro me ad Dominum, ut desinant fieri voces Dei:</hi> 
ubi et illa locutio est quod dixit, <hi>desinant fieri voces.</hi> </p>
<p> <hi>[Ib. X, 2] Ut narretis in aures filiis vestris, et filiis
filiorum vestrorum quaecumque illusi Aegyptiis:</hi> notandum
quemadmodum dicatur <hi>illusi,</hi> ne forte ita sit dictum, <hi>Draco hic quem finxisti ad illudendum ei 
 <note>(Psal.
CIII, 26)</note>
          </hi>; et illud in Job, <hi>Hoc est initium figmenti
Domini quod fecit ad illudendum ab Angelis ejus <note>(Job XL, 14)</note>
          </hi>.</p>
<p> <hi>[Ib. 4.] Ecce ego induco hanc horam crastino die locustam
multam.</hi> Ecce quemadmodum superius dixit
ranam, ubi diximus plerumque plus intelligi cum aliquod
hujusmodi singulariter dicitur, quam si pluraliter
diceretur. Manifestum est enim plus sonare, <hi>locustam
multam,</hi> quam si diceret, locustas multas.</p>
<p> <hi>[Ib. 8.] Qui autem et qui sunt qui ibunt?</hi> quotidie
dicimus consuetudine familiariore, Quam qui et qui
ibunt?</p>
<p> <hi>[Ib. 15.] Non est relictum viride nihil in lignis:</hi> dicendum
fuit more locutionis nostrae, Non est relictum viride
aliquid in lignis.</p>
<p> <hi>[Ib. 16, 17.]</hi> Pharao ad Moysen, <hi>Peccavi ante Dominum
Deum vestrum et in vobis; suscipite ergo delictum
meum:</hi> hac locutione et ad Joseph usi sunt fratres
ejus ubi dixerunt, <hi>Accipe iniquitatem servorum Dei patris
tui <note>(Gen. L, 17)</note>
          </hi>.</p>
<p> <hi>[Ib. 23.]</hi> Quod latini habent, <hi>Et nemo vidit fratrem
suum tribus diebus;</hi> graecus habet, <hi>Et non vidit nemo
fratrem suum:</hi> notandum etiam fratrem hominis
quemlibet hominem dici.</p>
<p> <hi>[Ib. 24.]</hi> Pharao dicit ad Moysen et Aaron, <hi>Ite et
servite Domino Deo vestro, praeter oves et boves, relinquite;</hi> 
sic enim habet graecus: valde inusitata locutio
est, nisi post distinctionem inferatur, <hi>relinquite,</hi> et
subaudiatur, ista; ut sit sensus, Ite praeter oves et
boves, et relinquite ista: solet enim talis ellipsis fieri
crebro in locutionibus Scripturarum.</p>
<p> <hi>[Ib. 26.] Et non relinquemus ungulam;</hi> quasi abductis
pecoribus, posset ungula remanere: quid est enim
aliud <hi>non relinquemus ungulam,</hi> nisi, nec ungulam
relinquemus?</p>
<p> <hi>[Ib. 28.]</hi> Pharao ad Moysen, <hi>Attende tibi ultra apponere
videre faciem meam:</hi> pro eo quod est, attende
tibi ne ultra videas faciem meam.</p>
<p> <hi>[Ib. XI, 2.] Et petat unusquisque a proximo suo, et mulier
a proxima vasa argentea et aurea et vestem:</hi> notandum
et Aegyptios Hebraeis proximos dictos.</p>
<p> <hi>[Ib. 6, 7.] Et erit clamor magnus per omnem terram
Aegypti, qualis non fuit, et talis non adhuc apponetur:
in filiis autem Israel non mutiet canis lingua sua ab
homine usque ad pecus.</hi> Elegantissima locutio est: per
canem quippe extremum significavit vel hominum vel
pecorum, ita commendans quanta in Hebraeis quies
futura esset, Aegyptiis acerba orbitate clamantibus.</p>
<p>
          <pb n="0508"/> <hi>[Ib. XII, 3.] Accipiant singuli ovem per domos patriarum.</hi> 
Quas dicat patrias, non facile est intelligere;
utrum civitates in quibus commanebant, an potius
numerosas familias a cujusque velut paternitate propagatas:
hoc enim magis in graeco significari perhibetur.</p>
<p> <hi>[Ib. 4.] Si autem pauci sint qui in domo, ita ut non
sint idonei ad ovem,</hi> id est, ut ipsa paucitas non sit
idonea ad ovem consumendam, <hi>assumet secum vicinum
proximum suum,</hi> hoc est ipsa domus assumet vicinum:
hominem proximum pro homine posuit, singularem
autem pro plurali; non enim unum, sed quot sufficiunt:
cum de ove consumenda Scriptura loqueretur, <hi>secundum numerum,</hi> 
 inquit, <hi>animarum unusquisque
quod sufficiat;</hi> animas pro hominibus, a parte totum.</p>
<p> <hi>[Ib. 7.] Sument a sanguine, et ponent super duos
postes, et super limen in domibus in quibus manducabunt
illas in eis.</hi> Cum dixerit, <hi>in quibus,</hi> dixit etiam, <hi>in eis,</hi> 
 more usitatissimo: sed <hi>manducabunt illas,</hi> quaeritur
quas, et intelligitur carnes; hoc enim sequitur, <hi>Et manducabunt carnes hac nocte assatas igni;</hi> 
 quod
habent latini codices, <hi>qui manducabunt carnem,</hi> graeci
autem habent <foreign xml:lang="greek">κρέας</foreign>, id est carnem, sed genere neutro;
ideo in graeco est, <hi>in domibus, in quibus manducabunt
illa in eis.</hi> Est vero illa locutio, ut prius diceret
illas, quam praediceret quid in consequentibus intelligeretur
quas dixerit, similis ei locutioni quam de
filio Moysi exposuimus <note>(Lib. II Quaestionum de Exodo,
quaest. 11)</note>, cum eum vellet angelus occidere, et exemplum
adhibuimus de Psalmo, <hi>Fundamenta ejus in
montibus sanctis; diligit Dominus portas Sion <note>(Psal.
LXXXVI, 1, 2)</note>
          </hi>: cujus enim fundamenta non intelligimus,
nisi ex consequentibus; sic et hic, <hi>in quibus
manducabunt illas in eis,</hi> id est in quibus domibus
manducabunt illas, intelligitur carnes, de quibus consequenter
loquitur.</p>
<p> <hi>[Ib. 22.] Sumetis autem vobis fasciculum hyssopi, et
tingetis ex sanguine qui est juxta ostium, et linietis super
limen et super ambos postes de sanguine.</hi> Etiam hic
fasciculus hyssopi plures utique fasciculos significat,
sicut rana plures ranas, et locusta plures locustas:
tropus autem iste quando fit in rebus quae a nobis
non ita dici solent, obscuritatem facit.</p>
<p> <hi>[Ib. 26, 27.] Et erit cum dicent ad vos filii vestri,
Quae est servitus ista? Et dicetis eis, Immolatio pascha
hoc Domino:</hi> etiam si non haberet, <hi>et,</hi> plenum esset, <hi>dicetis eis.</hi> </p>
<p> <hi>[Ib. 28.] Et advenientes fecerunt filii Israel sicut praecepit
Dominus Moysi et Aaron; ita fecerunt:</hi> non adderet, <hi>ita fecerunt,</hi> 
 nisi mos esset Scripturarum.</p>
<p> <hi>[Ib. 51.] Et factum est, in die illa eduxit Dominus
filios Israel de terra Aegypti.</hi> </p>
<p> <hi>[Ib. XIII, 1.] Ait autem Dominus ad Moysen dicens.</hi> </p>
<p> <hi>[Ib. 12.] Omne adaperiens vulvam, masculina:</hi> pluralem
numerum intulit singulari, quia ipsum quod
dictum est, <hi>omne adaperiens,</hi> non utique in uno, sed
in multis accipitur. Similis est locutio, <hi>Attendite,
popule meus <note>(Psal. LXXVII, 1)</note>
          </hi>. Tale est et quod paulo
post sequitur, <hi>Omne quod adaperit vulvam de armentis
<pb n="0509"/>
et de pecoribus, quaecumque tibi nata erunt: omne quaecumque
tibi nata erunt,</hi> ipse modus est locutionis.</p>
<p> <hi>[Ib. XIII, 13.] Omne adaperiens vulvam asinae:</hi> graecus
habet, <hi>asini;</hi> modo illo locutionis, quem jam in Genesi
notavimus, ubi masculinum pro feminino positum
est, de morte Sarae dicente Scriptura, <hi>Surgens Abraham
a mortuo,</hi> et, <hi>Sepeliam mortuum meum <note>(Gen. XXIII,
3, 4)</note>
          </hi>; et talia ibi saepe dicuntur de mortua.</p>
<p> <hi>[Ib. 15.] Propter hoc ego immolo Domino omne quod
aperit vulvam, masculina:</hi> similis locutio superiori.</p>
<p> <hi>[Ib. 16.] Et erit in signum super manum tuam:</hi> id
est, super opera tua; ubi magis sensus est forsitan
quam locutio.</p>
<p> <hi>[Ib. XIV, 27.] Et excussit Dominus Aegyptios in medium
maris:</hi> graecus habet, <hi>Et excussit Dominus
Aegyptios medium maris.</hi> </p>
<p> <hi>[Ib. 31.] Vidit autem Israel manum magnam, quae
fecit Dominus Aegyptiis.</hi> </p>
<p> <hi>[Ib. XV, 1.] Tunc cantavit Moyses et filii Israel canticum
hoc Domino, et dixerunt dicere:</hi> sic enim habet
graecus, <foreign xml:lang="greek">καὶ εἶπαν λέγειν</foreign>.</p>
<p> <hi>[Ib. 22.] Et non inveniebant aquam, ut biberent:</hi> poterat
non habere, <hi>ut biberent.</hi> </p>
<p> <hi>[Ib. 24.] Et murmuravit populus adversus Moysen
dicentes:</hi> non, dicens; sed, <hi>dicentes:</hi> ex pluribus
enim populus constat.</p>
<p> <hi>[Ib. XVI, 1.] Et venerunt omnis synagoga filiorum
Israel in eremum:</hi> non dixit, venit, quia synagoga ex
pluribus constat.</p>
<p> <hi>[Ib. 2.] Murmurabant omnis synagoga filiorum Israel
adversus Moysen et Aaron:</hi> eadem est ista locutio.</p>
<p> <hi>[Ib. 4.] Dixit autem Dominus ad Moysen, Ecce ego
pluam vobis panes de coelo.</hi> Manna pluiturus, panes
promisit: locutio est qua panis pro alimento ponitur;
amat autem Scriptura pluraliter magis panes, quam
singulariter dicere.</p>
<p> <hi>[Ib. 7.] Mane videbitis,</hi> inquit, <hi>gloriam, dum exaudiet
murmurationem vestram super Deum:</hi> id est, quia
murmuratis super Deum, quod tantum valet ac si
diceret, adversus Deum. Deinde notandum novo modo
hic exauditionem dictam non precantium, sed murmurantium,
cum reprehendat utique Scriptura murmurationem:
tanquam hoc dixerit, quod cognoverit
Deus murmurationem eorum, et ipsam Dei cognitionem
dixit exauditionem.</p>
<p> <hi>[Ib. 9, 12.] Accedite ante Deum; exaudivit enim
murmur vestrum:</hi> iterum exauditionem, non precum
significat et petitionum, sed etiam murmuris malorum;
hoc et postea dicit Deus, <hi>Exaudivi murmur
filiorum Israel.</hi> </p>
<p> <hi>[Ib. 14.] Et ecce in facie eremi minutum tanquam
coriandrum.</hi> Cum toties Deus dicat, <hi>faciem terrae,</hi> 
sicut hic <hi>faciem eremi,</hi> mirum est unde homines ita
errent cum faciem audierint, ut aliquid tale opinentur,
qualis hominis facies est, vel alicujus animantis.</p>
<p> <hi>[Ib. 16.] Secundum numerum animarum vestrarum
unusquisque cum commanentibus vobis colligite.</hi> Quam
saepe Scriptura animas, homines appellat, a parte
totum: non facile autem carnes pro hominibus, sed
<pb n="0510"/>
carnem, sicuti est, <hi>Non timebo quid mini faciat caro;</hi> 
quod apertius in eodem psalmo ait, <hi>Quid mihi faciet
homo <note>(Psal. LV, 5, 11)</note>
          </hi>. Non autem diceret, secundum
numerum carnium vestrarum, sicut dixit, <hi>secundum
numerum animarum vestrarum.</hi> </p>
<p> <hi>[Ib. XVI, 21.] Et collegerunt illud mane mane:</hi> quomodo
puteos puteos, acervos acervos, sic dictum est <hi>mane mane.</hi> </p>
<p> <hi>[Ib. 29.] Nullus vestrum egrediatur unusquisque de
loco suo die septimo:</hi> quod interpositum est, <hi>unusquisque,</hi> 
potuit et non dici.</p>
<p> <hi>[Ib. XVII, 1.] Non erat autem populo aqua bibere:</hi> id
est ad bibendum.</p>
<p> <hi>[Ib. 2.] Et maledicebat populus ad Moysen:</hi> id est,
maledictis agebat Moysen; hoc est, maledicebant illi:
nam hoc in consequentibus ipse dixit, <hi>Quid maledicitis
mihi?</hi> </p>
<p> <hi>[Ib. 3.] Et murmuravit populus ad Moysen dicentes.</hi> </p>
<p> <hi>[Ib. 5.] Et virgam in qua percussisti flumen accipe in
manu tua: in qua percussisti,</hi> dixit pro eo quod dicimus,
de qua percussisti; et est ita locutio creberrima
in Scripturis.</p>
<p> <hi>[Ib. XVIII, 12.] Et sumpsit Jothor socer Moysi holocaustomata
et sacrificia Deo: sumpsit,</hi> pro eo quod est
obtulit. An forte sensus est, non locutio, ut ea sumpsisse
intelligatur, quae Moyses obtulisset? quanquam
Moyses non legatur superius sacrificasse, nec Aaron
nec quisquam Hebraeorum qui educti sunt de terra
Aegypti; sed tantum superius scriptum est, quod altare
constituerit Moyses, et appellaverit illud, <hi>Dominus
meum refugium <note>(Exod. XVII, 15)</note>
          </hi>. Istum autem Jothor
legimus sacerdotem fuisse Madian, id est gentis Madian.
Mirum est autem, si ejus adventu coepit sacrificare
Moyses, et non potius ipse Jothor qui jam sacerdos
erat.</p>
<p> <hi>[Ib. 18.] Grave tibi verbum hoc:</hi> subauditur, est.</p>
<p> <hi>[Ib. 20.] Et demonstrabis illis vias, in quibus ambulabunt
in eis.</hi> </p>
<p> <hi>[Ib. 26.] Verbum autem grave referebant super Moysen:</hi> 
sic enim habet graecus, quod latini interpretati sunt, <hi>ad Moysen.</hi> 
 Illa sane locutione ipsa etiam cura significatur,
qua dictum est, <hi>super Moysen;</hi> velut onus ei
significaretur impositum. <hi>Verbum autem grave</hi> dictum
est, pro quaestione gravi: unde sequitur, <hi>Omne autem
verbum leve judicabunt ipsi.</hi> </p>
<p> <hi>[Ib. XX, 24.]</hi> Quod graecus habet <foreign xml:lang="greek">ἐπονομάσω</foreign>, <hi>supernominavero</hi> 
aut <hi>annominavero</hi> expressius dicitur, quod
usitatius <hi>cognominavero</hi> nonnulli interpretati sunt;
sed non habet necessariam significationem <hi>cognominavero:</hi> 
propinquius autem dicitur <hi>cognominavero,</hi> 
quam <hi>nominavero;</hi> nam et hoc aliqui interpretes
dixerunt.</p>
<p> <hi>[Ib. 24.] Et veniam ad te, et benedicam te:</hi> cum superius
pluraliter loqueretur, <hi>facietis et immolabitis,</hi> 
dicit, <hi>veniam ad te,</hi> tanquam ipsi Israel, id est, populo.</p>
<p> <hi>[Ib. XXI, 1.] Et hae justificationes quas pones coram
illis. Si emeris servum Hebraeum,</hi> etc. Notanda locutio,
quemadmodum cum illud dictum sit ad Moysen, hoc
est, <hi>hae sunt justificationes quas appones coram illis;</hi> 
<pb n="0511"/>
jam ad populum ipsum caetera dicuntur quasi ad
Moysen, <hi>Si emeris servum Hebraeum.</hi> Non enim hoc
Moysi dictum est, sed quod populo diceret, tantum
ipsi populo dicebat.</p>
<p> <hi>[Ib. XXI, 6.] Pertundet ei Dominus auriculam de subula,
et serviet ei in sempiternum,</hi> vel <hi>in aeternum:</hi> quod
graecus habet, <foreign xml:lang="greek">εἰς τὸν αἰῶνα</foreign>. Ecce quemadmodum Scriptura
multis locis dicit secundum hoc verbum graecum, <hi>sempiternum,</hi> 
 vel <hi>aeternum.</hi> Ubi non intelligitur
aeternitas illa, secundum quam nobis aeterna promittuntur,
vel secundum quam a contrario igne aeterno
mali cremabantur: neque enim servus iste qui vivere
in aeternum non posset, posset servire in aeternum;
sed intelligitur <hi>aeternum</hi> dictum, cujus temporis finis
non est; aut certe aliquid hoc sacramento significatur
aeternum.</p>
<p> <hi>[Ib. 13.] Dabo tibi locum, in quem fugiat ibi qui occiderit.</hi> </p>
<p> <hi>[Ib. 20.] Si quis percusserit servum suum aut ancillam
suam in virga:</hi> quod est, de virga.</p>
<p> <hi>[Ib. 28.] Lapidibus lapidabitur taurus:</hi> quasi possit
lapidari nisi lapidibus. Differt aliquid ista locutio ab
illa qua diceret more Scripturarum, <hi>lapidatione lapidabitur,</hi> 
sed tamen similis est.</p>
<p> <hi>[Ib. 29.] Si autem taurus cornupeta erat ante hesternam
et nudiustertianam:</hi> pro tempore praeterito posuit
partem pro toto, quantumcumque illud fuisset, more
Scripturarum.</p>
<p> <hi>[Ib. 33.] Si quis autem aperuerit lacum, aut exciderit
lacum, et non operuerit eum, et ceciderit illuc vitulus
aut asinus, dominus laci reddet.</hi> Et haec locutio a parte
totum intelligenda est: non enim si equus ceciderit
in lacum aut ovis, ideo non reddet, quia hoc scriptum
non est.</p>
<p> <hi>[Ib. 34.] Quod autem mortuum fuerit, ipsi erit:</hi> pro,
ipsius erit.</p>
<p> <hi>[Ib. XXII, 5.] Si autem depaverit quis agrum aut vineam,
et admiserit pecus suum depascere agrum alium;</hi> id est,
alienum.</p>
<p> <hi>[Ib. 26.] Si autem pignus acceperis vestem proximi,
ante solis occasum reddes ei:</hi> genus pro specie posuit;
sic enim dictum est, ac si de omni veste pignus dederit,
cum de illo specialiter se dicere ex consequentibus
Scriptura testetur, qui non habet nisi eam vestem
unde se nocte cooperiat.</p>
<p> <hi>[Ib. XXIII, 20, 21.] Ecce ego mitto angelum meum ante
faciem tuam, ut servet te in via, et inducat te in terram
quam paravi tibi. Ante te ibit</hi>, <hi>et exaudi eum.</hi> Angelum
suum jubet Deus exaudiri a populo, non utique
petentem, sed jubentem.</p>
<p> <hi>[Ib. 28.] Et mittam vespas ante te, et ejiciet Amorrhaeos:</hi> 
a plurali ad singularem numerum se convertit.
Intelligitur autem, Ejiciet Amorrhaeos vespa, sicut
rana, sicut locusta, non quod una sit, sed quod per
singularem pluralis numerus intelligatur.</p>
<p> <hi>[Ib. 30.] Per partes ejiciam illos a te.</hi> </p>
<p>
          <pb n="0512"/> <hi>[Ib. XXIII, 32, 33.] Non dispones illis et diis eorum pactum;
et non consident in terra tua, ne peccare te faciant
ad me:</hi> non dixit, in me, idem tamen significat.</p>
<p> <hi>[In. XXIV, 3.] Respondit autem omnis populus voce
una, dicentes.</hi> </p>
<p> <hi>[Ib. 10.] Et viderunt locum ubi steterat ibi Deus Israel;
ubi steterat,</hi> posset sufficere, sed hebraicae dicuntur
istae locutiones.</p>
<p> <hi>[Ib. XXV, 13:] Et inaurabis illa auro:</hi> similis est locutio,
lapidibus lapidabitur.</p>
<p> <hi>[Ib. 29.] Cyathos in quibus immotabunt in eis.</hi> </p>
<p> <hi>[Ib. XXVI, 19.] Duas bases columnae uni in ambas
partes ejus, et duas bases columnae uni in ambas partes
ejus.</hi> Ne de omnibus diceret, de duabus dicit more
suo geminando: sicut puteos puteos, acervos acervos,
generationes et generationes, et similia.</p>
<p> <hi>[Ib. 29.] Et columnas inaurabis auro, et inaurabis
seras auro.</hi> </p>
<p> <hi>[Ib. XXVII, 6.] Et inaerabis ea aeramento:</hi> talis locutio
est, inaurabis auro.</p>
<p> <hi>[Ib. 21.] Extra velum, quod est super testamentum:</hi> 
de lucerna accendenda cum diceret, hoc ait, id est
quod foris accenderetur ubi est sanctum, non intra
velamen quod est super testamentum, hoc est Sanctum
sanctorum. Ergo <hi>super</hi> non sic ait, tanquam est
tectum, vel camera, vel firmamentum coeli, vel arcae
cooperculum; sed etiam quod vice parietis oppositum
esset, <hi>super</hi> dixit: sicut dicimus superiorem
discumbere aut stare, non utique alterum portari ab
altero.</p>
<p> <hi>[Ib. 21.] Legitimum sempiternum in progenies vestras:</hi> 
eo modo sempiternum, quo multa superius diximus.</p>
<p> <hi>[Ib. XXVIII, 22.] Et sumet Aaron nomina filiorum
Israel super rationale judicii super pectus introeunti
sanctum</hi> 
Consequens erat ut diceret, <hi>introiens in
sanctum,</hi> hoc est sumet Aaron introiens, quod aliqui
latini, soloecismum vitantes, interpretati sunt. Sed
quia et graecus <hi>introeunti</hi> habet, et latini aliqui consonant,
locutionem potius notandam credidi, quam
corrigendam.</p>
<p> <hi>[Ib. 24.] Et pones super rationale judicii fimbrias
catenata.</hi> Et hic latini nonnulli soloecismum caventes, <hi>fimbrias catenatas,</hi> 
 interpretati sunt; graecus autem
habet, <foreign xml:lang="greek">τούς κρωσσοὺς τά ἁλυσιδωτά</foreign>. Hanc solemus dicere
absolutam locutionem, cum generi masculino vel feminino
neutrum infertur; quemadmodum si dicamus,
Justitiae terrenae non sunt stabilia.</p>
<p> <hi>[Ib. 35.] Et Aaron cum coeperit fungi sacerdotio,
audietur vox ejus intranti in sanctum in conspectu Domini,
et exeunti.</hi> Vocem ejus ex tintinnabulis dixit,
qui magis sonus est ejus. <hi>Intranti et exeunti,</hi> pro intrantis
et exeuntis, posuit dativum pro genitivo.</p>
<p> <hi>[Ib. XXIX, 13.] Et duos renes et adipem quae super eos</hi> -
subauditur, est, quod nonnulli interpretes addiderunt.</p>
<p> <hi>[Ib. 26.] Et separabis illud separatione.</hi> </p>
<p> <hi>[Ib. XXX, 8.] Et cum accendet Aaron lucernas, sero
<pb n="0513"/>
incendet super illud: sero</hi> dixit pro vespere, et ideo
notanda locutio est; <foreign xml:lang="greek">ὀψὲ</foreign> quippe graecus habet. Sero
autem proprie non solet dici, nisi cum tempus transierit
quo fieri debuit, quod sero dicitur factum.</p>
<p> <hi>[Ib. XXX, 12, 13.] Si acceperis computationem filiorum
Israel in visitatione eorum, et dabunt singuli redemptionem
animae suae Domino, et non erit in eis ruina in visitatione
eorum, et hoc est quod dabunt tibi.</hi> Pendet ista
locutio, quia interposita est conjunctio copulativa,
quae si non interponeretur, non penderet. Tribus autem
locis est posita quorum undelibet detracta, plenam
facit esse sententiam. Rursus ubi dictum est, <hi>Si
acceperis computationem filiorum Israel in visitatione
eorum, et dabunt singuli redemptionem animae suae Domino:</hi> 
si enim non dixisset, <hi>et dabunt,</hi> sed tantummodo
dixisset, <hi>dabunt,</hi> finiretur sententia nec penderet; ita
enim diceretur, <hi>Si acceperis computationem filiorum
Israel in visitatione eorum, dabunt singuli redemptionem
animae suae Domino.</hi> Si autem hic ponitur haec
conjunctio, deorsum tollenda est, ut ita dicatur, <hi>Si
acceperis computationem filiorum Israel in visitatione
eorum, et dabunt singuli redemptionem animae suae Domino,
et non erit in eis ruina in visitatione eorum, hoc
est quod dabunt.</hi> Aut certe in medio ubi dictum est, <hi>et non erit in eis ruina,</hi> 
 si detrahas conjunctionem,
non pendebit sententia: erit enim sensus, <hi>Si acceperis
computationem filiorum Israel in visitatione eorum,
et dabunt singuli redemptionem animae suae Domino,
non erit in eis ruina.</hi> Cum vero ubique posita est eadem
conjunctio, pendere facit locutionem: ideo eam
notandam putavimus.</p>
<p> <hi>[Ib. XXXII, 1.] Consurrexit populus in Aaron, et dixerunt
ei:</hi> usitata locutio est, quia ex multis populus
constat. Deinde notandum, totum pro parte positum.
Apostolus enim, sicut revera erat, quosdam eorum
dixit hoc fecisse, non totum populum, ubi ait, <hi>Neque
idolis serviamus, sicut quidam illorum <note>(I Cor. X, 7)</note>
          </hi>.</p>
<p> <hi>[Ib. 1.] Surge, et fac nobis deos qui nos praecedant.</hi> 
Sedenti loquebantur? an potius locutio est notanda,
propter quod saepe dicitur, <hi>Exsurge, Domine <note>(Psal.
XLIII, 26)</note>
          </hi>; aut, <hi>Surge, Deus, judica terram <note>(Psal.
LXXXI, 8)</note>
          </hi> </p>
<p> <hi>[Ib. 10.] Et nunc sine me, et iratus ira;</hi> quomodo,
morte morietur: amat ita loqui Scriptura.</p>
<p> <hi>[Ib. 24.] Cui sunt aurea demite:</hi> non dixit quid
aurea, unde latini interpretes dixerunt, <hi>qui habet
aurum demat.</hi> </p>
<p> <hi>[Ib. 26.] Quis ad Dominum, veniat ad me.</hi> </p>
<p> <hi>[Ib. 31.] Fecerunt sibi deos aureos:</hi> de uno virtulo;
pluralem ergo numerum pro singulari posuit. Inde est
et illud, <hi>Hi dii tui Israel qui eduxerunt te de terra
Aegypti.</hi> Non sane locutiones istae reperiuntur ubi
pluralis pro singulari ponitur, nisi in eo rerum genere
in quo etiam de pluribus fieri vel intelligi potest. Non
enim quia unus ille vitulus erat, ideo non et plures
fieri poterant, aut ideo non multis idolis similis fuerat.
Hac locutione dictum est latrones insultasse Domino <note>(Matth. XXVII, 44)</note>,
cum hoc unum fecisse Scriptura
testetur <note>(Luc. XXIII, 39)</note>, sed non solus fuerat
<pb n="0514"/>
latro. Quin etiam cum ista locutio fit per nomina propria,
qualiter eam in Scripturis factam nondum comperimus,
plures illic intelliguntur, sicut Phaedras et
Medeas quidam dixerunt, cum fuerit una Phaedra et
una Medea, sed Phaedras et Medeas appellaverunt
omnes similes Phaedrae et Medeae. Ita non sine causa
nec utcumque ac passim sicut ab imperitis vitiose fit,
sed certo modo certisque regulis istae locutiones interponuntur.</p>
<p> <hi>[Ib. XXXIII, 1.] Vade, ascende hinc tu, et populus tuus,
quos eduxisti de terra Aegypti:</hi> non, quem eduxisti,
quod ita usitatum est ut rarius aliter dicatur.</p>
<p> <hi>[Ib. 5.] Et dixit Dominus, Deponite stolas gloriarum
vestrarum et cultum, et ostendam quae facturus sum tibi.</hi> 
A plurali ad singularem numerum locutionem terminavit,
quia multi erant et populus erat, sicut eis dixerat, <hi>Vos populus dura cervice:</hi> 
 non dixit, tu populus, sed, <hi>Vos populus,</hi> 
 cum vos, numeri sit pluralis, populus
autem numeri singularis.</p>
<p> <hi>[Ib. XXXIV, 9.] Si inveni gratiam in conspectu tuo,
simul ambulet Dominus meus nobiscum:</hi> tanquam de
alio dicat. Assiduae sunt hae locutiones, sed cum dicitur
ad Deum, putatur Patri dici de Filio. Cum autem
talia dicerentur ad Pharaonem et ad Joseph et ad alios
multis locis, genus locutionis intelligebatur.</p>
<p> <hi>[Ib. 15.] Nequando ponas testamentum iis qui sedent
super terram:</hi> ac si diceret, sedes habent, quod est,
habitant.</p>
<p> <hi>[Ib. 17.] Et deos fusiles ne feceris tibi:</hi> locutio est a
parte totum significans; non enim quia fusiles tantummodo
nominavit, fieri sculptiles, ductiles, fictilesque
permisit, vel ullum genus simulacrorum, aut qualiumcumque
factitiorum deorum.</p>
<p> <hi>[Ib. 19.] Omne adaperiens vulvam, masculina:</hi> id est,
omne adaperiens vulvam mihi erit, ex iis quae sunt
masculina.</p>
<p> <hi>[Ib. 20.] Primitivum subjugalis redimes ove:</hi> et hoc
a parte totum est; neque enim si subjugale non sit
jumentum quodlibet, cujus caro tanquam immunda
respuitur, ideo non est redimendum, aut alio quam ove
redimendum.</p>
<p> <hi>[Ib. 25.] Non occides super fermentum sanguinem
immolatorum meorum:</hi> locutio est utique, occides
sanguinem, pro eo quod est, occidendo effundes.</p>
<p> <hi>[Ib. 25.] Et non dormiet usque in mane immolatio solemnitatis
Paschae: dormiet</hi> dixit, manebit; nam caro
pecudis occisae et coctae quomodo dormiet? Quod ergo
dicitur, <hi>Quare obdormis, Domine <note>(Psal. XLIII, 34)</note>
          </hi>, hoc
genere locutionis dicitur, et intelligitur, Quare cessas,
id est, non vindicas.</p>
<p> <hi>[Ib. 28.]</hi> De quadraginta dierum jejunio Moysi Scriptura
sic loquitur, <hi>Panem non manducavit, et aquam
non bibit:</hi> a parte totum, pane omnem cibum, et aqua
omnem potum significans.</p>
<p> <hi>[Ib. 1.] Excide tibi duas tabulas, sicut et primae:</hi> 
subauditur, fuerunt; unde hoc verbum nostri interpretes
etiam abdendum putaverunt, quoniam inusitata
est in lingua latina talis ellipsis.</p>
<p> <hi>[Ib. XXXV, 4.] Et ait Moyses ad omnem synagogam
<pb n="0515"/>
filiorum Israel, dicens:</hi> plenum esset, etsi non haberet, <hi>dicens.</hi> </p>
<p> <hi>[Ib. XXXV, 21.] Et attulerunt unusquisque quod afferebat
cor eorum:</hi> poterat usitatius dici, Et attulit unusquisque
quod afferebat cor ejus.</p>
<p> <hi>[Ib. 21.] Et quibus visum est animae eorum, attulerunt
demptionem Domino:</hi> non dixit, et sicut visum est
animae eorum.</p>
<p> <hi>[Ib. 23.] Et omnis cui inventum est apud eum coria
arietum rubricata:</hi> quod diceretur usitate, omnes apud
quos inventa sunt coria arietum rubricata.</p>
<p> <hi>[Ib. 24.] Omnis afferens demptionem, argentum et aes
attulerunt demptiones Domino:</hi> usitatius diceretur,
omnis attulit, quam, omnis attulerunt.</p>
<p> <hi>[Ib. 24.] Et apud quos inventu sunt apud eos ligna
imputribilia: apud eos</hi> more Scripturarum additum est,
nam sine hoc esset plena sententia.</p>
<p> <hi>[Ib. 25.] Et omnis mulier sapiens mente, manibus
nere;</hi> quasi nere posset non manibus: et <hi>sapiens nere,</hi> 
elegans atque inusitata locutio est. Deinde, <hi>Omnis
mulier attulerunt:</hi> more superiorum plurali concluditur
singularis, quia, omnis mulier attulit, usitatius
diceretur.</p>
<p> <hi>[Ib. 26.] Et omnes mulieres quibus visum est sensu
suo, in sapientia nerunt pilos caprinos:</hi> notandum sapientiam
in his artibus saepe apellare Scripturam, id
est <foreign xml:lang="greek">σοφίαν</foreign>.</p>
<p> <hi>[Ib. 28.] Et compositiones et oleum unctionis et compositionem
incensi:</hi> non compositiones aliquas extra
debemus intelligere; sed cum dictum esset, <hi>et compositiones,</hi> 
per conjunctionem copulativam non aliud adjunxit,
sed quod dixerat exposuit, ut sciremus quas
compositiones, <hi>et oleum,</hi> inquit, <hi>unctionis et compositionem
incensi:</hi> compositiones autem vocat, quia ex
multis ista confecta sunt.</p>
<p> <hi>[Ib. 29.] Et omnis vir et mulier quorum afferebat sensus
eorum, ut intrarent, et facerent omne opus quodcumque
<pb n="0516"/>
praecepit Dominus fieri illud per Moysen, attulerunt
filii Israel demptionem Domino.</hi> Ergo omnis vir et mulier,
intelliguntur filii Israel. Caeterae locutiones similes
superioribus.</p>
<p> <hi>[Ib. 32, 33.] Facere aurum et argentum et aes:</hi> pro eo
quod est facere ex auro et argento et aere; non enim
aurum faciebant, sed ex auro. Tale est etiam quod
paulo post dicit, <hi>Et operari ligna;</hi> hoc est, ex lignis.</p>
<p> <hi>[Ib. 35.] Facere omnia opera sancti textilia, et varia
texere cocco et bysso, facere omne opus architectonicum
varietatis.</hi> Ecce et in rebus textilibus architectonicum
opus appellat: mirum nisi propterea, quia tabernaculum
fiebat, quod aedificii simile fuit, et tanquam
domus erigebatur. Quid autem dicat <hi>opera sancti,</hi> 
non evidenter apparet, utrum sancti sacerdotis, quoniam
et de stola vel de stolis ejus haec dicuntur; an
sancti Dei, in cujus cultum haec fiebant; an <hi>opera
sancti,</hi> sicut dicebatur Sanctum et Sanctum sanctorum.</p>
<p> <hi>[Ib. XXXVI, 8.] Humeralia continentia ex utrisque
partibus ejus:</hi> non dixit ex utrisque partibus eorum,
quamvis illa <hi>humeralia,</hi> non humerale dixisset, sicut
solet humerale dicere; ipsum enim appellavit pluraliter <hi>humeralia,</hi> 
 sicut stolam et easdem stolas.</p>
<p> <hi>[Ib. 37.] Et Eliab filius Achisamach de tribu Dan,
qui architectonatus est textilia et consutilia, et diversicoloria,
texere de cocco et bysso.</hi> Novo more dicuntur
architectonari textilia. Etiam illud a parte totum intelligendum
est quod ait, <hi>texere cocco et bysso:</hi> ex his
enim et caetera intelligimus, id est, purpuram et hyacinthum.</p>
<p> <hi>[Ib. XXXIX, 31.] Et fecerunt filii Israel sicut praecepit
Dominus Moysi, ita fecerunt:</hi> plenum esset, etiamsi
non adderetur, <hi>ita fecerunt.</hi> </p>
<p> <hi>[Ib. XL, 14.] Et fecit Moyses omnia quae praecepit ei
Dominus, ita fecit:</hi> similiter ut dictum est de filiis
Israel.
</p>
      </div1>

<div1>
        <head> <hi>LIBER TERTIUS.</hi> Locutiones de Levitico.</head>

<pb n="0515"/>
<p> <hi>[LEVIT. cap. I, V\ 2.] Homo ex vobis si obtulerit dona
Domino a pecoribus, a bobus et ab ovibus offeretis:</hi> hoc
est, si a pecoribus offeretis, a bobus, ab ovibus offeretis.
Ovium nomine etiam caprarum genus inclusit,
sicut in aliis locis solet.</p>
<p> <hi>[Ib. II, 6.] Et confringes ea fragmenta:</hi> id est, confringendo
facies ea fragmenta.</p>
<p> <hi>[Ib. IV, 23.] Et cognitum ei fuerit peccatum quod peccavit
in eo.</hi> Duo modi locutionis hic notandi sunt, et <hi>peccatum peccavit,</hi> 
 et quod addidit, <hi>in eo.</hi> In quo enim
nisi in ipso, id est peccato?</p>
<p> <hi>[Ib. V, 1.] Si autem anima peccaverit, et audierit vocem
<pb n="0516"/>
jurationis, et ipse testis fuerit, aut viderit, aut conscius
fuerit, si non nuntiaverit, et accipiet peccatum:</hi> 
plus videtur habere, <hi>et;</hi> nam eo dempto integre sequitur, <hi>accipiet peccatum.</hi> </p>
<p> <hi>[Ib. 1.] Si autem anima peccaverit, et audierit vocem
jurationis, et ipse testis fuerit, aut viderit, aut conscius
fuerit non nuntiaverit: et</hi> positum est, pro id est: nam
sic dici posset nostrae locutionis consuetudine, Si autem
anima peccaverit, id est audierit vocem jurationis,
et caetera.</p>
<p> <hi>[Ib. 3.] Aut tetigerit ab immunditia hominis, ab omni
immunditia ejus, quam si tetigerit inquinetur, et latuit
eum, post hoc autem cognoverit et deliquerit;</hi> cum recto
ordine dicendum esset, <hi>et deliquerit, post hoc autem
cognoverit.</hi> </p>
<p>
          <pb n="0517"/> <hi>[Ib. XV, 16.] Anima si latuerit eum oblivione, et peccaverit
nolens:</hi> non ait, si latuerit eam, quoniam animam
pro homine ponit, sicut facit et in aliis, ubi animam
prius dicit, quae generis feminini est, postea
masculinum infert genus ad hominem referens. Sed
hic multo est haec locutio pressior, quoniam continuatim
utrumque genus positum est, ut diceretur, <hi>Anima
si latuerit eum.</hi> Haec locutio terruit interpretes latinos,
et noluerunt eam transferre, sed ita posuerunt: <hi>Anima
si qua latuerit, et peccaverit non volens,</hi> cum aliud
sit utique si anima lateat, aliud si animam lateat: hoc
autem Scriptura dicit, <hi>si lateat eam;</hi> non, si ipsa lateat.
In graeco autem alio invenimus, <hi>Animam si latuerit
ea oblivione;</hi> sed etiam ipse in consequentibus
masculinum intulit dicens, <hi>Sacerdos exorabit pro eo,
et dimittetur illi,</hi> quod ibi habet <foreign xml:lang="greek">αὐτῷ</foreign>. Unde apparet
scriptorem timuisse soloecismum, nec tamen perseverare
potuisse in genere feminino victum evidentia
Scripturae consequentis.</p>
<p> <hi>[Ib. VI, 9.] Ista holocaustosis super incensionem ejus
super altare totam noctem usque in mane, et ignis altaris
ardebit super illud:</hi> potuit non habere <hi>et,</hi> atque ita
dici, <hi>totam noctem usque in mane ignis altaris ardebit.</hi> 
Sed addita ista conjunctio facit obscuritatem his qui
in talibus Scripturarum locutionibus non assuefacti
sunt.</p>
<p> <hi>[Ib. 14.] Ista lex sacrificii, quod offerrent illud filii
Aaron, sacerdotes ante Dominum:</hi> nihil deesset si non
haberet, <hi>illud.</hi> </p>
<p> <hi>[Ib. 17.] Sancta sanctorum est.</hi> Sic habet et graecus,
sed graeca locutio est, quam nostri quidam transferre
nolentes dixerunt, Sancta sanctorum sunt.</p>
<p> <hi>[Ib. 32.] Occident arietem qui pro delicto ante Dominum.</hi> 
Latini interpretes addiderunt, est, et dixerunt, <hi>qui pro delicto est,</hi> 
 quod graecus non habet.</p>
<p> <hi>[Ib. VII, 6.] Et si votum aut voluntarium sacrificaverit
donum suum, quacumque die obtulerit sacrificium,
edetur crastina die:</hi> pro eo quod est, postera
die; unde alii, <hi>altera die,</hi> interpretati sunt.</p>
<p> <hi>[Ib. VIII, 31.] Coquite carnes in atrio tabernaculi testimonii
in loco sancto, et ibi edetis eas, et panes qui sunt
in canistro consummationis, quomodo praeceptum est
mihi dicens, Aaron et filii ejus edent eam.</hi> Hanc locutionem
quidam transferre nolentes dixerunt <hi>quomodo
praecepit mihi dicens;</hi> quia hoc videtur consequens,
ille autem in nostrae locutionis consuetudine soloecismus
est.</p>
<p> <hi>[Ib. 35.] Et ad ostium tabernaculi testimonii sedebitis
septem dies, die et nocte:</hi> pro eo quod est, habitabitis.</p>
<p> <hi>[Ib. IX, 7.] Et ait Moyses ad Aaron, Accede ad altare,
et fac quod pro peccato tuo, et holocaustum: et exora
pro te et domo tua, et fac dona populi, et exora pro eis
quomodo praecepit Dominus Moysi.</hi> Non ait, Quomodo
praecepit Dominus mihi; sed ita locutus est, quasi
fuisset alter Moyses cui Dominus praecepit, et alter
iste qui hoc ad Aaron loquebatur.</p>
<p>
          <pb n="0518"/> <hi>[Ib. X, 8, 9.] Et locutus est Dominus ad Aaron dicen.,
Vinum et siceram non bibetis,</hi> et caetera. Quam locutionem
Domini ita concludit, <hi>Omnia legitima quae locutus
est Dominus ad eos per manum Moysi:</hi> cum Dominus
loqueretur, non ait, Quae locutus sum ad eos
per manum Moysi; sed ea locutione usus est qua superius
ipse Moyses.</p>
<p> <hi>[Ib. 9.] Legitimum aeternum in progenies vestras distinguere
inter medium mundorum et contaminatorum,</hi> et
caetera. Notandum quemadmodum dicat, <hi>aeternum,</hi> 
quod utique non erit sine fine.</p>
<p> <hi>[Ib. 14.]</hi> Moyses loquens ad Aaron, Eleazar et Ithamar
filios ejus, inter caetera etiam hoc ait, <hi>A sacrificiis
salutarium filiorum Israel brachium ablationis et
pectusculum segregationis super hostias adipum offerent,
segregationem segregare ante Deum. Et erit tibi et filiis
tuis et filiabus tuis tecum legitimum aeternum;</hi> cum hoc
totum finem fuisset habiturum.</p>
<p> <hi>[Ib. XI, 9.]</hi> Cum de animantibus quae in aquis sunt
praeciperet, quae sint eorum munda vel immunda, <hi>In
aquis,</hi> inquit, <hi>et in mari, et in torrentibus.</hi> Sed <hi>in mari</hi> 
latini codices habent, quia nimis insolens fuit pluralem
numerum transferre de graeco, et non dicere <hi>in
mari,</hi> sed <hi>in maribus,</hi> maxime propter ambiguitatem,
ne non maria, sed mares intelligerentur, id est masculi:
nam nihilo minus insolens est, sed tamen interpretatum
est de sanguinibus, quia latina lingua
sanguinis numerum pluralem non recipit, vel in ipso
nominativo casu. Nam etsi ab eo quod est mare nemo
dicit maribus, dicuntur tamen maria, cum sanguines
non dicantur, et tamen scriptum est, <hi>Libera me a sanguinibus <note>(Psal. L, 16)</note>
          </hi>;
et, <hi>Non congregabo conventicula
eorum de sanguinibus <note>(Psal. XV, 4)</note>
          </hi>. Ergo et maribus
ita dici posset nisi, ut dixi, ambiguitas vitaretur. Torrentes
vero isto loco pro fluminibus posuit Scriptura,
cum torrentes proprie dicantur hiemales fluvii qui siccantur
aestate, et ideo pisces habere non possunt.
Unde nonnulli interpretes nostri non torrentes interpretari,
sed flumina maluerunt. Poni autem in Scripturis
torrentes pro fluminibus locus ille Psalmi satis
ostendit ubi legitur, <hi>Et torrente voluptatis tuae potabis
eos.</hi> Non enim tale aliquid intelligi voluit nomine torrentis
quod ad tempus flueret, ac deinde siccaretur,
cum sequatur et dicat, <hi>Quoniam apud te est fons vitae <note>(Psal. XXXV, 9, 10)</note>
          </hi>;
quae utique aeterna est et indeficiens.</p>
<p> <hi>[Ib. 21.] Sed haec edetis a repentibus volatilibus, quae
ambulant super quatuor, quae habent crura superiora pedum
ejus:</hi> non dixit, pedum suorum.</p>
<p> <hi>[Ib. 44.] Et eritis sancti, quoniam sanctus ego:</hi> subauditur,
sum; unde plerique nostri interpretati sunt, <hi>quoniam sanctus sum ego.</hi> </p>
<p> <hi>[Ib. XII, 1.] Et locutus est Dominus ad Moysen dicens.</hi> 
Haec usitatissima locutio est et creberrima in Scripturis, <hi>locutus est dicens.</hi> 
 Sed ea quae sequitur, rarius reperitur,
et latini sermonis coarctat inopiam: graecus
enim habet, <foreign xml:lang="greek">καὶ ἐρεῖς πρὸς αὐτοὺς λέγων</foreign>, quod latine
exprimi posset, et dices ad eos dicens; minus autem
offendit, si dicatur, et inquies ad eos dicens; et similius
<pb n="0519"/>
est graeco, quia et ille non dixit, <foreign xml:lang="greek">λέξεις πρὸς αὐτοὺς
λέγῶν</foreign>, sed, <foreign xml:lang="greek">ἐρεῖς πρὸς αὐτοὺς λέγων</foreign>.</p>
<p> <hi>[Ib. XII, 2.] Mulier quaecumque semen receperit et pepererit
masculum, et immunda erit septem dies:</hi> nostri plerique
noluerunt transferre, sed ita dixerunt, <hi>Mulier
quaecumque semen receperit et pepererit masculum, immunda
erit septem dies.</hi> Illa ergo locutio quoniam et
graeco eloquio inusitata est, posset nec in graeco transferri:
quia vero eam Graecos transferre non piguit,
cur Latinos piguerit, ignoro.</p>
<p> <hi>[Ib. 4.] Triginta et tres dies sedebit in sanguine
mundo suo.</hi> Similiter et de illa quae feminam peperit,
dictum est, <hi>sedebit in sanguine mundo suo,</hi> sed duplicatis
eisdem diebus, id est, sexaginta sex diebus. <hi>Sedebit</hi> 
ergo dictum est manebit, non enim per tot dies
de sella ei surgere non licebat.</p>
<p> <hi>[Ib. XIII, 2.] Homini si cui facta fuerit in cute corporis
ejus cicatrix signi lucida.</hi> Notandum cicatricem dicere
Scripturam non vulneris, sed etiam solius coloris
notam.</p>
<p> <hi>[Ib. 2.] Et fuerit in cute coloris ejus tactus leprae:</hi> 
tactum dicit ipsam maculam, quod ipse homo lepra
sit tactus.</p>
<p> <hi>[Ib. 3.] Et videbit eum sacerdos, et inquinabit eum:</hi> 
pro eo quod est, inquinatum pronuntiabit.</p>
<p> <hi>[Ib. 3.] Et pilus qui est in tactu convertatur albus:</hi> id
est, convertatur in album.</p>
<p> <hi>[Ib. 6.] Et purgabit eum sacerdos; signum enim est:</hi> 
purgatum pronuntiabit; sicut, inquinabit, quod supra
dixit, inquinatum pronuntiabit.</p>
<p> <hi>[Ib. 7, 8.] Et viderit eum sacerdos, et ecce commutata
est significatio in cute, et inquinabit illum sacerdos:</hi> plus
habet, <hi>et;</hi> nam ea conjunctione detracta integer sensus
est hoc modo, <hi>Si autem conversa fuerit significatio
in cute, posteaquam vidit eum sacerdos, ut purget illum,
et visus fuerit denuo sacerdoti, et viderit eum sacerdos,
et ecce commutata est significatio in cute, inquinabit illum
sacerdos.</hi> </p>
<p> <hi>[Ib. 9, 10.] Et tactus leprae, si fuerit in homine, veniet
ad sacerdotem, et videbit sacerdos, et ecce cicatrix
alba in cute, et haec mutavit pilum album, et a sano
carnis vivae in cicatrice:</hi> id est, mutavit pilum in album
colorem in cicatricem, <hi>mutavit autem a sano carnis
vivae,</hi> id est, quia non talem pilum habet, quod sanum
est in carne vivat.</p>
<p> <hi>[Ib. 45, 46.]</hi> De leproso cum loqueretur, ait, <hi>Et
immundus immundus vocabitur;</hi> quasi non satis esset
semel dicere, <hi>immundus vocabitur.</hi> Quanquam nonnulli
codices ita habeant, in alio graeco ita invenimus semel
dictum, <hi>immundus vocabitur.</hi> Item paulo post dicit, <hi>Cum sit immundus, immundus erit;</hi> 
 quod in latinum
de graeco non sicut positum est exprimi potuit: ait
enim Graecus, <foreign xml:lang="greek">ἀκάθαρτος ὢν ἀκάθαρτος ἔσται</foreign>: quasi diceret,
immundus existens, immundus erit: sed non hoc
est existens, quod graecus dicit <foreign xml:lang="greek">ὢν</foreign>, sed si dici posset,
<pb n="0520"/>
essens, ab eo quod est esse, non ab eo quod est
existere.</p>
<p> <hi>[Ib. XIII, 47.] Et vestimento si fuerit in eo tactus leprae:</hi> 
potuit usitate ita dicere, Et in vestimento si
fuerit tactus leprae.</p>
<p> <hi>[Ib. 51.] Aut in omni vase pelliceo, in quocumque fuerit
in eo tactus;</hi> poterat satis esse, <hi>in quocumque fuerit
tactus.</hi> </p>
<p> <hi>[Ib. 55.] Et ecce non commutavit tactus aspectum
suum:</hi> id est colorem in quem aspicitur; non enim
aspectum quo ipse aspicit: tactum quippe ipsam maculam
dicit.</p>
<p> <hi>[Ib. XIV, 15.] Et accipiens sacerdos de hemina olei,
superfundet in manum sacerdotis sinistram:</hi> non
dixit, in manum suam sinistram, cum utique in suam
faciet.</p>
<p> <hi>[Ib. XV, 2.] Viro, viro cuicumque fuerit fluor.</hi> </p>
<p> <hi>[Ib. 16.] Et homo cuicumque exierit ex eo concubitus
seminis.</hi> </p>
<p> <hi>[Ib. 21.] Et omne super quodcumque dormit super
illud: et omne super quod sederit super illud, immundum
erit.</hi> </p>
<p> <hi>[Ib. XVI, 21.] Et emittet in manu hominis parati in
eremum:</hi> id est, emittet in eremum in manu hominis
ad hoc parati; de hirco emissario loquebatur cum hoc
diceret: notandum est autem quomodo dicat Scriptura, <hi>in manu.</hi> </p>
<p> <hi>[Ib. XVII, 3.] Homo, homo filiorum Israel:</hi> id est, ex
filiis Israel; ista autem repetitio quemlibet hominem
videtur significare, id est, ille aut ille.</p>
<p> <hi>[Ib. XVIII, 7.] Turpitudinem patris tui et turpitudinem
matris tuae non revelabis:</hi> hac locutione concubitum
vetuit cum his personis.</p>
<p> <hi>[Ib. 14.] Turpitudinem fratris patris tui non revelabis,
et ad uxorem ejus non introibis: propinqua enim tua
est: et</hi> posuit, pro id est; hanc enim dicit turpitudinem
fratris patris ejus, id est, turpitudinem patrui, pudenda
uxoris patrui.</p>
<p> <hi>[Ib. 25.] Et exhorruit terra eos qui insident super eam:</hi> 
id est, sedes habent, quod est habitant.</p>
<p> <hi>[Ib. XIX, 9.] Et permetentibus vobis messem terrae
vestrae, non perficietis messem vestram agri tui permetere.</hi> 
Hoc quod a plurali coepit, et ad singularem numerum
terminavit, plerique latini interpretari noluerunt,
sed dixerunt, <hi>agri vestri,</hi> ubi dictum est <hi>agri tui,</hi> 
quasi graecus hoc non posset dicere: magis ergo locutio
notanda fuit quam emendanda.</p>
<p> <hi>[Ib. XX, 17.] Quicumque acceperit sororem suam ex
patre suo aut ex matre sua, et viderit turpitudinem ejus,
et ipsa viderit turpitudinem ejus, turpitudinem sororis
suae revelavit, peccatum suum accipient:</hi> peccatum posuit
pro poena peccati.</p>
<p> <hi>[Ib. 25.] Et segregabitis vosmetipsos inter medium
pecorum mundorum, et inter medium pecorum immundorum,
et inter medium volucrum mundarum et immundarum.
Segregabitis vosmetipsos,</hi> dixit, <hi>inter medium
mundorum et immundorum,</hi> quoniam segregantur
munda ab immundis, vel a mundis immunda: nova est
omnino locutio. Aliud est enim, Segregabis inter medium
<pb n="0521"/>
pecorum mundorum, et inter medium pecorum
immundorum, sicut saepissime loqui solet; aliud est
quod modo ait, <hi>Segregabitis vosmetipsos,</hi> tanquam illa
ab alterutris segregantes, seipsos segregent ab utrisque,
tanquam judicando inter utraque.</p>
<p> <hi>[Ib. XXI, 1.] Dic sacerdotibus filiis Aaron, et dices ad
eos, In animabus non inquinabuntur in gente eorum, nisi
in propinquo qui proximus est eis:</hi> in luctu dicit qui
debetur animabus defunctorum; ideo enim lugetur,
quia excesserunt.</p>
<p> <hi>[Ib. 5.] Et calvitium non rademini super mortuum, et
super carnes suas non secabunt sectiones:</hi> usitata esset
locutio, carnes suas non secabunt sectionibus.</p>
<p> <hi>[Ib. 7, 8.] Mulierem fornicariam et profanam non accipient,
et mulierem ejectam a viro suo; quoniam sanctus
est Domino Deo suo:</hi> non dixit, quoniam sancti
sunt, sed tanquam de uno loqueretur, cum coeperit a
plurali. Deinde sequitur singulariter, <hi>Sanctificabit eum, dona Domini Dei vestri iste offeret; sanctus est,
quoniam sanctus ego Dominus qui sanctifico eos:</hi> 
 rursus
ad pluralem conclusit.</p>
<p> <hi>[Ib. XXII, 11.] Si autem sacerdos possederit animam
emptam pecunia, hic edet de panibus ejus:</hi> non dixit,
haec edet, cum animam dixerit, quae generis est feminini;
sed potius ad illud respexit quod per animam
significare voluit, id est hominem.</p>
<p> <hi>[Ib. 12.] Et filia hominis sacerdotis si fuerit viro alienigenae:</hi> 
id est, si nupserit viro alienigenae.</p>
<p> <hi>[Ib. 26, 27.] Et locutus est Dominus ad Moysen dicens,
Vitulum aut ovem aut capram, cum natum fuerit,
et erit septem dies sub matre sua:</hi> plus videtur habere, <hi>et,</hi> 
 secundum usitatissimas locutiones in Scripturis,
quas latini plerique transferre noluerunt.</p>
<p> <hi>[Ib. 32.] Et sanctificabor in medio filiorum Israel:</hi> 
quod est, sanctus habebor; neque enim Dominus
etiam praeter filios Israel non est sanctus. Eo sensu
dictum est et in oratione dominica, <hi>Sanctificetur nomen
tuum <note>(Matth. VI, 9)</note>
          </hi>, id est, sanctum habeatur
ab hominibus.</p>
<p>
          <pb n="0522"/> <hi>[Ib. XXIII, 2.] Loquere ad filios Israel, et dices ad eos,
Solemnia Domini quae vocabitis vocata sancta, ista sunt
solemnia mea: sex diebus facies opera:</hi> cum ad plures
loquendum dixerit, tanquam ad unum postea loquitur.</p>
<p> <hi>[Ib. 15 et 16.] Et numerabitis vobis a die crastino sabbati
qua obtulerit gremium superpositionis, septem septimanas
integras numerabis:</hi> non dixit, numerabitis,
cum ad plures superius loqueretur.</p>
<p> <hi>[Ib. XXIV, 11.] Et cum nominasset filius mulieris Israelitidis,
nomen maledixit:</hi> cum hic non addiderit, Dei,
manifestum est tamen nomen Dei esse intelligendum
cui maledixit.</p>
<p> <hi>[Ib. 15.] Homo, homo si maledixerit Deum, suum
peccatum accipiet.</hi> Ecce ubi satis apparet locutionis
esse, cum dicitur, <hi>Homo, homo,</hi> tanquam dicat, homo
ille aut ille, hoc est quicumque homo: non sicut quidam
putaverunt, <hi>Homo, homo</hi> ita dici, tanquam laudabiliter
nuncupetur, ac si diceretur, Homo, sed
homo; id est, non qualiscumque velut similis pecori,
sed qui vere sit homo: quem sensum non esse verum,
sed locutionis hoc esse Scripturarum, aperte hic
ostenditur, cum in eo dicitur qui culpatur, non qui
laudatur.</p>
<p> <hi>[Ib. XXV, 46.]</hi> Cum de servis ageret, quos liceret habere
Israelitis, <hi>Et erunt vobis,</hi> inquit, <hi>in possessionem
in aeternum:</hi> cum utique aeterni moriendo esse non
possent vel domini vel servi; <hi>aeternum</hi> ergo dixit, ubi
non est temporis praestitutus modus quousque serviant
sicut constitutus est eis, quos in remissione dimitti
jubet libertati suae.</p>
<p> <hi>[Ib. XXVI, 3.] Si in praeceptis meis ambulaveritis, et
mandata mea observaveritis, et feceritis ea, et dabo pluviam
vobis in tempore suo:</hi> superfluum est, <hi>et,</hi> consuetudini
locutionis nostrae, sed more Scripturarum
additum; sequebatur enim, <hi>dabo vobis.</hi> </p>
<p> <hi>[Ib. 18.] Et si usque adhuc non obedieritis mihi, et
apponam castigare vos septies in peccatis vestris:</hi> etiam
hic superfluum est, <hi>et;</hi> sequebatur enim, <hi>apponam
castigare vos:</hi> quod autem ait, <hi>septies,</hi> pro omni numero
accipiendum est.</p>
</div1>

<div1>
        <head> <hi>LIBER QUARTUS.</hi> Locutiones de Numeris.</head>

<pb n="0521"/>
<p> <hi>[Num. cap. I, V\ 4.] Et vobiscum erun unusquisque
secundum caput uniuscujusque principum.</hi> </p>
<p> <hi>[Ib. 22, 20.] Filiis Simeon secundum propinquitates
eorum, secundum populos eorum, secundum domos familiarum
eorum, secundum numerum nominum eorum,
secundum caput eorum, omnia masculina, a viginti annis
et supra, omnis qui procedit in virtute, recognitio eorum.</hi> 
Haec locutio quod non dicit, filii Simeon, vel, ex filiis
Simeon, sed, <hi>filiis Simeon,</hi> dativo casu, et hoc servat
deinceps in caeteris tribubus, non est translata ab interpretibus
latinis quos inspicere potuimus. In sola
autem tribu Ruben, quae prima numerata est, non est
<pb n="0522"/>
ista locutio: non enim ait, Filiis Ruben secundum
propinquitates eorum, etc., sed ait, <hi>Et fuerunt filii
Ruben primogeniti Israelis secundum propinquitates eorum;</hi> 
et deinde similiter ut in caeteris.</p>
<p> <hi>[Ib. 54.] Et fecerunt filii Israel secundum omnia quae
mandavit Dominus Moysi et Aaron; ita fecerunt.</hi> </p>
<p> <hi>[Ib. III, 3.] Sacerdotes qui uncti sunt, quorum consummaverunt
manus eorum sacerdotio fungi.</hi> </p>
<p> <hi>[Ib. IV, 14.] Et imponent super illud omnia vasa ejus,
quibus ministrant in ipsis.</hi> </p>
<p> <hi>[Ib. V, 7.] Et reddet cui deliquit ei:</hi> quidam locutionem
istam transferre nolentes, emendato ordine
<pb n="0523"/>
verba transtulerunt, dicentes, <hi>Et reddet ei cui deliquit.</hi> </p>
<p> <hi>[Ib. 6.] Vir aut mulier quicumque fecerit ab omnibus
peccatis humanis:</hi> non ait, quaecumque fecerit; sed
locutio est, ubi sexus masculinus pronomen vindicavit,
quamvis posterius femininus sit positus, quae
locutio usitata non est.</p>
<p> <hi>[Ib. 12.] Viri viri, si praevaricata fuerit uxor ejus:</hi> 
non solum quia geminavit nomen, ut diceret, <hi>Viri,
viri,</hi> sed etiam quia addidit, <hi>ejus,</hi> notanda locutio est.</p>
<p> <hi>[Ib. 14.] Si superveniet illi spiritus zelandi, illa autem
non fuerit inquinata, et adducet homo uxorem suam ad
sacerdotem:</hi> superfluum est, <hi>et,</hi> sed Scripturis usitata
locutio.</p>
<p> <hi>[Ib. 18.] Erit aqua argutionis, quae maledicitur haec:</hi> 
hanc locutionem inusitatam fecit ordo verborum;
posset enim usitate ita dici, <hi>Erit aqua argutionis haec
quae maledicitur,</hi> aut, <hi>Erit haec aqua argutionis quae
maledicitur,</hi> vel si quid aliud usitata verba ordinando
dici potest.</p>
<p> <hi>[Ib. 19.] Innocense sto ab aqua argutionis, quae maledicitur
haec.</hi> In hac locutione non solus verborum ordo
inusitate sonat, sed etiam casus mutatus est: esset
enim integrum et usitatum, <hi>Innocens esto ab hac aqua
argutionis, quae maledicitur;</hi> aut, <hi>ab aqua argutionis
hac, quae maledicitur.</hi> </p>
<p> <hi>[Ib. 27.] Et inflabitur ventrem;</hi> pro, inflabitur ventre:
haec locutio et apud latinos auctores frequentatur;
sed interpretes nostri qui eam transferre noluerunt,
dixerunt, <hi>Et inflabitur venter ejus.</hi> </p>
<p> <hi>[Ib. VI, 2.] Vir vel mulier quicumque magne voverit
votum:</hi> non dixit, quaecumque.</p>
<p> <hi>[Ib. 9.] Et radetur caput suum,</hi> talis locutio est qualis
superius, <hi>inflabitur ventrem.</hi> </p>
<p> <hi>[Ib. VII, 3.] Sex vehicula tecta et duodecim boves,
vehiculum a duobus principibus, et vitulum a singulis:</hi> 
in hac locutione notandum putavi eosdem dictos vitulos
quos boves dixerat; sed hoc etiam graecum idioma
esse perhibetur.</p>
<p> <hi>[Ib. 11.] Princeps unus quotidie, princeps quotidie
offerent dona sua:</hi> pro eo ut diceret, singulis diebus
singuli principes.</p>
<p> <hi>[Ib. 15.] Vitulum unum pro bobus, et hircum ex capris
unum.</hi> </p>
<p> <hi>[Ib. VIII, 19.] Et non erit in filiis Israel accedens
filiorum Israel ad sancta:</hi> videtur potuisse sufficere, <hi>Et non erit in filiis Israel accedens ad sancta;</hi> 
 aut certe, <hi>non erit filiorum Israel accedens ad sancta.</hi> </p>
<p> <hi>[Ib. 20.] Et fecit Moyses et Aaron et omnis synagoga
filiorum Israel Levitis secundum quae praecepit Dominus
Moysi de Levitis; ita fecerunt eis filii Israel.</hi> </p>
<p> <hi>[Ib. IX, 13.] Et homo, homo quicumque mundus fuerit,
et in viam longinquam non est, et defuerit facere
pascha, exterminabitur anima illa de populo suo:</hi> ergo <hi>homo, homo,</hi> 
 locutio est, ac si diceret, quicumque
homo, ille vel ille.</p>
<p> <hi>[Ib. 17.] Et cum ascendisset nubes a tabernaculo, et
postea promovebant filii Israel:</hi> poterat plenum esse, <hi>Et cum ascendisset nubes a tabernaculo, promovebant
filii Israel.</hi> </p>
<p>
          <pb n="0524"/> <hi>[Ib. X, 14.] Et promovebunt ordo castrorum filiorum
Juda primi.</hi> </p>
<p> <hi>[Ib. 17.] Et promovebunt filii Gerson et filii Merari:</hi> 
futuri temporis verbum posuit, cum rem gestam praeteritam
narret, sicut in superioribus cum de nube loqueretur,
ad cujus motum vel stationem castra promovebant
vel consistebant <note>(Exod. XII, 21, 22)</note>, atque ita
deinceps in plurium promotionibus hoc verbo utitur.</p>
<p> <hi>[Ib. 29.] Et dixit Moyses Obeth filio Raguel Madianitae
genero Moysi:</hi> non ait, genero suo.</p>
<p> <hi>[Ib. 30.] Et dixit ad eum, Non ibo, sed ad terram
meam et ad progeniem meam:</hi> subauditur, ibo.</p>
<p> <hi>[Ib. XI, 4.] Et promiscuus qui erat in eis, concupiverunt
concupiscentiam:</hi> singularem posuit pro plurali,
ut <hi>promiscuus</hi> diceret, non promiscui; et tamen pluralem
reddidit, cum ait, <hi>concupiverunt.</hi> </p>
<p> <hi>[Ib. 6.] Nunc autem anima nostra arida, nihil praeter
in manna oculi nostri:</hi> desunt verba, est et sunt; plenum
quippe esset, Anima nostra arida est, nihil praeter
in manna sunt oculi nostri: nam quidam interpretes
ita transtulerunt, et addiderunt verba quae non
sunt in graeco.</p>
<p> <hi>[Ib. 8.] Et molebant illud in mola.</hi> </p>
<p> <hi>[Ib. 21.] Sexcenta millia peditum, in quibus sum in eis.</hi> </p>
<p> <hi>[Ib. 25.] Et abstulit de spiritu qui super ipsum:</hi> subauditur,
aut erat, aut erit. Sed hanc locutionem, quae
dicitur ellipsis, graeco eloquio familiarissimam, et,
quantum puto, etiam hebraeo, latinos interpretes
transferre piguit, cum et in latina lingua frequentetur,
quamvis minus quam in graeca.</p>
<p> <hi>[Ib. 33.] Et percussit Dominus plagam magnam valde:</hi> 
notanda fuit locutio, <hi>percussit plagam;</hi> non, percussit
plaga, quod est usitatum.</p>
<p> <hi>[Ib. XII, 3.] Et homo Moyses lenis valde:</hi> subauditur,
erat.</p>
<p> <hi>[Ib. 9.] Et ira animationis Domini super eos:</hi> subauditur,
facta est.</p>
<p> <hi>[Ib. 10.] Et ecce Maria leprosa sicut nix:</hi> et hic subauditur,
facta est.</p>
<p> <hi>[Ib. XIII, 20.] Et quae terra, in qua isti insident super
eam; et quae civitates, in quibus isti habitant in ipsis.</hi> </p>
<p> <hi>[Ib. 25.] Locum ipsum quem nominaverunt vallem
Botri</hi>; cum superius dixisset, <hi>Venerunt in vallem
Botri;</hi> dictum est ergo per anticipationem, non quia
jam hoc vocabatur quando venerunt, sed cum scriberetur
hic liber, jam vocabatur.</p>
<p> <hi>[Ib. 32.] Quoniam fortior nobis est magis:</hi> usitata
esset locutio si non haberet, <hi>magis.</hi> </p>
<p> <hi>[Ib. 33.] Et protulerunt pavorem terrae, quam exploraverunt
eam.</hi> </p>
<p> <hi>[Ib. 33.] Terram quam transivimus eam explorare,
terra comedens qui habitant super eam est:</hi> dicendum
autem fuit usitate, terra quam transivimus explorare.</p>
<p> <hi>[Ib. XIV, 7.] Terra quam exploravimus eam, bona est
valde valde.</hi> </p>
<p> <hi>[Ib. 10.] Et ait omnis synagoga lapidare eos in lapidibus:</hi> 
non dictum est, lapidibus; cum ipsum <hi>lapidare,</hi> 
posset usitata locutione sufficere.</p>
<p>
          <pb n="0525"/> <hi>[Ib. 11.] Et quousque non credunt mihi in omnibus
signis, quibus feci in ipsis?</hi> non ait, quae feci in ipsis.</p>
<p> <hi>[Ib. 24.] Puer autem meus Chaleb, quoniam spiritus
alius in eo, et assecutus est me, et inducam eum in terram:</hi> 
usitatum esset, si non haberet, <hi>et.</hi> </p>
<p> <hi>[Ib. 24.] Et inducam eum in terram, in quam intravit
illuc:</hi> sufficeret usitata locutione, <hi>in quam intravit.</hi> </p>
<p> <hi>[Ib. 26.] Et ait Dominus ad Moysen et Aaron, dicens:</hi> 
hoc illatum est, cum Dominus et superius loqueretur.
Facit hoc saepe Scriptura, cum aliquid aliud vult dicere,
iterum inducit loquentem, qui jam loquebatur.</p>
<p> <hi>[Ib. 29.] Quotquot murmuraverunt super me:</hi> non ait,
de me, aut adversus me.</p>
<p> <hi>[Ib. 31.] Et haereditate possidebunt terram, quam vos
abscessistis ab ea:</hi> usitatum esset, a qua vos abscessistis;
nunc vero, et <hi>quam abscessistis</hi> dictum est novo
more, et additum est, <hi>ab ea,</hi> sicut Scripturae loqui solent:
sicut est, <hi>Penitusque sonantes accestis scopulos,</hi> 
id est, accessistis scopulos, non ait, ad scopulos; et, <hi>Devenere locos 
 <note>(Aeneid. lib. 1, vv. 200, 201; et lib. 6
v. 638)</note>
          </hi>, non ait, ad locos: ita et <hi>quam abscessistis,</hi> 
non ait, a qua abscessistis.</p>
<p> <hi>[Ib. 35.] Ego Dominus locutus sum, nisi ita fecero synagogae
malignae isti.</hi> Quaerendum est sane quid sit
quod graece positum est <foreign xml:lang="greek">ἦ μὴν</foreign> nostri enim interpretes
hoc pene ubique interpretati sunt, <hi>nisi.</hi> </p>
<p> <hi>[Ib. XV, 18.] In terram in quam ego induco vos illuc.</hi> </p>
<p> <hi>[Ib. 27, 28.] Si autem anima una peccaverit non sponte,
offeret capram unam anniculam pro peccato, et exorabit
sacerdos pro anima invita, et quae peccaverit nolenter ante
Dominum, exorare pro eo; et remittetur ei.</hi> In hac sententia,
et illa locutio notanda erat, quod ait, <hi>exorabit
sacerdos,</hi> et postea dixit, <hi>exorare,</hi> utrumque enim simul
ita dici posset, exorabit exorare. Et illa, quod a
feminino genere incipiens ad masculinum clausit. Cum
enim dixisset, <hi>Si anima una peccaverit;</hi> conclusit dicens, <hi>exorare pro eo:</hi> 
 ubi intelligitur, pro eo homine:
nam et quod adjunxit, <hi>et dimittetur ei,</hi> in latino quidem
non apparet, quia hoc pronomen generis omnis
est; sed in graeco masculinum elucet, ubi habet <foreign xml:lang="greek">αὐτῷ</foreign>,
quod hic positum est, <hi>ei.</hi> Quod vero hic dictum est, <hi>pro anima invita,</hi> 
 intelligitur quae invita peccaverit,
non quod nolit pro se offerri. Hoc enim etiam consequenter
exposuit, cum ait, <hi>et quae peccaverit nolenter.</hi> 
Et ideo <hi>invita</hi> positum est, quia latine non potuit exprimi
quod graece dictum est <foreign xml:lang="greek">ἀκουσιασθείσης</foreign>, non enim
potuit dici nolentata, vel quid aliud ab eo quod nolens
fecerit.</p>
<p> <hi>[Ib. 30.] Et anima quaecumque fecerit in manu superbiae;</hi> 
subauditur peccatum: notandum etiam quod ait, <hi>manu superbiae,</hi> 
 manum ponens pro opere sive potestate.</p>
<p> <hi>[Ib. 35.] Morte moriatur homo; lapidate eum lapidibus,
omnis synagoga:</hi> et <hi>morte moriatur,</hi> et <hi>lapidate lapidibus,</hi> 
et <hi>lapidate, omnis synagoga,</hi> locutiones sunt
inusitatae nobis.</p>
<p> <hi>[Ib. XVI, 17.] Et accipite singuli thuribulum suum.</hi> </p>
<p>
          <pb n="0526"/> <hi>[Ib. 33.] Et descenderunt ipsi et omnia quae sunt eis:</hi> 
praesens posuit pro praeterito, <hi>sunt</hi> pro erant vel fuerunt.</p>
<p> <hi>[Ib. 34.] Et omnis Israel qui in circuitu eorum, fugerunt
a voce eorum:</hi> subauditur erat; id est, omnis
Israel qui erat in circuitu eorum.</p>
<p> <hi>[Ib. 37.] Quoniam sanctificaverunt thuribula peccatorum
horum in animabus suis:</hi> non dixit, quia sanctificaverunt
thuribula peccatores hi in animabus suis; sed
quasi quaereretur quorum thuribula pro eo ut diceret
sua, dixit, <hi>peccatorum horum.</hi> Qui autem sanctificaverint,
intelligendum reliquit, id est, quia ipsi.</p>
<p> <hi>[Ib. XVII, 8.] Et ecce germinavit virga Aaron in domum
Levi:</hi> latina consuetudo, in domo Levi exigeret dici.</p>
<p> <hi>[Ib. XVIII, 6.] Et ego accepi fratres vestros Levitas de
medio filiorum Israel dationem datam Domino:</hi> haec locutio
in latinum necessitate ita translata est. Nam
graecus habet <foreign xml:lang="greek">δόμα δεδομένον</foreign>, quod si quisquam latine
velit exprimere, dicturus est, datum datum, quia et <foreign xml:lang="greek">δόμα</foreign>
 datum est, secundum quod dicit Apostolus, <hi>Non
quia quaero datum, sed requiro fructum <note>(Philipp. IV, 17)</note>
          </hi>,
quod in graeco <foreign xml:lang="greek">δόμα</foreign> scriptum est: et in Genesi, <hi>Dedit
Abraham data filiis suis <note>(Gen. XXV, 6)</note>
          </hi>; graecus habet, <foreign xml:lang="greek">δόματα</foreign>: 
et in Evangelio, <hi>Nostis bona data dare filiis vestris <note>(Matth. VII, 11)</note>
          </hi>;
 <foreign xml:lang="greek">δόματα</foreign> est in graeco: et <foreign xml:lang="greek">δεδομένον,</foreign>
datum est, non nomen, sed participium. Ac per hoc
datum datum dici posset, tanquam datum quod datur,
nisi ambiguitas vitanda esset. Hanc ambiguitatem quidam
nostri interpretes vitare conantes, <hi>donum datum</hi> 
dixerunt; sed donum, graece <foreign xml:lang="greek">δῶρον</foreign> dicitur, non <foreign xml:lang="greek">δόμα·</foreign>
unde hoc loco non recte diceretur, quia non sibi hoc
donatum a filiis Israel dicit Deus, sed pro primogenitis
sibi debitis redditum: unde et quae redduntur et
quae donantur, data dici possunt; et ideo omne donum
etiam datum est, non omne datum etiam donum
est: quia non omne quod datur continuo etiam donatur.</p>
<p> <hi>[Ib. XVIII, 12] Omnis primitia olei, et omnis primitia
vini et tritici, primitia eorum quaecumque dederint Domino,
tibi dedi ea.</hi> Non dixit, omnem primitivum tibi
dedi eum; sed cum dixisset, <hi>omnis primitia,</hi> et enumeraret
de quibus rebus esset, intulit, <hi>tibi dedi ea:</hi> 
nec saltem, tibi dedi eam, aut, tibi dedi eas, id est
primitias; sed neutrum genus intulit, quod quidem
fieri absoluta locutione etiam in latina lingua solet.
Neque hoc quod dictum est, <hi>primitia,</hi> latinum videtur:
primitiae quippe numeri tantum pluralis dici solent.
Sed si potuerunt interpretes nostri transferre quod in
graeco invenerunt, <hi>Non congregabo conventicula eorum
de sanguinibus <note>(Psal. XV, 4)</note>
          </hi>; et alio loco, <hi>Virum sanguinum
et dolosum abominabitur Dominus <note>(Psal. V, 7)</note>
          </hi>;
cum sanguis in latina lingua numeri sit tantum singularis;
cur etiam hic pigeret singularem numerum <hi>primitia,</hi> 
 sicut habet graecus, exprimere? Aliqui tamen
interpretes primitias transtulerunt, et per accusativum
casum, ut dicerent, <hi>omnes primitias tibi dabo.</hi> 
Ita utramque locutionem nobis inusitatam, quomodo
in graeco inventa est, transferre noluerunt.</p>
<p> <hi>[Ib. XIX, 2.] Loquere filiis Israel, et accipiant a te juvencam
rufam:</hi> pro eo ac si diceret, adducant ad te;
<pb n="0527"/>
aut certe utrumque usitate diceretur, accipiant et adducant
ad te juvencam rufam.</p>
<p> <hi>[Ib. 7.] Et lavabit corpus suum aqua:</hi> hoc intelligeretur
etiamsi non haberet, <hi>aqua.</hi> </p>
<p> <hi>[Ib. 9.] Et ponet extra castra in locum mundum:</hi> non
in loco mundo dixit, quod latinae locutionis est.</p>
<p> <hi>[Ib. 15.] Omne vas apertum quaecumque non habent
alligaturam alligatam super ea.</hi> </p>
<p> <hi>[Ib. XX, 9.] Et accepit Moyses virgam quae ante Dominum:</hi> 
subauditur, erat.</p>
<p> <hi>[Ib. 12.] Quia non credidistis sanctificare me in conspectu
filiorum Israel:</hi> id est, sanctitatem meam declarare.
Secundum istam locutionem dictum est, <hi>Et
pro eis sanctifico meipsum <note>(Joan. XVII, 19)</note>
          </hi>. et in oratione
Dominica, <hi>Sanctificetur nomen tuum <note>(Matth. VI, 9)</note>
          </hi>.</p>
<p> <hi>[Ib. 15.] Et incolae fuimus in Aegypto dies plures:</hi> 
pro, annis multis.</p>
<p> <hi>[Ib. 18.] Et dixit ad eum Edom:</hi> hoc est gens ipsa;
non enim adhuc vivebat Edom qui erat Esau: sicut
ipsi qui nuntios miserunt, Israel vocabantur, quod
prius nomen unius hominis erat.</p>
<p> <hi>[Ib. 19.] Et dicunt ei filii Israel, Juxta montem transibimus:
si autem de aqua tua biberimus ego et pecora
mea, dabo pretium tibi:</hi> satis eleganter a plurali transit
ad singularem numerum, tanquam Israel diceret, cum
dixisset, <hi>filii Israel,</hi> et a verbis coepisset numeri pluralis,
quod est, <hi>transibimus</hi> et <hi>biberimus.</hi> </p>
<p> <hi>[Ib. 30.] Et vidit omnis synagoga quia dimissus est
Aaron:</hi> non facile hoc verbum reperitur in Scripturis, <hi>dimissus,</hi> 
 pro eo quod est mortuus; hoc et in Evangelio
est, ubi ait Simeon, <hi>Nunc dimittis servum tuum
in pace <note>(Luc. II, 29)</note>
          </hi>: verum tamen <foreign xml:lang="greek">ἀπολύεις</foreign> habet in
graeco, quod magis a resolutione quam a dimissione
dictum sonat; non enim dixit <foreign xml:lang="greek">ἄφεις</foreign>, quod sine dubio
est, dimittis.</p>
<p> <hi>[Ib. 30.] Et fleverunt Aaron triginta dies omnis domus
Israel:</hi> non dixit, flevit; nec dixit, tota vel universa,
sed <hi>omnis,</hi> quasi plures essent; sicuti est,
omnis homo, quod de omnibus dicitur, longe utique
aliud quam totus homo, quod de uno dicitur: sed assidue
ponit Scriptura omne pro toto.</p>
<p> <hi>[Ib. XXI, 5.] Et detrahebat populus ad Deum et adversus
Moysen:</hi> non dixit, de Deo; sed, <hi>ad Deum.</hi> Quamvis
hanc locutionem quidam transferre nolentes, <hi>detrahebant
de Deo,</hi> transtulerunt.</p>
<p> <hi>[Ib. 7.] Ora ergo ad Deum ut auferat a nobis serpentem:</hi> 
sicut et in Exodo dictum est, ranam <note>(Exod. VIII,
6)</note>, singulare pro plurali.</p>
<p> <hi>[Ib. XXI, 9.) Et factum est quando momordit serpens
hominem, et aspexit in aeneum serpentem, et vivebat:</hi> 
non solum hoc habet ista locutio quod vertit modum
verbi, et a specie perfecta praeteriti temporis ad imperfectam
clausit, sed etiam quod plus habet, <hi>et.</hi> </p>
<p> <hi>[Ib. 11.] Et elevantes ex Oboth, castra collocaverunt
in Achalgai trans in eremo:</hi> hoc est, in ulteriore eremo.</p>
<p> <hi>[Ib. XXII, 23.] Et percussit asinam in virga:</hi> non dixit,
virga, sed, <hi>in virga.</hi> </p>
<p> <hi>[Ib. XXIII, 11.] In maledictionem inimicorum meorum
vocavi te, et ecce benedixisti benedictionem:</hi> non dixit,
<pb n="0528"/>
benedictione, sed tanquam diceret, ecce dixisti benedictionem.</p>
<p> <hi>[Ib. 12.] Quaecumque miserit Deus in os meum, hoc
observabo loqui:</hi> non dixit, haec observabo.</p>
<p> <hi>[Ib. 13.] Veni mecum adhuc in locum alium, de quo
non videbis eum inde.</hi> </p>
<p> <hi>[Ib. XXV, 4.] Et ait Dominus ad Moysen, Accipe duces
populi, et ostenta eos Domino contra solem, et avertetur
ira animationis Domini ab Israel:</hi> cum Dominus
loqueretur; non dixit, et ostenta eos mihi, et avertetur
ira mea ab Israel.</p>
<p> <hi>[Ib. 15.] Domus familiae est Madian:</hi> de muliere hoc
dixit, quae cum adultero Israelita percussa est; quibus
verbis, quantum puto, intelligi voluit nobilem fuisse,
ut diceret eam, <hi>domus familiae,</hi> sicut jam vulgo ad insigne
divitiarum et paterfamilias et materfamilias dicitur.</p>
<p> <hi>[Ib. XXVI, 1.] Et locutus est Dominus ad Moysen et
ad Eleazar sacerdotem dicens, Accipe principium totius
synagogae filiorum Israel a viginti annis et supra:</hi> notandum
quid appellaverit <hi>principium,</hi> robur scilicet
aetatis in populo.</p>
<p> <hi>[Ib. XXVII, 20 et 21.] Ut exaudiant eum filii Israel;</hi> 
et, <hi>In ore ejus exibunt;</hi> et, <hi>In ore ejus introibunt,</hi> id est,
cum jusserit.</p>
<p> <hi>[Ib. 22.] Et fecit Moyses secundum quae praecepit illi
Dominus; et assumens Jesum statuit eum ante Eleazarum
sacerdotem,</hi> etc., ubi hoc notandum fuit, quia cum
jam dixisset, <hi>Et fecit Moyses secundum quae praecepit
illi Dominus,</hi> eadem ipsa repetit.</p>
<p> <hi>[Ib. 23.] Et commendavit eum secundum quae praecepit
Dominus Moysi:</hi> non ait, secundum quae praecepit
illi Dominus.</p>
<p> <hi>[Ib. XXVIII, 13.] Decimam decimam similaginis consparsam
in oleo agno uni:</hi> id est singulas decimas singulis
agnis; quod enim ait, <hi>Decimam decimam,</hi> significavit
quod repetendae sint decimae per singulos agnos.</p>
<p> <hi>[Ib. 16 et 17.] Et in mense primo quarta decima mensis
hujus dies festus, septem dies azyma edetis:</hi> notandum
diem festum per plures dies celebrari; et tamen
diem festum dici, non dies festos, ipsius festivitatis
celebrationem, quotquot dies tenuerit.</p>
<p> <hi>[Ib. XXIX, 1.] Et mense septimo una mensis.</hi> Secundum
hanc locutionem dictum est in Genesi, <hi>Et facta
est vespera, et factum est mane dies unus <note>(Gen. I, 5)</note>
          </hi>:
nam et ibi sicut hic graecus habet <foreign xml:lang="greek">ἡμέρα μία</foreign>, unde
quidam hic interpretantes <hi>prima die mensis,</hi> necessariam
locutionem praetermiserunt, quamvis a sententia
verborum non recesserint.</p>
<p> <hi>[Ib. 2.] Vitulum unum ex bobus, arietem unum:</hi> non
ait, ex ovibus, sicut illud <hi>ex bobus,</hi> cum et illud si deesset,
plenum esset.</p>
<p> <hi>[Ib. 2.] Agnos anniculos sine vitio septem:</hi> hoc quod
in agnis posuit, <hi>sine vitio,</hi> per omnia subauditur, et
in vitulo scilicet, et in ariete.</p>
<p> <hi>[In 4.] Decima decima agno uni, septem agnis:</hi> id est,
singula singulis.</p>
<p> <hi>[Ib. 39.] Exceptis votis vestris, et voluntaria vestra, et
holocaustomata vestra, sacrificia vestra, et libamina vestra,
et salutaria vestra.</hi> Hanc locutionem, si vel graeca
<pb n="0529"/>
esset, non notarem: non enim ait, Exceptis votis vestris
et voluntariis vestris, et caetera, ut coeperat; sed
neque, Excepta vota vestra, ut ab ipso velut soloecismo
inciperet: sed cum prius recte usitata locutione
dixisset, <hi>Exceptis votis vestris;</hi> ea deinde adjunxit per
alium casum, ubi subaudiri non possit, <hi>exceptis,</hi> sed,
excepta; quod non admittit nec graeca nec latina locutio.</p>
<p> <hi>[Ib. XXX, 3.] Homo, homo quicumque voverit votum
Domino:</hi> pro eo quod est, omnis homo.</p>
<p> <hi>[Ib. 4.] Cum autem mulier voverit votum Domino,
aut definierit definitione in domo patris sui in juventute
sua.</hi> Hic mulierem feminam dicit etiamsi virgo sit,
more Scripturarum: unde etiam de Christo est,
quod ait Apostolus, <hi>Factum ex muliere <note>(Galat. IV, 4)</note>
          </hi>.</p>
<p> <hi>[Ib. 4.] Et audierit pater ejus vota ejus et definitiones
ejus, quas definivit. Definitiones definivit,</hi> locutio est.</p>
<p> <hi>[Ib. 4.] Definivit adversus animam suam:</hi> id est, adversus
delectationes animae suae.</p>
<p> <hi>[Ib. 4.] Et tacuerit pater ejus, et stabunt omnia
vota ejus:</hi> hic plus habet, <hi>et;</hi> nam integer sensus
est, <hi>Si audierit et tacuerit pater ejus, stabunt omnia
vota ejus.</hi> </p>
<p> <hi>[Ib. 7.] Si autem facta fuerit viro:</hi> intelligitur, nupserit;
Scriptura sic loquitur.</p>
<p> <hi>[Ib. 7.] Et vota ejus super eam:</hi> subauditur, sunt,
quod nonnulli interpretes etiam addiderunt.</p>
<p> <hi>[Ib. 13.] Omnia quaecumque exierint ex labiis ejus secundum
vota ejus, et secundum definitiones quae adversus
animam ejus, non manet ei,</hi> et cum exspectaretur numerus
pluralis, ut diceret, <hi>non manent ei;</hi> nam ita nonnulli
interpretati sunt, vitantes istum quasi soloecismum.</p>
<p> <hi>[Ib. XXXI, 4.] Mille ex tribu, et mille ex tribu, ex
omnibus tribubus Israel.</hi> Numquid duodecies dixit mille?
Et tamen repetitio ista millenos significat.</p>
<p> <hi>[Ib. 8.] Interfecerunt in gladio:</hi> quod usitate diceretur,
interfecerunt gladio.</p>
<p> <hi>[Ib. 10.] Et omnes civitates eorum, quae in habitationibus
eorum:</hi> subauditur, erant.</p>
<p> <hi>[Ib. 10.] Et villas eorum succenderunt in igni:</hi> quod
usitate diceretur, succenderunt igni.</p>
<p> <hi>[Ib. 18.] Et omnem multitudinem mulierum, quae non
novit concubitum masculi, vivificate.</hi> Nusquam certius
apparet hebraea locutione mulieres etiam dici virgines
solere.</p>
<p> <hi>[Ib. 28 et 29.] Et a dimidia parte eorum accipietis, et
dabis ea Eleazar sacerdoti primitias Domini:</hi> non
dixit, dabitis.</p>
<p> <hi>[Ib. 35.] Et animae hominum a mulieribus, quae non
cognoverunt concubitum viri, omnis anima duo et triginta
millia:</hi> et hic superior locutio confirmata est,
mulieres dici etiam quae non cognoverunt concubitum
viri, id est virgines.</p>
<p> <hi>[Ib. 54.] Et accepit Moyses et Eleazar sacerdos aurum
a chiliarchis et a centurionibus, et intulit ea in tabernaculum
testimonii.</hi> Videtur dicere debuisse, et intulit illud
in tabernaculum testimonii; quoniam aurum acceptum
esse praedixerat, et plerique latini codices sic
<pb n="0530"/>
habent: sed ideo pluraliter videtur illatum ut diceret, <hi>intulit ea,</hi> 
 quia multa vasa fuerant superius commemorata,
in quibus erat hoc aurum.</p>
<p> <hi>[Ib. XXXII, 1.] Et pecora, multitudo erat filiis Ruben
et filiis Gad, multitudo copiosa valde:</hi> non dixit, et
pecorum multitudo erat.</p>
<p> <hi>[Ib. 1.] Et viderunt regionem Jazer et regionem Galaad,
et erat locus, locus pecoribus:</hi> non jungendum est
in pronuntiatione quod bis dixit <hi>locus;</hi> sed subdistinguendum, <hi>et erat locus,</hi> 
 et deinde inferendum, <hi>locus
pecoribus.</hi> Quasi enim exspectaretur qualis locus, ita
repetitio eleganter illata est.</p>
<p> <hi>[Ib. 2.] Et accedentes filii Ruben et filii Gad, dixerunt
ad Moysen et Eleazar sacerdotem, et ad principes
synagogae, dicentes:</hi> non est ista vel graeca vel latina
locutio, <hi>dixerunt dicentes,</hi> sed hebraea videtur.</p>
<p> <hi>[Ib. 5.] Detur terra ista famulis tuis in possessionem:</hi> 
quasi de aliis dicerent, cum sibi peterent.</p>
<p> <hi>[Ib. 12.] Non enim secuti sunt post me, praeter Chaleb
filius Jephone.</hi> Videtur dicere debuisse, praeter
Chaleb filium Jephone; sed nominative intulit, quia
praecessit, <hi>secuti sunt.</hi> Est autem ista locutio etiam latina,
sed rara.</p>
<p> <hi>[Ib. 13.] Donec consumeretur omnis generatio facientes
maligna in conspectu Domini:</hi> non dixit, faciens
maligna; neque, facientium maligna.</p>
<p> <hi>[Ib. 16.] Et accesserunt ei, et dixerunt:</hi> non ait quod
usitatum est, accesserunt ad eum.</p>
<p> <hi>[Ib. 24.] Et aedificabitis vobis ipsis civitates impedimentis
vestris:</hi> ac si diceret, aedificabitis vobis ipsis
civitates propter impedimenta vestra.</p>
<p> <hi>[Ib. 26, 27.] Impedimenta nostra et uxores nostrae et
omnia pecora nostra erunt in civitatibus Galaad, pueri
autem tui transibunt omnes armati:</hi> non dixerunt, nos
autem transibimus omnes armati, sed tanquam de
aliis dicerent.</p>
<p> <hi>[Ib. 28.] Et commendavit eis Moyses Eleazar sacerdotem
et Jesum filium Nave, et principes familiarum tribuum
Israel.</hi> Non ait, commendavit eos Moyses Eleazar
sacerdoti, quod utique ordo locutionis usitatae
exigebat: per hos enim introducti sunt in terram,
quam petebant: unde magis illi istis a quibus introducebantur
in terram postulatam, quam isti qui introducebant,
illis quos introducebant, commendati videntur.</p>
<p> <hi>[Ib. 30.] Si autem non transierint armati vobiscum in
bellum in conspectu Domini, et transferte impedimenta
eorum:</hi> plus habet, <hi>et.</hi> </p>
<p> <hi>[Ib. 33.] Et dedit eis Moyses filiis Gad et filiis Ruben:</hi> 
plus habet, <hi>eis.</hi> </p>
<p> <hi>[Ib. XXXIII, 14.] Et non ibi erat aqua populo bibere:</hi> 
pro eo quod est, ad bibendum.</p>
<p> <hi>[Ib. 51.] Loquere filiis Israel, et dices ad eos:</hi> sufficere
videtur, <hi>loquere filiis Israel.</hi> </p>
<p> <hi>[Ib. 52.] Et omnia idola fusilia eorum perdetis ea:</hi> 
plus habet, <hi>ea.</hi> </p>
<p> <hi>[Ib. XXXIV, 6.] Hoc erit vobis fines maris:</hi> non dixit,
hi erunt vobis.</p>
<p>
          <pb n="0531"/> <hi>[Ib. 7. Et hoc erit vobis fines ad Aquilonem:</hi> eadem
repetita locutio est.</p>
<p> <hi>[Ib. XXXV, 3.] Et erunt civitates eis habitare:</hi> pro eo
quod dici solet, ad habitandum.</p>
<p> <hi>[Ib. 11.] Refugia erunt vobis fugere illo homicidam:</hi> 
quod usitate dici potest, ut fugiat illo homicida.</p>
<p>
          <pb n="0532"/> <hi>[Ib. 15.] Et incolae qui in vobis, istae civitates in refugium:</hi> 
singulari numero positum est <hi>incolae;</hi> id est,
huic incolae qui in vobis, quoniam minus habet, <hi>est:</hi> 
non enim ait, qui in vobis est, notissima locutione,
sed rariore in lingua latina quam in graeca.</p>
</div1>

<div1>
        <head> <hi>LIBER QUINTUS.</hi> Locutiones de Deuteronomio.</head>

<pb n="0531"/>
<p> <hi>[DEUTER. cap. I, V\ 7.] Usque ad flumen magnum, flumen
Euphratem:</hi> non dixit, usque ad flumen magnum
Euphratem.</p>
<p> <hi>[Ib. 17.] Et judicium quod durum fuerit a vobis, afferetis
illud ad me:</hi> non dixit, quod durum fuerit vobis,
sed, <hi>a vobis;</hi> id est, ita durum, ut a vobis judicari
non possit.</p>
<p> <hi>[Ib. 35.] Si videbit aliquis virorum istorum terram optimam
hanc, quam juravi patribus eorum, praeter Chaleb
filius Jephone, hic videbit eam:</hi> et in libro Numerorum
istam locutionem notavimus, quia non dixit,
praeter Chaleb filium Jephone; sed, <hi>filius.</hi> </p>
<p> <hi>[Ib. II, 7.] Dominus enim Deus vester benedixit te in
omni opere manuum tuarum:</hi> non ait, benedixit vos
in omni opere manuum vestrarum, cum praedixisset, <hi>vester,</hi> 
 non, tuus.</p>
<p> <hi>[Ib. 24.] Nunc ergo surgite, et promovete, et pertransite
vos vallem Arnon; ecce tradidi in manus tuas Seon
regem Esebon:</hi> non dixit, in manus vestras, sed a
plurali ad singularem transiit.</p>
<p> <hi>[Ib. IV, 7.] Quoniam quae est gens magna, cui est ei
Deus appropians illis:</hi> duo sunt hic notanda; vel quod
ait, <hi>cui est ei,</hi> vel quod non ait, appropians illi, sed, <hi>appropians illis.</hi> </p>
<p> <hi>[Ib. 12.] Et similitudinem non vidistis, sed vocem:</hi> 
cum vox non possit videri, sed generaliter hoc verbum
posuit, tanquam ad omnem corporis sensum videre
pertineat.</p>
<p> <hi>[Ib. 5 et 14.] In quam vos ingredimini illo, haereditare
eam:</hi> plenum esset etiamsi non additum esset, <hi>illo.</hi> </p>
<p> <hi>[Ib. 20.] Et eduxit vos de fornace ferrea ex Aegypto:</hi> 
fornacem ferream, duram tribulationem intelligi voluit:
secundum hoc et de Joseph dictum est in Psalmis, <hi>Ferrum pertransiit animam ejus 
 <note>(Psal. CIV, 18)</note>
          </hi>.</p>
<p> <hi>[Ib. 22.] Et non transeo Jordanem hunc;</hi> quasi et
alius sit Jordanis: ex hac locutione arbitror saepe dici
etiam hunc mundum, quasi alius sit.</p>
<p> <hi>[Ib. 25.] Si autem genueris filios et filios filiorum
tuorum:</hi> notanda locutio est, ubi et avos nepotes
dicit gignere.</p>
<p> <hi>[Ib. 29.] Et quaeretis ibi Dominum Deum vestrum; et
invenietis eum, quando exquiretis eum ex toto corde tuo,
et ex tota anima tua in tribulatione tua:</hi> non dixit, in
toto corde vestro, et in tota anima vestra, in tribulatione
vestra.</p>
<p>
          <pb n="0532"/> <hi>[Ib. 32.] Interrogate dies priores, qui fuerunt priores
te:</hi> non dies, sed homines intelligendum est. Similiter
et hoc notandum quod etiam superius cum dixerit, <hi>Interrogate</hi> 
 pluraliter, <hi>priores te</hi> intulit singulariter;
non, priores vobis.</p>
<p> <hi>[Ib. 34.] Si et tentavit Deus ingressus accipere sibi
gentem de media gente: tentavit,</hi> pro eo quod est voluit,
positum est, aut quid aliud: quod autem ait, <hi>de
media gente,</hi> de mediis gentibus intelligendum est,
singulari posito pro plurali; sicut serpentem, ranam,
et locustam, pro serpentibus; ranis et locustis, scriptum
legimus.</p>
<p> <hi>[Ib. 34.] Secundum omnia quae fecit Dominus Deus
vester in Aegypto coram te vidente:</hi> nihil minus est,
etsi non addatur, <hi>vidente.</hi> </p>
<p> <hi>[Ib. V, 5.] Et ego stabam inter Dominum et vos in
tempore illo, annuntiare vobis verba Domini; quoniam
timuistis a facie ignis, et non ascendistis in montem,
dicens, Ego sum Dominus Deus tuus,</hi> etc. <hi>Dicens</hi> posuit
pro, cum diceret.</p>
<p> <hi>[Ib. 14.] Et advena qui incolit in te:</hi> populo dictum
accipiendum est, non quasi uni homini, quia in populo
incolit advena.</p>
<p> <hi>[Ib. 15.] Propter hoc constituit tibi Dominus Deus
tuus, ut observes diem sabbati, et sanctificare eum:</hi> si, <hi>et,</hi> 
 non haberet, non videretur inusitata locutio, <hi>ut
observes diem sabbati sanctificare eum;</hi> aut certe si ita
esset, ut observes diem sabbati et sanctifices eum;
aut ita, propter hoc constituit tibi Dominus Deus
tuus observare diem sabbati et sanctificare eum: nunc
vero, <hi>ut observes diem sabbati, et sanctificare eum,</hi> 
inusitata et notanda locutio est.</p>
<p> <hi>[Ib. VI, 13.] Attende tibi, ne dilatetur cor tuum, et
obliviscaris Domini Dei tui:</hi> notandum etiam in malo
dici posse dilatationem cordis; exsultatio quippe in
dilatatione intelligitur, cui contrariae sunt angustiae,
id est tristitia: utrumque autem potest et in bono et
in malo accipi.</p>
<p> <hi>[Ib. 20.] Et erit cum interrogaverit te filius tuus
cras dicens:</hi> cras posuit, pro futuro quocumque
tempore.</p>
<p> <hi>[Ib. VII, 1.] Septem gentes magnas et multas:</hi> quomodo
ergo multas, si septem? sed multas dixit multitudinem
habentes.</p>
<p> <hi>[Ib. 2.] Non dispones ad eos testamentum;</hi> cum de
gentibus diceret: testamentum ergo pro pacto posuit.</p>
<p>
          <pb n="0533"/> <hi>[Ib. 3 et 4.] Et filiam ejus non sumes filio tuo; discedere
enim faciet filium tuum a me, et serviet diis aliis,
et irascetur indignatione Dominus in vos:</hi> non ait, irascar,
sed tanquam de alio diceret.</p>
<p> <hi>[Ib. IX, 1.] Civitates magnas et muratas usque in coelum:</hi> 
hyperbolice dictum.</p>
<p> <hi>[Ib. 4.] Ne dicas in corde tuo, cum consumpserit Dominus
Deus tuus gentes istas ante faciem tuam, dicens,
Propter justitias meas induxit me Dominus haereditare
terram bonam istam:</hi> ordo est, <hi>Ne dicas in corde tuo
dicens.</hi> </p>
<p> <hi>[Ib. 28.] Ne quando dicant inhabitantes terram,
unde eduxisti nos inde:</hi> more Scripturae additum est, <hi>inde.</hi> </p>
<p> <hi>[Ib. XI, 3.] Quae fecit virtutem Aegyptiorum:</hi> hoc interpretes
quidam latini minus intelligentes noluerunt
dicere <hi>virtutem,</hi> sed <hi>virtuti,</hi> vel <hi>exercitui;</hi> quoniam id
quod ait Graecus <foreign xml:lang="greek">δύναμιν,</foreign> nonnulli exercitum intellexerunt.
Sed elegans locutio est, <hi>Quae fecit virtutem
eorum;</hi> intelligendum est quid eam fecit; quoniam ad
nihil eam redegit: sed quia pluraliter dictum est, ideo
subobscurum est.</p>
<p> <hi>[Ib. 6.] Quos aperiens terra os suum deglutivit eos,
et domos eorum, et tabernacula eorum:</hi> duae locutiones
hic notandae sunt, quod et additum est, <hi>eos,</hi> cum
sufficere posset quod ait superius, <hi>quos;</hi> et <hi>domos eorum</hi> 
cum dixisset, addidit <hi>et tabernacula eorum,</hi> quasi
alias in eremo haberent domos nisi tabernacula. Sed
nimirum domus intelligi voluit homines ad eos pertinentes,
sicut ipsi populo dicitur, <hi>Et nunc tu, domus
Jacob <note>(Isai. II, 5)</note>
          </hi>. Nec ista locutio aliena est a latina
lingua: nam et Romani dicti sunt domus Assaraci <note>(Aeneid. lib 1, v. 284)</note>,
quod ex Assaraco Trojano originem
ducerent.</p>
<p> <hi>[Ib. 7.] Quoniam oculi vestri viderunt omnia opera
Domini magna, quae fecit in vobis hodie:</hi> cum de his
operibus diceret, quae per eremum facta sunt eo tempore
quo ibi circumducebantur per quadraginta annos;
tamen <hi>hodie</hi> dixit, quod intelligi voluit hoc
tempore, quotquot ibi annos idem tempus habere potuisset.</p>
<p> <hi>[Ib. 9.] Terram quam juravit Dominus patribus vestris
dare eis, seminique eorum post eos:</hi> tanquam
diceret, id est semini eorum post eos; non enim et
ipsis dedit, sed ita ipsis dedit, cum semini eorum
dedit.</p>
<p> <hi>[Ib. 13.] Si autem auditu audieritis omnia mandata
ejus, quae ego mando tibi hodite; auditu</hi> videtur superfluum,
sed locutio est Scripturae sanctae familiarissima.</p>
<p> <hi>[Ib. 14.] Et dabit pluviam terrae tuae in tempore suo
matutinum et serotinum</hi>. Cum matutinum tempus
dies dicatur, numquid hinc intelligi voluit tempus
anni primum? Serotinum vero minus latinum est; sed
non potuit magis proprie de graeco exprimi, quod illi
dicunt <foreign xml:lang="greek">ὄψιμον·</foreign> tamen etiam in latina lingua vulgo usitatum
est; ut dicatur serotinum, sed quod tardius
quam oporteat factum est; hic vero tempus anni potius
intelligi voluit.</p>
<p>
          <pb n="0534"/> <hi>[Ib. 15 et 16.] Et cum comederis, et satiatus fueris,
attende tibi ipsi ne dilatetur cor tuum, et praevaricemini
et serviatis diis aliis.</hi> Jam superius tales locutiones notavimus,
sive quod a singulari ad pluralem transit,
sive quod in malo voluit intelligi <hi>dilatetur,</hi> ubi noxiam
prosperitatem significavit.</p>
<p> <hi>[Ib. 24.] Et flumen magnum flumen Euphratem,</hi> repetitiones
istae usitatae sunt in Scripturis, et rem decenter
commendant.</p>
<p> <hi>[Ib. 25.] Timorem vestrum et tremorem vestrum imponet
Dominus Deus vester super faciem universae terrae:</hi> 
non timorem et tremorem quo ipsi timent et tremunt,
sed quo timentur et alios tremere faciunt.</p>
<p> <hi>[Ib. XII, 17.] Non poteris manducare in civitatibus
tuis decimationem frumenti tui:</hi> pro eo quod est, non
debebis.</p>
<p> <hi>[Ib. XIII, 16.] Et incendes civitatem in igni:</hi> nos usitatius
diceremus, igni.</p>
<p> <hi>[Ib. XIV, 24.] Si autem longe fuerit via a te:</hi> ac si
diceret, longa via fuerit; adverbium posuit pro nomine.</p>
<p> <hi>[Ib. XV, 6.] Et fenerabis gentes multas.</hi> Fenerationem
Scriptura dicit mutuo datam pecuniam, etiamsi usurae
non accipiantur: unde est et illud in Psalmo, <hi>Beatus
qui miseretur et commodat <note>(Psal. CXI, 5)</note>
          </hi>. Hoc enim
maluerunt interpretari nostri, qui sententiam potius
quam verba sequenda putaverunt: nam in graeco
habet <foreign xml:lang="greek">δανείζει,</foreign> quod est feneratur.</p>
<p> <hi>[Ib. 6.] Et principaberis gentium multarum; tui autem
non principabuntur:</hi> tanquam diceret, tibi non dominabuntur,
hoc est gentes: genitivus enim casus est
singularis hujus pronominis quod ait <hi>tui,</hi> cujus dativus
est tibi; non pluralis nominativus, cujus genitivus est
tuorum.</p>
<p> <hi>[Ib. 7.] Si autem fuerit in te egenus in fratribus tuis;</hi> 
non uni homini, sed populo dicitur, ideo <hi>in te.</hi> </p>
<p> <hi>[Ib. 7, 8.] Si autem fuerit in te egenus in fratribus
tuis in una civitatum tuarum, in terra quam Dominus
Deus tuus dat tibi, non avertes cor tuum, neque constringes
manum tuam a fratre tuo egente: aperiens aperies
manus tuas ei, fenus fenerabis ei quantumcumque postulat,
et quantum eget.</hi> Hic certe cum opera misericordiae
praecipiat, non utique usurarum crudelitas suscipienda
est: unde apparet quod ait, <hi>fenus fenerabis ei,</hi> mutuo
dandum quod postularet, intelligi voluisse. Quod autem
ait, <hi>aperiens aperies manus tuas,</hi> tale est et quod
sequitur, <hi>fenus fenerabis,</hi> usitata locutio est in Scripturis
sanctis.</p>
<p> <hi>[Ib. 17.]</hi> Cum de aure pertundenda servi praecepisset, <hi>Et ancillam,</hi> 
 inquit, <hi>tuam facies similiter:</hi> accusativum
pro dativo ponens; non ait, ancillae tuae facies,
quod locutionis nostrae consuetudo poscebat.</p>
<p> <hi>[Ib. 21.] Si autem fuerit in eo vitium, claudum aut
caecum, vel omne vitium malum:</hi> non ait, claudicatio
aut caecitas, ipsa enim sunt vitia; sed <hi>claudum,</hi> et <hi>caecum,</hi> 
 quod sunt non vitia, sed animalia quae habent
vitia. Hoc quoque notandum est quod ait, <hi>vitium malum,</hi> 
quasi posset esse vitium bonum.</p>
<p> <hi>[Ib. XVI, 4.] Et non dormiet de carnibus, de quibus
<pb n="0535"/>
immolaveritis vespere die primo usque in mane:</hi> pro eo
quod est, non remanebit ea nocte, <hi>non dormiet</hi> dictum
est.</p>
<p> <hi>[Ib. XVII, 1.] Non offeres Domino Deo tuo vitulum vel
ovem, in quo est in ipso vitium:</hi> usitata locutio esset, <hi>in quo est vitium;</hi> 
 sed ista Scripturis est usitatior.</p>
<p> <hi>[Ib. 5.] Et lapidabis eos in lapidibus, et morientur:</hi> 
quod ex nostra consuetudine diceretur, lapidibus, non <hi>in lapidibus.</hi> </p>
<p> <hi>[Ib. 16.] Non multiplicabit sibi equum:</hi> pro equis vel
pro equitatu, <hi>equum</hi> posuit; unde nonnulli <hi>equitatum</hi> 
interpretati sunt.</p>
<p> <hi>[Ib. 15.] Non poteris constituere super te hominem
alienum, quia non est frater tuus: Non poteris,</hi> dictum
est pro, non debebis.</p>
<p> <hi>[Ib. XVIII, 16.] Secundum omnia quae petiisti a Domino
Deo tuo in Horeb, in die convocationis, dicentes:</hi> 
cum dixerit superius <hi>petiisti, dicentes</hi> subjecit, non,
dicens.</p>
<p> <hi>[Ib. XX, 4.] Quoniam Dominus Deus noster, qui praecedit
vobiscum:</hi> non dixit, vos.</p>
<p> <hi>[Ib. XXII, 6.] Si occurreris nido avis ante faciem tuam
in via.</hi> Notandum quod <hi>occurreris</hi> dixit etiam non ambulanti.</p>
<p> <hi>[Ib. 8.] Si autem aedificaveris domum novam, facies
coronam solario tuo, et non facies homicidium in domo
tua, si cadat qui cecidit ab eo:</hi> id est, a solario cadat
qui cecidit; nimis inusitata locutio est.</p>
<p> <hi>[Ib. XXIV, 2 et 3.] Et abiens fuerit viro alteri, et oderit
eam vir novissimus.</hi> Notandum ex duobus posteriorem
novissimum dici: talis locutio est et in Evangelio,
quando quaeritur ex duobus fratribus quis eorum fecerit
voluntatem patris, et respondetur <hi>novissimus,</hi> 
cum duo fuerint <note>(Matth. XXI, 31)</note>.</p>
<p> <hi>[Ib. 6.] Non pignerabis molam, neque superiorem lapidem
molae, quia animam iste pignerat:</hi> pro eo quod
est, quia animam pigneras, si feceris. Deinde notandum
animam dixisse, pro ea vita quam habet anima
in corpore: ex qua locutione et illud est in Evangelio, <hi>Nonne anima plus est quam esca 
 <note>(Matth.
VI, 25)</note>
          </hi>?</p>
<p> <hi>[Ib. 7.] Si autem deprehendatur homo furans animam
ex fratribus suis filiis Israel:</hi> animam pro homine
posuit. Denique sequitur, <hi>et opprimens eum vendiderit;</hi> 
quae non minus notanda est locutio: noluit enim dicere,
eam, quod esset magis consequens, quoniam
animam dixerat; sed <hi>eum,</hi> id est hominem, in cujus
significatione dixerat animam.</p>
<p> <hi>[Ib. 10.] Si debitum fuerit in proximo tuo, debitum
quodcumque:</hi> repetitio verbi locutionem notandam
facit.</p>
<p> <hi>[Ib. XXV, 7.] Si autem noluerit homo accipere uxorem
fratris sui, et ascendet mulier in porta ad senatum et
dicet, Non vult frater viri mei suscitare nomen fratris
sui in Israel, noluit frater viri mei.</hi> Quamvis verborum
repetitiones amet Scriptura, inusitatior est tamen
repetitio haec: sed elegantius querelae ostentat affectum.</p>
<p> <hi>[Ib. XXVII, 21.] Maledictus omnis qui dormierit cum
<pb n="0536"/>
omni pecore:</hi> pro eo quod est, concubuerit. Deinde <hi>cum omni pecore,</hi> 
 pro eo quod est, cum quolibet pecore.</p>
<p> <hi>[Ib. XXVIII, 48.] Et servies inimicis tuis, quos immittet
Dominus Deus tuus super te.</hi> Graecus habet <foreign xml:lang="greek">λατρεύσεις,</foreign>
ubi latinus interpretatus est, <hi>servies:</hi> solet autem hoc
verbum in ea servitute Scriptura ponere, quae debetur
Deo; unde idololatrae appellantur, qui ea servitute
idolis serviunt: ergo hic inusitate positum est hoc
verbum. Quanquam possit etiam hunc sensum habere,
quod tam graviter multa dixerit, ut inimicis suis nimium
superbientibus tanquam diis servisse cogantur.</p>
<p> <hi>[Ib. 49.] Gentem cujus non audies vocem ejus:</hi> et hoc
notandum est, quod et <hi>cujus</hi> dixit, et <hi>ejus,</hi> sicut loqui
Scripturae solent; et in quod ait, <hi>cujus non audies vocem,</hi> 
pro eo quod est, cujus linguam non intelliges.</p>
<p> <hi>[Ib. 54 et 55.] Mollis in te et tenera valde fascinabit
oculo suo fratrem suum, et uxorem quae est in sinu ejus,
et qui reliqui sunt filii quicumque relicti fuerint illi; ita
ut det uni ex eis a carnibus filiorum suorum de quibuscumque
edet, eo quod non derelictum sit ei quidquam in
angustia et tribulatione, qua tribulabunt te inimici tui in
omnibus civitatibus tuis.</hi> Notandum est quemadmodum
hic dictum sit <hi>fascinabit,</hi> pro invidebit, et tanquam
ad hoc derelicto, ut necesse sit ei dare de carnibus
filiorum, quas cogit necessitas in cibum sumi a parentibus.
Nam et in Proverbiis quod latini codices
habent, <hi>Non coenabis cum viro invido <note>(Prov. XXIII, 6)</note>
          </hi>;
graecus habet, <foreign xml:lang="greek">ἀνδρὶ βασκάνῳ· βάσκανος</foreign> autem fascinus
dicitur.</p>
<p> <hi>[Ib. 63.] Et erit sicut laetatus est Dominus in vobis,
benefacere vobis.</hi> Graecus habet, <hi>benefacere vos,</hi> nec
videtur esse saltem graeca locutio: accusativus tamen
pro dativo positus intelligitur; unde maluerunt latini
interpretes dicere <hi>vobis,</hi> quam vos.</p>
<p> <hi>[Ib. XXIX, 2.] Vos vidistis omnia quae fecit Dominus
Deus vester in terra Aegypti, coram vobis, Pharaoni et
servis ejus omnibus et omni terrae illius, tentationes
magnas, quas viderunt oculi tui:</hi> notandum illas plagas
etiam <hi>tentationes</hi> vocari.</p>
<p> <hi>[Ib. XXX, 4.] Si fuerit dispersio tua a summo coeli
usque ad summum coeli, inde congregabit te Dominus
Deus tuus.</hi> Mirum si non hoc dicit, <hi>a summo coeli usque
ad summum coeli,</hi> quod solet etiam dicere, a summo
terrae usque ad summum terrae: fortasse propterea
quia secundum id quod et iste aer coelum dicitur,
conjungitur terrae.</p>
<p> <hi>[Ib. 12 et 13.] Non in coelo est, dicens, Quis ascendet in
coelum, et accipiet nobis illud, et audientes illud faciemus?
Neque trans mare est, dicens, Quis transfretabit
nobis trans mare, et accipiet nobis illud, et audientes
illud faciemus? dicens</hi> pro eo posuit quod est, ut dicas:
nova locutio.</p>
<p> <hi>[Ib. XXXI, 8.] Et Dominus qui comitatur tibi tecum.</hi> </p>
<p> <hi>[Ib. 16.] Et dixit Dominus ad Moysen, Ecce tu dormies
cum patribus tuis:</hi> hoc verbo ejus mortem significavit.</p>
<p> <hi>[Ib. 27.] Amaricantes eratis quae ad Deum:</hi> id est,
amaricabatis ea quae Dei sunt.</p>
<p>
          <pb n="0537"/> <hi>[Ib. 29.] Scio enim quia post obitum meum, iniquitate
iniquitatem facietis:</hi> uno verbo autem graece dicitur, <hi>iniquitatem facietis,</hi> 
 quod est <foreign xml:lang="greek">ἀνομήσετε</foreign>.</p>
<p> <hi>[Ib. 29.] Et occurrent vobis mala novissimum dierum:</hi> 
sic enim habet graecus, pro in novissimis diebus, aut
in novissimo dierum.</p>
<p> <hi>[Ib. XXXII, 6.] Nonne hic ipse pater tuus possedit te,
et fecit te, et creavit te?</hi> ordo notandus est; prius enim
videtur dicere debuisse, <hi>creavit te et fecit te,</hi> et deinde, <hi>possedit te.</hi> 
 Quomodo enim intelligitur posse possideri
qui non est?</p>
<p> <hi>[Ib. 14.] Cum adipe renum tritici.</hi> Haec metaphora
nimis inusitata est, ut renes tritici intelligantur velut
interiora tritici, unde farina ejicitur: hoc enim et
adipem dixit; nam hoc nomine etiam farinam solent
Graeci dicere: hoc enim habet graecus in Exodo, ubi
scriptum est, <hi>Elevantes farinam super humeros suos <note>(Exod. XII, 34)</note>
          </hi>;
graecus quippe interpres <foreign xml:lang="greek">στέατα</foreign> posuit,
quod sunt adipes.</p>
<p>
          <pb n="0538"/> <hi>[Ib. 20.] Filii in quibus non est fides in eis:</hi> usitata
Scripturis locutio.</p>
<p> <hi>[Ib. 36.] Quoniam judicabit Dominus populum suum,
et in servis suis consolabitur:</hi> pro, servos suos consolabitur;
nisi forte ipsum consolari dicit translato
verbo, velut ab indignatione et offensione, qua eum
offendunt mali. Sic autem ejus consolatio accipienda
est, non ex more hominum, sicut nec ira et zelus, et
caetera talia.</p>
<p> <hi>[Ib. 37.] Ubi sunt dii eorum, in quibus fidebant in
ipsis:</hi> plenum esset et sine, <hi>in ipsis.</hi> </p>
<p> <hi>[Ib. 40.] Et jurabo dexteram meam:</hi> id est, per dexteram
meam.</p>
<p> <hi>[Ib. 42.] Laetamini coeli simul cum eo, et adorent
eum omnes Angeli Dei:</hi> alii codices habent, <hi>et adorent
eum omnes filii Dei.</hi> Filios autem Dei dictos, qui Angeli
sunt in coelis, non facile in Scripturis sanctis
invenitur.
</p>
      </div1>

<div1>
        <head> <hi>LIBER SEXTUS.</hi> Locutiones de Jesu Nave.</head>

<pb n="0537"/>
<p>
          <pb n="0537"/> <hi>[Jos. cap. I, V\ 14.] Vos autem transibitis expeditiores
fratribus vestris, omnis fortis:</hi> id est, omnis quicumque
in vobis fortis est.</p>
<p> <hi>[Ib. III, 4.] Ut sciatis viam, quam ibitis eam:</hi> plenum
esset, etiam si non haberet, <hi>eam.</hi> </p>
<p> <hi>[Ib. V, 13.] Et factum est, cum esset Jesus in Jericho:</hi> 
notanda locutio est; nondum quippe erant in
eadem civitate, cujus portae contra illos clausae fuerant,
unde factum est ut in eam intrare non possent,
nisi muri ejus cecidissent circumacta arca Domini:
ergo <hi>in Jericho</hi> dictum est, in terra quae pertineret ad
Jericho.</p>
<p> <hi>[Ib. VI, 1.]</hi> De Jericho dictum est cum clausa esset, <hi>Nec quisquam ex illa prodibat, neque introibat:</hi> 
 utique
in illam subauditur, non ex illa; hoc appellatur graece <foreign xml:lang="greek">ζεύγμα κατ' ἔλλειψιν</foreign>
.</p>
<p> <hi>[Ib. 21.]</hi> Dominus dicit ad Jesum: <hi>Ecce ego trado
tibi subjugatam Jericho, et regem ejus qui est in ea,
potentes fortitudine.</hi> Mirandum quod non hic posuit
conjunctionem copulativam ut diceret, et potentes
fortitudine, quam solet Scriptura tam assidue ponere,
ut etiam ibi inveniatur ubi sensum solitae locutionis
impediat: an et Jericho et rex ejus dicti sunt <hi>potentes
fortitudine?</hi> </p>
<p> <hi>[Ib. 25, et IV, 9.] Et Raab meretricem et domum paternam
ejus vivificavit Jesus, et commorata est in
Israel usque in hodiernum diem.</hi> Notandum est quemadmodum
dicat Scriptura, <hi>usque in hodiernum diem,</hi> 
quod assidue dicit; nam et de lapidibus illis duodecim
qui positi sunt ubi Jordanis ex ima parte defluxerat,
et ex parte superiore constiterat, arca transeunte
vel populo, ita dictum est, quod essent ibi <hi>usque in hodiernum diem:</hi> 
 quod videtur ita sonare,
tanquam post plurimum temporis per hanc Scripturam
<pb n="0538"/>
ista narrentur, nec eo tempore ii libri conscripti
fuerint quo erant haec recentissima. Quisquis autem
putat hoc, quid de ista meretrice dicturus est, quae
utique quantum est aetas unius hominis vixit, et tamen
dicitur, <hi>usque in hodiernum diem?</hi> De his itaque rebus
hoc dicitur, quae non ita constitutae sunt, ut postea
mutarentur ab eis qui constituerunt: quomodo dicitur
aliquis in exsilium perpetuum missus, quia non ad
tempus praefinitum hoc supplicio plectitur; non quia
quisquam potest esse perpetuus in exsilio, cum homo
ipse non possit esse perpetuus. Sic ergo et ista meretrix
non est praecepta ad tempus habitare in Israel;
ideo dictum est, <hi>usque in hodiernum diem.</hi> </p>
<p> <hi>[Ib. VII, 11.]</hi> Dominus dicit ad Jesum: <hi>Peccavit populus,
et transgressus est testamentum meum, quod disposui
ad eos.</hi> Notandum quemadmodum testamentum
appellet hoc quod praeceperat, ut anathema esset Jericho,
et nemo sibi inde aliquid usurparet.</p>
<p> <hi>[Ib. VIII, 1 et 2.]</hi> Dominus loquens ad Jesum ait inter
caetera: <hi>Ecce dedi in manus tuas regem Gai et terram
ipsius, et facies Gai sicut fecisti Jericho et regi ejus, et
praedam pecorum praedaberis tibi.</hi> Praecipue notanda
locutio est, non solum quia <hi>praedaberis tibi</hi> dixit, tanquam
unius futura esset illa praeda, cum omnium esset
futura; nam tales locutiones usitatissimae sunt,
cum Deus tanquam ad unum loquitur, quae ad populum
loquitur: sed hoc novum est hic, quia praedixit
Scriptura, <hi>Et dixit Dominus ad Jesum,</hi> quem constat
unum hominem fuisse; quod tamen dixit <hi>praedaberis
tibi,</hi> non utique ita dictum est, ut praeda illa hujus
unius hominis esse praecepta sit, sed universi
populi.</p>
<p> <hi>[Ib. 12.] Et insidiae erant civitati a mari.</hi> Qui nescit,
putat istam civitatem maritimam. Consuetudinis est
<pb n="0539"/>
autem Scripturarum, ut occidentalem partem, a mari
appellet, vel ad mare; quia ex ipsa parte terra ubi
haec agebantur, propius habet mare quam a caeteris
partibus.</p>
<p> <hi>[Ib. 18.] Extende manum tuam in gaeso, quod est in
manu tua, contra civitatem.</hi> Ista locutio notanda non
esset, nisi propter nomen quod obscurum est eis, in
quorum consuetudine non est. Quid enim dicat gaeson,
non facile intelligitur: hoc interpres Symmachus scutum
appellasse perhibetur. Septuaginta autem interpretes,
secundum quos ista tractamus, qui posuerunt
gaeson, miror si et in graeca lingua hastam vel lanceam
gallicanam intelligi voluerunt: ea quippe dicuntur
gaesa, quorum et Virgilius meminit, ubi ait de
Gallis in scuto Aeneae pictis, <hi>Duo quisque Alpina coruscant
gaesa manu <note>(Aeneid. lib. 8, VV. 661, 662)</note>
          </hi>.</p>
<p> <hi>[Ib. 22.] Et facti sunt inter medium castrorum, hi
hinc et hi hinc.</hi> Duo notanda sunt in hac locutione:
unum, quod cum hostes qui vincebantur, in medio
essent, tanquam de his dictum est, quod hi essent
hinc et hi hinc, cum potius ita Israelitae fuerint, qui
eos in medio posuerant percutiendos; alterum,
quod inter medium castrorum eos factos esse dicit
Scriptura, castra appellans etiam productas acies in
praelio constitutas, cum castra non soleant appellari,
nisi ubi exercitus ad manendum consistit: nisi forte
ideo castra appellata sunt, quia cum omnibus suis
ibant.</p>
<p> <hi>[Ib. 27.] Exceptis pecoribus et spoliis, quae erant in
civitate, praedati sunt filii Israel secundum praeceptum
Domini, quemadmodum constituit Dominus Jesu:</hi> ita
dictum est <hi>Exceptis pecoribus et spoliis, praedati sunt,</hi> 
quasi ipsa non fuerint praedati, cum potius ipsa praedati
sint, et excepta ideo dicta sint, quia haec illo praelio
sola consumpta non sunt.</p>
<p> <hi>[Ib. IX, 7.]</hi> Israelitae respondentes Gabaonitis dixerunt: <hi>Vide ne in me habites. Et quomodo disponam tibi
testamentum?</hi> 
 Jam et superius tales locutiones notavimus:
hoc est enim <hi>Vide ne in me habites,</hi> quod est,
apud me, id est in terra quam eis promiserat Deus.
Et hic tanquam ad unum hominem videntur locuti,
cum legatus ad eos non unus venerit: sed more suo
genti et populo responsa reddentes, singulari numero
loquuntur, sicut plerumque et ad ipsos Deus vel ductor
ipsorum. Notandum etiam quod pactum pacis testamentum
vocat Scriptura, more quidem suo; nam
saepe ita loquitur.</p>
<p> <hi>[Ib. X, 17.] Et nuntiatum est Jesu dicentes, Inventi
sunt quinque reges absconditi in spelunca:</hi> pro eo quod
est, nuntiaverunt dicentes.</p>
<p> <hi>[Ib. 25.] Ita faciet Dominus omnibus inimicis vestris,
quos vos debellabitis eos:</hi> nihil minus esset huic sententiae,
etsi non haberet, <hi>eos.</hi> </p>
<p> <hi>[Ib. XI, 19 et 20.] Et omnes cepit in bello, quia per
Dominum factum est confortari cor eorum, ut obviam
irent ad bellum ad Israel, ut exterminarentur:</hi> notandum
est, <hi>confortari cor,</hi> non semper in bono accipiendum.</p>
<p> <hi>[Ib. XIV, 6.] Tu scis verbum, quod locutus est Dominus
<pb n="0540"/>
ad Moysen hominem Dei de me et te:</hi> non dixit,
hominem suum.</p>
<p> <hi>[Ib. XVII, 16.] Et dixerunt filii Joseph, Non sufficit
nobis mons et equus electus, et ferrum Chananaeo qui habitat
in Bethsan: equum electum</hi> dixit, pro equis electis,
quod usitatum in nostro sermone non est; unde
nonnulli latini interpretes noluerunt <hi>equum</hi> interpretari,
sed <hi>equitatum.</hi> Sic autem dictum est, <hi>equus electus,</hi> 
pro equis, sicut in nostra consuetudine dicitur
miles, pro militibus.</p>
<p> <hi>[Ib. XIX, 33 et 34.] Et facti sunt exitus illorum Jordanis,
et revertentur fines ad mare:</hi> non dixit, reversi
sunt, aut saltem, revertuntur, sicut solet de finibus
dici; sed, <hi>revertentur,</hi> tanquam adhuc futurum sit,
cum praeteritorum sit ista narratio: et in omnibus fere
ipsis terrarum divisionibus, per singulas quasque tribus
ita loquitur Scriptura, ut futuri temporis verbis utatur.</p>
<p> <hi>[Ib. XX, 9.] Refugere illuc qui percusserit animam
nolens:</hi> hic animam, vel hominem intelligere debemus,
vel vitam carnis quae fit per animam; qua locutione
et illud dictum est a fratribus Joseph, <hi>Non percutiamus
ejus animam <note>(Gen. XXXVII, 22)</note>
          </hi>, id est, non
eum occidamus. Nam si anima posset ab interfectore
percuti, non diceret Dominus, <hi>Nolite timere eos qui
corpus occidunt, animam autem occidere non possunt <note>(Matth. X, 28)</note>
          </hi>.</p>
<p> <hi>[Ib. XXI, 2.] Mandavit Dominus in manu Moysi:</hi> locutio
familiarissima Scripturis; ita enim dicitur, Verbum
quod factum est in manu illius vel illius prophetae,
hoc est in potestate dicendi datum.</p>
<p> <hi>[Ib. 40.] Et accepit Jesus cultros petrinos, in quibus
circumciderat filios Israel:</hi> non dixit, quibus circumciderat,
sed <hi>in quibus.</hi> </p>
<p> <hi>[Ib. XXII, 7.] Et ubi dimisit eos Jesus in domos, suas,
et benedixit eos dicens:</hi> plus videtur hic copulativa
conjunctio, id est, <hi>et;</hi> nam ita dici posset, <hi>Et ubi dimisit
eos in domos suas, benedixit eos dicens.</hi> </p>
<p> <hi>[Ib. 8.]</hi> Item alia locutio notanda est, quod cum
dixisset Scriptura, <hi>Et benedixit eos Jesus dicens,</hi> atque
his verbis intentos fecisset audire quid benedicendo
dixit Jesus; hoc solum subjecit, <hi>In divitiis multis abierunt
in domos suas, et pecora multa valde, et argentum
et aurum et vestem multam valde, diviserunt praedam
inimicorum suorum cum fratribus suis:</hi> quod magis
esse narrantis quam benedicentis apparet.</p>
<p> <hi>[Ib. 10.] Aedificaverunt ibi aram super Jordanem,
aram magnam videre:</hi> ista locutio etiam in sermone
latino nota est.</p>
<p> <hi>[Ib. 11.] Et audierunt filii Israel dicentium:</hi> non ait,
dicentem, vel dicentes.</p>
<p> <hi>[Ib. 27.] Servire servitutem Domini:</hi> in qua locutione
duo notanda sunt, et <hi>servire servitutem,</hi> quae
etiam latina locutio reperitur; et <hi>servitutem Domini,</hi> 
id est quae debetur vel exhibetur Domino.</p>
<p> <hi>[Ib. 30.] Et audientes Phinees sacerdos et omnes principes
synagogae qui erant cum illo, verba quae locuti sunt
filii Ruben et filii Gad et dimidium tribus Manasses, et
placuerunt illis: audientes</hi> pro audierunt positum est;
<pb n="0541"/>
aut plus est hic, <hi>et;</hi> nam plenus est sensus, <hi>audientes
verba haec, placuerunt illis:</hi> nec tamen sine inconsequentia;
quia, cum audissent, dicendum fuit.</p>
<p> <hi>[Ib. XXIII, 1.] Et Jesus senior provectus diebus:</hi> hoc
de Abraham dictum notavimus, seniorem in Scripturis
non solum illum appellari qui est infra aetatem senis,
sed etiam valde senem. Unde non omnis senior
<pb n="0542"/>
senex, omnis autem senex senior dici potest.</p>
<p> <hi>[Ib. XXIV, 7.] Et induxit super illos mare, et operuit
super illos:</hi> non ait, operuit illos, quamvis nonnulli interpretes
hoc maluerunt dicere.</p>
<p> <hi>[Ib. 17.] In omnibus gentibus quas transivimus per
ipsas:</hi> usitatae in Scripturis sunt istae locutiones, nec
tam crebro notandae quam crebro intercurrunt.</p>
</div1>

<div1>
        <head> <hi>LIBER SEPTIMUS.</hi> Locutiones de Judicibus.</head>

<pb n="0541"/>
<p> <hi>[JUD. cap. 1, V\ 1.] Et factum est postquam defunctus
est Jesus, interrogabant filii Israel in Domino:</hi> non
ait, Dominum, quod sermonis nostri consuetudo
poscebat.</p>
<p> <hi>[Ib. 3.] Et bellemus in Chananaeo:</hi> non dixit, adversus
Chananaeum, aut contra Chananaeum, aut saltem,
in Chananaeum.</p>
<p> <hi>[Ib. II, 8.] Et mortuus est Jesus filius Nave servus
Domini, filius centum decem annorum.</hi> Ista repetitio
quod cum dixisset <hi>filius Nave,</hi> repetivit <hi>filius,</hi> et
deinde addidit, <hi>centum decem annorum,</hi> inusitata est;
ut potius <hi>filius centum decem annorum</hi> diceret, quam
homo centum decem annorum: sed tamen et alibi
reperitur.</p>
<p> <hi>[Ib. 10.] Et omnis generatio appositi sunt ad patres
suos:</hi> notanda locutio est, quod non ait, apposita est,
quia plures erant.</p>
<p> <hi>[Ib. 14.] Tradidit eos in manu praedantium:</hi> non
dixit, in manum; quod videtur latina locutio postulare.</p>
<p> <hi>[Ib. 18.] Et cum suscitavit Dominus eis judices, et
erat Dominus cum judice:</hi> solita locutione plus est
hic, <hi>et;</hi> nam plenum esset, <hi>Et cum suscitavit Dominus
eis judices, erat Dominus cum judice.</hi> Notandum est
etiam hoc, quod a plurali ad singularem transiens,
non ait, cum judicibus, sed, <hi>cum judice,</hi> id est, cum
unoquoque judice.</p>
<p> <hi>[Ib. 19.] Et factum est, cum moreretur judex, et revertebantur,
et iterum corrumpebant super patres suos.</hi> 
Recta locutio esse ita poterat secundum consuetudinem
sermonis nostri, Et fiebat cum moreretur judex,
et revertebantur, et iterum corrumpebant super
patres suos. Si, <hi>et,</hi> non haberet, plenum esset, <hi>cum
moreretur judex, revertebantur, et iterum corrumpebant
super patres suos,</hi> id est plusquam patres eorum.</p>
<p> <hi>[Ib. 20.] Propter quod tanta dereliquit gens haec testamentum
meum: tanta</hi> dixit, pro tantum, id est tam
multum nomen pro adverbio, quod etiam in latinis
locutionibus maxime poeticis invenitur.</p>
<p> <hi>[Ib. 20.] Et non obaudierunt vocis meae:</hi> graeca magis
locutio est.</p>
<p> <hi>[Ib. III, 10.] Factus est super eum Spiritus Domini:</hi> 
cum Spiritus Domini utique factus non sit; sed <hi>super
eum factus est,</hi> ita dictum est ac si diceretur, factum
est ut esset super eum. Ex qua locutione et in Evangelio
legitur. <hi>Ante me factus est <note>(Joan. I, 27)</note>
          </hi>; id est,
<pb n="0542"/>
factum est ut esset ante me: quod alio modo diceretur,
praelatus est mihi.</p>
<p> <hi>[Ib. 21.] Et sumpsit Aioth gladium de super femore
suo dextro:</hi> sic interpretari potuit quod graecus habet: <foreign xml:lang="greek">ὰπὸ ἄνωθεν</foreign>,
nam locutio minus latina est.</p>
<p> <hi>[Ib. 17.] Erat autem Eglom vir exilis valde:</hi> hoc <foreign xml:lang="greek">κατ'
ἀντίφρασιν</foreign> dictum, id est locutione contraria, sequentia
indicant; quando enim percussus est, dictum est
quod concluserunt adipes vulnus, quia non eductus
est gladius de ventre ejus.</p>
<p> <hi>[Ib. 31.] Et percussit alienigenas in sexcentos viros:</hi> 
non ait, alienigenarum sexcentos viros, aut certe alienigas
in sexcentis viris.</p>
<p> <hi>[Ib. IV, 6.] Nonne praecepit Dominus Deus Israel tibi,
et perges in montem Thabor?</hi> Non ait, ut pergas, quod
videtur esse consequens; sed inusitata locutione, <hi>Nonne praecepit tibi, et perges,</hi> 
 ut subaudiamus verbum
quod supra positum est, et sit, Nonne perges? aut
solita locutione plus habet, <hi>et;</hi> nam ista conjunctione
detracta sensus currit, <hi>Nonne mandavit Dominus Deus
Israel tibi, Perges in montem Thabor, et accipies tecum
decem millia virorum?</hi> etc.</p>
<p> <hi>[Ib. 8.] Quoniam nescio diem in quo Dominus prosperat
angelum mecum:</hi> utrum prosperat actus angeli ejus
qui mecum est? an prospera mihi facit per angelum?</p>
<p> <hi>[Ib. 13.] Omnes currus suos, nongentos currus ferreos.</hi> 
Ubilibet distinguatur, elegans repetitio: utrum <hi>omnes
currus suos,</hi> et deinde sequatur <hi>nongentos currus ferreos;</hi> 
an <hi>omnes currus suos nongentos,</hi> et deinde inferatur <hi>currus ferreos.</hi> </p>
<p> <hi>[Ib. 15.] Et pavefecit Dominus Sisaram, et omnes
currus ejus, et omnia castra ejus, in ore gladii in conspectu
Barach.</hi> Quomodo pavefecit currus, nisi eos
intelligas qui erant in curribus? <hi>Et pavefecit Dominus
Sisaram, et omnes currus ejus, et omnia castra ejus, in
ore gladii in conspectu Barach. Pavefecit in ore gladii,</hi> 
ac si diceret, interfecit in ore gladii: <hi>pavefecit</hi> ergo,
cum caederentur gladio.</p>
<p> <hi>[Ib. 16.] Et descendit Sisara desuper curru suo:</hi> ita
dici latine potuit, quod est graece <foreign xml:lang="greek">ἀπὸ ἄνωθεν</foreign>.</p>
<p> <hi>[Ib. 19.] Et cooperuit eum in pelle sua:</hi> non dixit, pelle,
aut de pelle; sic enim habet graecus <foreign xml:lang="greek">ἐν τῇ δέῤῥει αὐτῆς</foreign>.</p>
<p> <hi>[Ib. 20.] Et erit, si quis venerit ad te, et dixerit, Est
hic vir? et dices, Non est.</hi> Detracta conjunctione consequentem
habet sensum, <hi>Si quis venerit ad te, et
dixerit, Est hic vir? dices, Non est.</hi> </p>
<p>
          <pb n="0543"/> <hi>[Ib. 24.] Et pergebat manus filiorum Israel pergens:</hi> 
solita et frequentata locutio est.</p>
<p> <hi>[Ib. 24.] Et indurabatur in Jabin regem Chanaan:</hi> 
novo modo positum est hoc verbum, <hi>indurabatur,</hi> pro
eo quod est, fortis efficiebatur et praevalidus.</p>
<p> <hi>[Ib. V, 26.] Perforavit caput ejus, et percussit:</hi> id est,
percussit caput ejus, et perforavit.</p>
<p> <hi>[Ib. 31.] Sic pereant omnes inimici tui, Domine; et
diligentes eum sicut ortus solis in potentia ejus:</hi> non
dixit, diligentes te, cum utique de Domino intelligi
vellet.</p>
<p> <hi>[Ib. VI, 3.] Et factum est, quando seminavit vir Israel:</hi> 
non unum hominem significat, sed ipsam gentem.</p>
<p> <hi>[Ib. 3.] Ascendebat Madian et Amalech et filii Orientis,
et ascendebat super eum:</hi> ista repetitio verbi non
videtur habere solitam elegantiam vel affectum.</p>
<p> <hi>[Ib. 9.] Et liberavi vos de manu Aegypti:</hi> per manum,
potestatem significat; per Aegyptum, Aegyptios.</p>
<p> <hi>[Ib. 13.] Et dixit ad eum Gedeon, In me, Domine mi:</hi> 
subintelligitur, intende, hoc est, In me intende; et
est ista locutio Scripturis familiarissima.</p>
<p> <hi>[Ib. 13.] Et si est Dominus nobiscum, et utquid invenerunt
nos omnia mala ista?</hi> Plus habet conjunctionem, <hi>et,</hi> 
 sicut solet loqui Scriptura, quae si detrahatur,
plena sententia est, <hi>Et si est Dominus nobiscum, utquid
invenerunt nos omnia mala ista?</hi> Quamvis et superior
conjunctio possit salva sententia detrahi, ut cum
dixisset, <hi>In me, Domine mi;</hi> deinde subsequatur, <hi>si
est Dominus nobiscum, utquid invenerunt nos omnia
mala ista:</hi> magis enim hoc exigit nostrae locutionis
consuetudo.</p>
<p> <hi>[Ib. 25.] Et vitulum annorum septem.</hi> Hic manifestum
est quomodo vitulos appellet Scriptura: bos enim
annorum septem, secundum consuetudinem locutionis
nostrae, non est utique vitulus. Secundum hanc ergo
locutionem dictum est de Samegar, quod occiderit <hi>sexcentos viros praeter vitulos boum 
 <note>(Jud. III, 31)</note>
          </hi>, hoc
est praeter boves.</p>
<p> <hi>[Ib. 34.] Et cecinit in cornea:</hi> subauditur tuba; graecus
enim non habet, tuba, sed tantum cornea.</p>
<p> <hi>[Ib. VII, 12.] Camelis eorum non erat numerus, et
erant sicut arena quae est ad labium maris.</hi> In multitudine
constat <foreign xml:lang="greek">ὑπερβολικῶς</foreign> dictum. Haec autem translatio,
ubi <hi>labium maris</hi> posuit pro littore, assidua est in
Scripturis, sed rara est in latinis codicibus, quia plerique
littus interpretati sunt, magis quid significaret
labium volentes ponere, quam ipsum labium. Nam littus
si vellent Septuaginta interpretes dicere, non
deesset linguae graecae quod dicerent.</p>
<p> <hi>[Ib. 16.] Et divisit trecentos viros per tria principia:</hi> 
pro partibus <hi>principia</hi> posuit.</p>
<p> <hi>[Ib. VIII, 1.] Et dixerunt ad Gedeon viri Ephraem:</hi> id
est viri de tribu Ephraem.</p>
<p> <hi>[Ib. 1.] Quid verbum hoc fecisti nobis, ut non vocares
nos cum exires pugnare in Madian?</hi> verbum pro facto
posuit.</p>
<p> <hi>[Ib. IX, 4.] Et dederunt septuaginta argenti:</hi> subauditur,
pondo, vel tale aliquid: interpretatio ex hebraeo, <hi>septuaginta pondo</hi> 
 habet.</p>
<p>
          <pb n="0544"/> <hi>[Ib. 4.] Et conduxit in ipsis Abimelech viros: in ipsis</hi> 
dixit, pro ex ipsis, id est ex argenti pondo septuaginta
conduxit viros.</p>
<p> <hi>[Ib. 4.] Viros inanes et perturbatos:</hi> inanes posuit pro
levibus, quibus sunt contrarii graves; unde dicitur, <hi>In populo gravi laudabo te 
 <note>(Psal. XXXIV, 18)</note>
          </hi>.</p>
<p> <hi>[Ib. 5.] Et intravit in domum patris sui in Ephratha,
et interfecit frates suos filios Jerobaal septuaginta viros
super lapidem unum:</hi> quia jam superius septuaginta
dixerat filios Jerobaal, id est Gedeon; et nunc eos
septuaginta dicit occisos: quamvis minus occisi fuerint
duo; id est, ipse qui occidit, et Joatham junior
qui latuit, de quo adjungens dicit, <hi>et remansit Joatham
filius Jerobaal junior, quoniam abscondit se:</hi> ac per hoc
universum numerum posuit pro pene universo.</p>
<p> <hi>[Ib. 23.] Et spreverunt viri Sichimorum in domo Abimelech:</hi> 
non dixit, spreverunt domum Abimelech.</p>
<p> <hi>[Ib. 34.] Et insidiati sunt super Sichimam quatuor
principia:</hi> id est, quatuor partes: jam istam locutionem
superius etiam notavimus.</p>
<p> <hi>[Ib. 43.] Et accepit populum, et divisit eum in tria
principia: accepit,</hi> dixit de illo populo qui cum illo
erat; et hic <hi>tria principia</hi> pro tribus partibus posuit.</p>
<p> <hi>[Ib. 55.] Et abierunt viri locum suum:</hi> id est, unusquisque.</p>
<p> <hi>[Ib. XI, 8.] Et eris nobis in caput omnibus habitantibus
Galaad:</hi> non dixit, eris nobis caput; sic enim solet
loqui Scriptura: unde est, <hi>Esto mihi in Deum protectorem
et in domum refugii <note>(Psal. XXX, 3)</note>
          </hi>, et multa
hujusmodi.</p>
<p> <hi>[Ib. 34.] Et haec unica ei, et non est praeter ipsam filius
aut filia:</hi> hoc est quod dictum est, <hi>unica ei;</hi> sed
propter affectum repetita sententia est. <hi>Et non est ei
praeter ipsam filius aut filia: non est ei,</hi> pro non erat ei
dictum est; praeterita quippe narrantur.</p>
<p> <hi>[Ib. XIII, 2.] Et uxor ejus sterilis, et non pariebat:</hi> 
cum potuisset sufficere quod dictum est, <hi>sterilis.</hi> </p>
<p> <hi>[Ib. 8.] Et precatus est Manue Dominum et dixit, In
me, Domine; homo Dei quem misisti, veniat nunc iterum
ad nos: In me</hi> ita dictum est ut subaudiatur, intende.</p>
<p> <hi>[Ib. XV, 8.] Et percussit eos tibiam super femur:</hi> haec
locutio inusitata est, tamen locutio est, non aliquis
in corpore vulneris locus, sicut in Quaestionibus exposui;
hoc est, percussit eos ad admirationem, ad
stuporem <note>(Quaest. in Jud. quaest. 55)</note>.</p>
<p> <hi>[Ib. 10.] Et dixerunt vir Juda, Quare ascendistis super
nos:</hi> singularem posuit pro plurali, dixerunt enim viri
Juda, non unus vir.</p>
<p> <hi>[Ib. 12.] Ne forte occurratis in me vos:</hi> pro eo quod
est, occidatis me; et haec locutio iu Quaestionibus exposita
est <note>(Id. quaest. 56)</note>.</p>
<p> <hi>[Ib. 13.] Et reduxerunt eum de petra, et venit usque
ad Maxillam:</hi> locus est sic appellatus postea ex eo
facto quod ibi gessit ipse Samson, quando maxilla
asini pugnans, mille prostravit: hoc ergo per prolepsim
dictum est, quia post illa omnia gesta, haec
historia conscripta est.</p>
<p> <hi>[Ib. 14.] Sicut stupa cum olefecerit ignem:</hi> metaphora
<pb n="0545"/>
ab animali ad inanimale; non enim stupa sensum habet
olfactus: sed ita dictum est, ac si diceretur, cum
ignem senserit; quamvis et hoc quod dixi, senserit,
ad eamdem metaphoram pertineat, sed ad celeritatem
intelligendam pertinet quod dictum est, <hi>olefecerit.</hi> </p>
<p> <hi>[Ib. 15.] Et extendit manum suam, et accepit eam:</hi> 
etsi non diceret <hi>extendit manum suam,</hi> utique extenta
manu acceptam intelligeremus.</p>
<p> <hi>[Ib. XVI, 2.] Et nuntiatum est Gazaeis, dicentes:</hi> non
ait, nuntiaverunt dicentes, aut nuntiatum est a dicentibus.</p>
<p> <hi>[Ib. 7.] Si ligaverint me in septem nervis humidis
nondum siccatis,</hi> non ait, septem nervis, sed <hi>in septem
nervis.</hi> </p>
<p> <hi>[Ib. 7.] Si ligaverint me in septem nervis humidis
nondum siccatis; et infirmabor:</hi> plenum esset, etsi
non haberet, <hi>et.</hi> </p>
<p> <hi>[Ib. 9.] Et insidiae ei sedebant in cubiculo:</hi> quod nonnulli
<pb n="0546"/>
interpretati sunt, <hi>obsidebant,</hi> sed graecus <foreign xml:lang="greek">ἐκάθητο</foreign>,
hoc est sedebat, quia insidiae singulari numero graece
dicuntur, nec potest latine dici insidia: locutio autem
notanda erat, quia dictum est, <hi>insidiae sedebant,</hi> 
pro iis qui insidiabantur; ipsi enim sedebant.</p>
<p> <hi>[Ib. 10.] Nunc ergo indica mihi in quo ligaberis:</hi> 
non ait, quo ligaberis, aut unde ligaberis.</p>
<p> <hi>[Ib. 11.] Si ligaverint me in funibus novis:</hi> non dixit,
funibus.</p>
<p> <hi>[Ib. 11.]</hi> Item, <hi>Si ligaverint me in funiculis novis, in
quibus non est factum opus, et infirmabor:</hi> plenum esset,
etsi non praeponeretur, <hi>et.</hi> </p>
<p> <hi>[Ib. 15.] Et hoc tertium fefellisti me: tertium,</hi> posuit
pro tertio, sive ter, nomen scilicet pro adverbio,
quod et in latinis locutionibus eleganter fieri solet.</p>
<p> <hi>[Ib. 26.] Dimitte me, et palpabo columnas, super quas
domus confirmata est super eas.</hi> 

</p>
      </div1>
</body>
  </text>
</TEI>