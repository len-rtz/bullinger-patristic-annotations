<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De cura pro mortuis gerenda</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 40</title>
           <idno>AugHip.DeCuPrM</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>De cura pro mortuis gerenda</head>

<p>Interrogatus a Paulino episcopo Nolano, utrum sepultura quae fit in memoriis martyrum, spiritibus mortuorum aliquid
prosit, ostendit in primis nihil mortuis ipsis obesse, etiamsi eorum corporibus omnino negetur sepultura. Locum autem
sepulturae non per se prodesse quidquam, sed per occasionem duntaxat, dum ex illius recordatione movetur et crescit
affectus precantium pro defunctis. Curam sepulturae ex humani cordis ad carnem suam affectu venire, eamque merito a
sanctis martyribus, cum ad felicitatem aut miseriam nihil intersit, contemptam fuisse. Hinc de mortuis dicit, qui narrantur
viventibus apparuisse, ut suis corporibus sepultura praeberetur. Quomodo visa illa fiant, docet variis exemplis. Ad extremum,
inquirit an mortui curis intersint ac rebus humanis.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Paulini quaestio, an mortuo
<pb n="0591"/>prosit quod apud sancti alicujus memoriam sepelitur.
Sententia ipsius est prodesse. Difficultas contra ab
eodem proposita discutitur. Ex genere vitae quam quisque
gesserit, effici ut prosint vel non prosint quae fiunt pro
defunctis.</hi> Diu Sanctitati tuae, coepiscope venerande
Pauline, rescriptorum debitor fui, ex quo mihi
scripsisti per homines filiae nostrae religiosissimae
Florae, quaerens a me utrum prosit cuique post mortem
quod corpus ejus apud sancti alicujus memoriam
sepelitur. Hoc enim abs te vidua memorata petiverat
pro defuncto in eis partibus filio suo, et rescripseras
consolans eam: idque etiam nuntians de cadavere fidelis
juvenis Cynegii, quod materno et pio affectu
<pb n="0592"/>
desideravit, esse completum, ut scilicet in beatissimi
Felicis confessoris basilica poneretur. Qua occasione
factum est, ut per eosdem perlatores litterarum
tuarum etiam mihi scriberes, ingerens hujuscemodi
quaestionem, atque ut responderem quid inde mihi
videretur, exposcens, nec tacens ipse quid sentias.
Nam dicis videri tibi non esse inanes motus animorum
religiosorum atque fidelium pro suis ista curantium.
Adjungis etiam vacare non posse, quod universa
pro defunctis Ecclesia supplicare consuevit: ut
hinc et illud conjici possit, homini prodesse post
mortem, si fide suorum humando ejus corpori talis
provideatur locus, in quo appareat opitulatio etiam
isto modo quaesita sanctorum.
<pb n="0593"/>
</p>
          </div3>
<div3>
            <head>2. </head>
            <p>
Sed cum haec ita sint, quomodo huic opinioni
contrarium non sit, quod dicit Apostolus, <hi>Omnes
enim astabimus ante tribunal Christi, ut ferat unusquisque
secundum ea quae per corpus gessit, sive bonum,
sive malum <note>(II Cor. V, 10)</note>
            </hi>, non te satis videre significas.
Haec quippe apostolica sententia ante mortem
admonet fieri quod possit prodesse post mortem; non
tunc, quando jam recipiendum est quod quisque gesserit
ante mortem. Verum haec ita solvitur quaestio,
quoniam quodam vitae genere acquiritur, dum in hoc
corpore vivitur, ut aliquid adjuvent ista defunctos;
ac per hoc secundum ea quae per corpus gesserunt,
eis quae post corpus religiose pro illis facta fuerint,
adjuvantur. Sunt enim quos nihil omnino adjuvant
ista; sive pro eis fiant, quorum tam mala sunt merita,
ut neque talibus digni sint adjuvari; sive pro
eis, quorum tam bona, ut talibus non indigeant adjumentis.
Genere igitur vitae, quod gessit quisque
per corpus, efficitur ut prosint vel non prosint, quaecumque
pro illo pie fiunt, cum reliquerit corpus. Nam
meritum per quod ista prosint, si nullum comparatum
est in hac vita, frustra quaeritur post hanc vitam.
Ita fit ut neque inaniter Ecclesia vel suorum cura pro
defunctis, quod potuerit religionis impendat; et
tamen ferat unusquisque secundum ea quae per corpus
gessit, sive bonum sive malum, reddente Domino
unicuique secundum opera ejus. Ut enim hoc quod
impenditur, possit ei prodesse post corpus, in ea
vita acquisitum est, quam gessit in corpore.</p>
          </div3>
<div3>
            <head>3.</head>
            <p>
 Poterat inquisitioni tuae sufficere mea brevis
ista responsio; sed quae alia moveant, quibus respondendum
existimo, parumper attende. In Machabaeorum
libris legimus oblatum pro mortuis sacrificium <note>(II Machab. XII, 43)</note>.
Sed et si nusquam in Scripturis
veteribus omnino legeretur, non parva est universae
Ecclesiae, quae in hac consuetudine claret auctoritas,
ubi in precibus sacerdotis quae Domino Deo ad ejus
altare funduntur, locum suum habet etiam commendatio
mortuorum.
</p>
          </div3>
        </div2>

<div2>
          <head>CAPUT II.</head>
<p> <hi>Quid conferat honos sepulturae. Sepultura
corporum Christianis si fuerit negata, nihil adimit.</hi> Sed utrum aliquid prosit animae mortui locus
corporis sui, operosius inquirendum est. Ac primum
utrum intersit aliquid ad inferendam vel augendam
miseriam post hanc vitam spiritibus hominum, si eorum
corpora sepulta non fuerint, non secundum opinionem
utcumque vulgatam, sed potius secundum
religionis nostrae sacras Litteras est videndum. Neque
enim credendum est, sicut apud Maronem legitur,
insepultos a navigando atque transeundo inferno amne
prohiberi: quia scilicet
<l>Nec ripas datur horrendas, nec rauca fluenta</l>
<l>Transportare prius, quam sedibus ossa quierunt.</l>  <note>(Aeneid. lib. 6, vv. 327, 328.)</note> 
Quis cor christianum inclinet his poeticis fabulosisque
figmentis, cum Dominus Jesus, ut inter inimicorum
<pb n="0594"/>
manus, qui eorum corpora in potestate haberent,
securi occumberent Christiani, nec capillum
capitis eorum asserat periturum, exhortans ne timeant
eos qui cum corpus occiderint, amplius non
habent quid faciant? Unde in primo libro de Civitate
Dei satis, quantum existimo, sum locutus, ut eorum
dentem retunderem, qui barbaricam vastitatem, praecipue
quam nuper Roma perpessa est, christianis
temporibus imputando, etiam id objiciunt, quod suis
illic non subvenerit Christus. Quibus cum responsum
fuerit animas fidelium pro fidei suae meritis ab illo fuisse
susceptas, insultant de cadaveribus insepultis. Totum
itaque istum de sepultura locum verbis talibus explicavi.</p>
<div3>
            <head>4.</head>
            <p>
 « At enim in tanta, inquam, strage cadaverum
nec sepeliri potuerunt? Neque istud pia fides nimium
reformidat, tenens praedictum, nec absumentes bestias
resurrecturis corporibus obfuturas, quorum capillus
capitis non peribit. Nec ullo modo diceret Veritas, <hi>Nolite timere eos qui corpus occidunt, animam
autem non possunt occidere;</hi> 
 si quidquam obesset vitae
futurae quidquid inimici de corporibus occisorum facere
voluissent. Nisi forte quispiam sic absurdus est,
ut contendat eos qui corpus occidunt, non debere timeri
ante mortem, ne corpus occidant; et timeri debere
post mortem, ne corpus occisum sepeliri non sinant.
Falsum est ergo quod ait Christus, <hi>Qui corpus occidunt,
et postea non habent quid faciant <note>(Matth. X,
28, 30; Luc. XII, 4, 7)</note>
            </hi>; si habent tanta quae de cadaveribus
faciant? Absit ut falsum sit quod Veritas
dixit. Dictum est enim aliquid eos facere cum occidunt,
quia in corpore sensus est occidendo; postea
vero nihil habere quod faciant, quia nullus sensus est
in corpore occiso. Multa itaque corpora Christianorum
terra non texit: sed nullum eorum quisquam a
coelo et terra separavit, quam totam implet praesentia
sui, qui novit unde resuscitet quod creavit. Dicitur
quidem in Psalmo, <hi>Posuerunt mortalia servorum tuorum
escam volatilibus coeli, carnes sanctorum tuorum
bestiis terrae: effuderunt sanguinem eorum tanquam
aquam in circuitu Jerusalem, et non erat qui sepeliret <note>(Psal. LXXVIII, 2, 3)</note>
            </hi>;
sed magis ad exaggerandam
crudelitatem eorum qui ista fecerunt, non ad eorum
infelicitatem qui ista perpessi sunt. Quamvis enim
haec in conspectu hominum dura et dira videantur,
sed <hi>pretiosa in conspectu Domini mors sanctorum ejus <note>(Psal. CXV, 15)</note>
            </hi>.
Proinde ista omnia, id est, curatio
funeris, conditio sepulturae, pompa exsequiarum,
magis sunt vivorum solatia, quam subsidia mortuorum.
Si aliquid prodest impio sepultura pretiosa,
oberit pio vilis aut nulla. Praeclaras exsequias in conspectu
hominum purpurato illi diviti turba exhibuit
famulorum: sed multo clariores in conspectu Domini
ulceroso illi pauperi ministerium praebuit Angelorum;
qui eum non extulerunt in marmoreum tumulum, sed
in Abrahae gremium sustulerunt <note>(Luc. XVI, 19-22)</note>.
Rident haec illi, contra quos defendendam suscepimus
Civitatem Dei: verumtamen sepulturae curam
etiam eorum philosophi contempserunt; et saepe universi
exercitus, dum pro terrena patria morerentur,
<pb n="0595"/>
ubi postea jacerent, vel quibus bestiis esca fierent,
non curaverunt; licuitque poetis de hac re plausibiliter
dicere,
</p>
            <l>Coelo tegitur, qui non habet urnam.</l>
            <p> 
quanto minus debent de corporibus insepultis insultare
Christianis, quibus et ipsius carnis membrorumque
omnium reformatio, non solum ex terra,
verum etiam ex aliorum elementorum secretissimo
sinu, quo dilapsa cadavera recesserunt, in temporis
puncto reddenda et redintegranda promittitur? » 
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Funeris et sepulturae cura quare
laudabilis.</hi>  « Nec ideo tamen contemnenda et abjicienda
sunt corpora defunctorum, maximeque justorum ac
fidelium, quibus tanquam organis et vasis ad omnia
bona opera sancte usus est spiritus. Si enim paterna
vestis et annulus, ac si quid hujusmodi, tanto charius
est posteris, quanto erga parentes major affectus;
nullo modo ipsa spernenda sunt corpora, quae
utique multo familiarius atque conjunctius, quam
quaelibet indumenta gestamus. Haec enim non ad ornamentum
vel adjutorium, quod adhibetur extrinsecus,
sed ad ipsam naturam hominis pertinent. Unde
et antiquorum justorum funera officiosa pietate curata
sunt, et exsequiae celebratae, et sepultura provisa:
ipsique cum viverent, de sepeliendis, vel etiam
transferendis suis corporibus filiis mandaverunt <note>(Gen.
XXIII, XXV, 9, 10, et XLVII, 30)</note>. Et Tobias sepeliendo
mortuos Deum promeruisse, teste angelo commendatur <note>(Tob. II, 9, et XII, 12)</note>.
Ipse quoque Dominus
die tertio resurrecturus religiosae mulieris bonum
opus praedicat, praedicandumque commendat, quod
unguentum pretiosum super membra ejus effuderit,
atque hoc ad eum sepeliendum fecerit <note>(Matth. XXVI,
7-13)</note>: et laudabiliter commemorantur in Evangelio,
qui corpus ejus de cruce acceptum, diligenter atque
honorifice tegendum sepeliendumque curarunt <note>(Joan.
XIX, 38)</note>. Verum istae auctoritates non hoc admonent,
quod insit ullus cadaveribus sensus; sed ad Dei providentiam
(cui placent etiam talia pietatis officia)
corpora quoque mortuorum pertinere significant,
propter fidem resurrectionis astruendam. Ubi et illud
salubriter discitur, quanta possit esse remuneratio
pro eleemosynis, quas viventibus et sentientibus exhibemus,
si neque hoc apud Deum perit, quod exanimis
hominum membris officii diligentiaeque persolvitur.
Sunt quidem et alia quae sancti Patriarchae de
corporibus suis vel condendis vel transferendis prophetico
spiritu dicta intelligi voluerunt <note>(Gen. XLVII,
30, et L, 24)</note>; non autem hic locus est ut ea pertractemus,
cum sufficiant ista quae diximus. Sed si ea
quae sustentandis viventibus sunt necessaria, sicut
victus et amictus, quamvis cum gravi afflictione desint,
non frangunt in bonis perferendi tolerandique
virtutem, nec eradicant ex animo pietatem, sed exercitatam
 faciunt fecundiorem; quanto magis cum
<pb n="0596"/>
desunt ea quae curandis funeribus condendisque corporibus
defunctorum adhiberi solent, non efficiunt
miseros, in occultis piorum sedibus jam quietos? Ac
per hoc, quando ista cadaveribus Christianorum in
illa magnae urbis, vel etiam aliorum oppidorum vastatione
defuerunt, nec vivorum culpa est, qui non
potuerunt ista praebere; nec mortuorum poena, qui
non potuerunt ista sentire <note>(De Civitate Dei, lib. 1,
capp. 12 et 13)</note>. »  Haec est mea de sepulturae causa
atque ratione sententia. Quam propterea ex alio libro
meo in istum transtuli, quia facilius hoc a me recenseri
potuit, quam idipsum alio modo eloquendum fuit.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Sepulturae locus mortuo non per
se, sed per occasionem prodest, dum admonet ut oretur
pro illo.</hi> Quod si verum est, profecto etiam provisus
sepeliendis corporibus apud memorias sanctorum locus,
bonae affectionis humanae est erga funera suorum:
quoniam si nonnulla religio est ut sepeliantur,
non potest nulla esse quando ubi sepeliantur attenditur.
Sed cum talia vivorum solatia requiruntur, quibus
eorum pius in suos animus appareat, non video
quae sunt adjumenta mortuorum, nisi ad hoc ut dum
recolunt ubi sint posita eorum quos diligunt corpora,
eisdem sanctis illos tanquam patronis susceptos apud
Dominum adjuvandos orando commendent. Quod
quidem facere possent, etiamsi talibus locis eos humare
non possent. Sed non ob aliud vel Memoriae vel
Monumenta dicuntur ea quae insignita fiunt sepulcra
mortuorum, nisi quia eos qui viventium oculis morte
subtracti sunt, ne oblivione etiam cordibus subtrahantur,
in memoriam revocant, et admonendo faciunt
cogitari: nam et Memoriae nomen id apertissime
ostendit, et Monumentum eo quod moneat mentem,
id est, admoneat, nuncupatur. Propter quod
et Graeci <foreign xml:lang="greek">μνημεῖον</foreign> vocant, quod nos Memoriam seu Monumentum
appellamus; quoniam lingua eorum memoria
ipsa qua meminimus <foreign xml:lang="greek">μνήμη</foreign> dicitur. Cum itaque
recolit animus ubi sepultum sit charissimi corpus, et
occurrit locus nomine martyris venerabilis, eidem
martyri animam dilectam commendat recordantis et
precantis affectus. Qui cum defunctis a fidelibus charissimis
exhibetur, eum prodesse non dubium est iis
qui cum in corpore viverent, talia sibi post hanc vitam
prodesse meruerunt. Verum et si aliqua necessitas
vel humari corpora, vel in talibus locis humari
nulla data facultate permittat, non sunt praetermittendae
supplicationes pro spiritibus mortuorum:
quas faciendas pro omnibus in christiana et catholica
societate defunctis etiam tacitis nominibus eorum
sub generali commemoratione suscepit Ecclesia; ut
quibus ad ista desunt parentes, aut filii, aut quicumque
cognati vel amici, ab una eis exhibeantur pia
matre communi. Si autem deessent istae supplicationes,
quae fiunt recta fide ac pietate pro mortuis, puto
quod nihil prodesset spiritibus eorum quamlibet in
locis sanctis exanima corpora ponerentur.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Locus per occasionem quantum
<pb n="0597"/>
prosit.</hi> Cum ergo fidelis mater fidelis filii defuncti
corpus desideravit in basilica martyris poni, si quidem
credidit ejus animam meritis martyris adjuvari;
hoc quod ita credidit, supplicatio quaedam fuit; et
haec profuit, si quid profuit. Et quod ad idem sepulcrum
recurrit animo, et filium precibus magis magisque
commendat; adjuvat defuncti spiritum, non
mortui corporis locus, sed ex loci memoria vivus matris
affectus. Simul enim et quis et cui commendatus
 sit, non utique infructuose religiosam mentem
precantis attingit. Nam et orantes de membris sui
corporis faciunt quod supplicantibus congruit, cum
genua figunt, cum extendunt manus, vel etiam prosternuntur
solo, et si quid aliud visibiliter faciunt;
quamvis eorum invisibilis voluntas et cordis intentio
Deo nota sit, nec ille indigeat his indiciis, ut humanus
ei pandatur animus: sed hinc magis se ipsum
excitat homo ad orandum gemendumque humilius atque
ferventius. Et nescio quomodo, cum hi motus
corporis fieri nisi motu animi praecedente non possint,
eisdem rursus exterius visibiliter factis, ille interior
invisibilis qui eos fecit augetur: ac per hoc
cordis affectus, qui ut fierent ista praecessit, quia
facta sunt crescit. Verumtamen si eo modo quisque
teneatur, vel etiam ligetur, ut haec de suis membris
facere nequeat, non ideo non orat interior homo, et
ante oculos Dei in secretissimo cubili, ubi compungitur,
sternitur. Ita etiam cum plurimum intersit ubi
ponat corpus mortui sui, qui pro spiritu ejus Deo
supplicat, quia et praecedens affectus locum elegit
sanctum, et illic corpore posito recordatus locus sanctus
eum qui praecesserat renovat et auget affectum:
tamen etiamsi non possit, ubi religiosus animus
elegit, humare quem diligit, nullo modo debet
a supplicationibus necessariis in ejus commendatione
cessare. Ubicumque enim jaceat vel non jaceat
defuncti caro, spiritui requies acquirenda est: qui
cum inde exiret, secum abstulit sensum, quo interesse
possit quomodo quisque sit, sive in bonis, sive
in malis: nec ab ea carne exspectat adjuvari vitam
suam, cui praebebat ipse vitam, quam detraxit excedens,
et redditurus est rediens; quoniam non caro
spiritui, sed spiritus carni etiam ipsius resurrectionis
meritum comparat, utrum ad poenam, an ad
gloriam reviviscat.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Corpora martyrum exusta, et cineres
Rhodano inspersi.</hi> Legimus in Ecclesiastica Historia,
quam graece scripsit Eusebius, et in latinam linguam
vertit Ruffinus, martyrum corpora in Gallia canibus
exposita, canumque reliquias atque ossa mortuorum
usque ad extremam consumptionem ignibus concremata;
eosdemque cineres fluvio Rhodano, ne quid
ad memoriam qualemcumque relinqueretur, inspersos.
Quod non ob aliud credendum est divinitus
<pb n="0598"/>
fuisse permissum, nisi ut discerent Christiani, in
confitendo Christum, dum contemnunt hanc vitam,
multo magis contemnere sepulturam. Hoc enim quod
ingenti saevitia de corporibus martyrum factum est,
si eis quidquam noceret, quo minus beate requiescerent
eorum victoriosissimi spiritus, non utique fieri
sineretur. Re ipsa ergo declaratum est, non ideo dixisse
Dominum, <hi>Nolite timere eos qui corpus occidunt,
et postea non habent quid faciant <note>(Luc. XII, 4)</note>
            </hi>,
quod non esset permissurus aliquid eos facere de
suorum corporibus mortuorum: sed quoniam quidquid
facere permissi essent, nihil quo minueretur
christiana defunctorum felicitas fieret, nihil inde ad
sensum post mortem viventium perveniret; nihil ad
detrimentum saltem ipsorum corporum, quo minus
integra resurgerent, pertineret.
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Cura sepulturae ex naturali affectu
erga corpus.</hi> Et tamen ex illo humani cordis
affectu, quo nemo unquam carnem suam odio habet <note>(Ephes. V, 29)</note>,
si cognoscant homines aliquid post
mortem suam suis corporibus defuturum, quod in sua
cujusque gente vel patria poscit solemnitas sepulturae,
contristantur ut homines; et quod ad eos post
mortem non pertinet, ante mortem suis corporibus timent:
ita ut inveniatur in Regnorum libris Deus per prophetam
minari alteri prophetae, qui ejus transgressus
est verbum, quod non inferretur cadaver ejus in sepulcrum
patrum ejus. Quae Scriptura sic habet: <hi>Haec dicit
Dominus, Quoniam inobediens fuisti ori Domini, et non custodisti
mandatum quod praecepit tibi Dominus Deus tuus,
et reversus es, et comedisti panem, et bibisti aquam in
loco in quo praecepit tibi ne comederes panem, neque
biberes aquam, non inferetur cadaver tuum in sepulcrum
patrum tuorum <note>(III Reg. XIII, 21 et 22)</note>
            </hi>. Quanti haec
poena pendenda sit, si secundum Evangelium cogitemus,
ubi post corpus occisum nihil metuendum esse
didicimus ne membra exanima patiantur, nec poena
dicenda est. Si autem humanum erga suam carnem
consideremus affectum, potuit inde terreri vel contristari
vivus, quod sensurus non erat mortuus: et
haec erat poena, quoniam dolebat animus id de suo
corpore futurum, quamvis cum fieret non doleret.
Hactenus enim voluit Dominus servum suum plectere,
qui non sua contumacia spreverat praeceptum
ejus implere, sed aliena decipiente fallacia obedire
se credidit, quando non obedivit. Neque enim
putandum est ita fuisse interemptum morsu bestiae,
ut ad supplicium tartareum ejus deinde anima raperetur:
quandoquidem ipsum ejus corpus idem leo
qui occiderat custodivit, jumento etiam quo vehebatur
illaeso, et simul cum illa immani fera intrepida
praesentia ad sui domini funus astante. Quo mirabili
signo apparet hominem Dei coercitum potius temporaliter
<pb n="0599"/>
usque ad mortem, quam punitum esse post
mortem. De qua re Apostolus, cum propter quasdam
offensas commemorasset infirmitates mortesque multorum: <hi>Si enim nos ipsos,</hi> 
 inquit, <hi>judicaremus, a Domino
non judicaremur. Cum judicamur autem, a Domino
corripimur, ne cum mundo damnemur <note>(I Cor. XI,
31 et 32)</note>
            </hi>. Eum sane ipse qui deceperat in monumento
proprio satis honorifice sepelivit, seque sepeliendum
juxta ossa ejus curavit: ita sperans parci posse quoque
ossibus suis, cum veniret tempus quando secundum
illius hominis Dei prophetiam Josias rex Juda
in illa terra multorum eruit ossa mortuorum, eisdemque
ossibus sacrilega altaria, quae sculptilibus constituta
fuerant, funestavit. Pepercit quippe illi monumento
ubi jacebat Propheta, qui ante annos amplius
quam trecentos ista praedixerat; et propter ipsum nec
illius qui eum seduxerat, sepultura violata est <note>(III Reg.
XIII, 24-32, et IV Reg. XXIII, 16-18)</note>. Affectu namque
illo, quo nemo unquam carnem suam odio habet,
providerat cadaveri suo, qui occiderat mendacio animam
suam. Ex hoc igitur quod carnem suam quisque
naturaliter diligit, et illi poena fuit addiscere non
eum futurum in sepulcro patrum suorum; et huic
cura prospicere, ut parceretur ossibus suis, si juxta
eum jaceret, cujus sepulcrum nemo violaret.
</p>
          </div3>
        </div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Martyres sepulturae curam contempserunt.</hi> 
Hunc affectum martyres Christi pro veritate
certantes vicerunt: nec mirum quia contempserunt
quod non fuerant peracta morte sensuri, qui
non potuerunt eis, quos viventes sentiebant, cruciatibus
vinci. Poterat utique Deus, qui leonem Prophetae
corpus, quod ipse occiderat, ulterius non permisit
attingere, et fecit de peremptore custodem;
poterat, inquam, a suorum interfectis corporibus canes
quibus fuerant projecta prohibere; poterat et ipsorum
hominum innumerabilibus modis terrere saevitiam,
ne cadavera incendere, ne cineres dispergere
auderent: sed hoc quoque experimentum multiplici
varietati tentationum deesse non debuit, ne
fortitudo confessionis, quae immanitati persecutionis
pro corporis salute non cederet, pro sepulcri honore
trepidaret; postremo, ne fides resurrectionis
consumptionem corporum formidaret. Debuerunt ergo
et ista permitti, ut etiam post haec tanti horroris
 exempla martyres in Christi confessione ferventes,
hujus quoque testes fierent veritatis, in qua didicerant,
eos a quibus sua corpora interficerentur,
postea nihil habere quod facerent: quoniam quidquid
mortuis corporibus facerent, utique nihil facerent,
quando in carne omni vita carente, nec aliquid sentire
posset qui inde migravit, nec aliquid inde perdere
qui creavit. Sed inter haec quae fiebant de corporibus
occisorum, cum martyres ea non metuentes
magna fortitudine paterentur; tamen apud fratres luctus
ingens erat, quod nulla dabatur potestas sanctorum
funeribus justa persolvere, nec occulte subtrahere
<pb n="0600"/>
aliquid, sicut eadem testatur historia, crudelium
custodum vigiliae permittebant <note>(Euseb. Hist. Eccl. lib.
5, cap. 1)</note>. Ita cum illos qui occisi fuerant, in dilaceratione
membrorum suorum, in conflagratione ossium,
in dispersione cinerum, miseria nulla contingeret;
istos tamen qui nihil eorum sepelire poterant,
magna misericordia cruciabat; quia in nullo modo sentientibus
 ipsi quodam modo sentiebant, et ubi jam illorum
nulla erat passio, erat istorum misera compassio.
</p>
          </div3>
        </div2>

<div2>
          <head>CAPUT IX.</head>
<div3>
            <head>11.</head>
            <p>
 <hi>Officium sepulturae cur laudatum
in Scripturis.</hi> Secundum istam quam dixi miseram
compassionem laudantur illi, et a rege David benedicuntur,
qui Saülis et Jonathae ossibus aridis sepulturae
misericordiam praestiterunt <note>(II Reg. II, 5)</note>. Quae tandem
misericordia praestatur nihil sentientibus? An
forte hoc revocandum est ad illam opinionem, quod
infernum fluvium in epulti non poterant transmeare <note>(Aeneid. lib. 6, VV. 327, 328)</note>?
Absit hoc a fide christiana:
alioquin pessime actum est cum tanta martyrum
multitudine, quorum non potuerunt corpora
sepeliri, et fallaciter eis Veritas dixit, <hi>Nolite timere
eos qui corpus occidunt, et postea non habent quid faciant;</hi> 
si eis tanta mala facere potuerunt, quibus impedirentur
ad loca exoptata transire. Sed quia hoc sine
ulla dubitatione falsissimum est, nec aliquid obest fidelibus
negata eorum corporibus sepultura, nec aliquid si
exhibeatur infidelibus prodest: cur ergo illi qui Saülem
et filium ejus sepelierunt, misericordiam fecisse
dicuntur, et ob hoc a rege pio benedicuntur; nisi
quia bene afficiuntur corda miserantium, quando ea
dolent in mortuorum corporibus alienis, quae illo affectu,
quo nemo unquam carnem suam odio habet,
nolunt fieri post mortem suam corporibus suis; et quod
sibi exhiberi volunt quando sensuri non sunt, aliis
non sentientibus curant exhibere dum ipsi sentiunt?
</p>
          </div3>
        </div2>

<div2>
          <head>CAPUT X.</head>
<div3>
            <head>12.</head>
            <p>
 <hi>Mortui quidam apparent, ut sibi sepultura
praebeatur: quomodo haec visa contingant.</hi> Narrantur
visa quaedam, quae huic disputationi non negligendam
videantur inferre quaestionem. Feruntur
quippe mortui nonnulli vel in somnis, vel alio quocumque
modo apparuisse viventibus atque ubi eorum
corpora jacerent inhumata nescientibus, locisque
monstratis admonuisse ut sibi sepultura quae defuerat
praeberetur. Haec si falsa esse responderimus,
contra quorumdam scripta fidelium, et contra eorum
sensus qui talia sibi accidisse confirmant, impudenter
venire videbimur. Sed respondendum est,
non ideo putandum esse mortuos ista sentire, quia
haec dicere vel indicare vel petere videntur in somnis.
Nam et viventes apparent saepe viventibus dormientibus,
dum se ipsi nesciant apparere; et
ab eis haec quae somniaverint audiunt dicentibus,
quod eos in somnis agentes aliquid vel loquentes viderint.
Si ergo me potest aliquis in somnis videre,
sibi aliquid quod factum est indicantem, vel etiam
<pb n="0601"/>
quod futurum est praenuntiantem; cum id ego prorsus
ignorem, et omnino non curem, non solum quid
ille somniet, sed utrum dormiente me vigilet, an vigilante
me dormiat, an uno eodemque tempore vigilemus
ambo sive dormiamus, quando ille somnium
videt in quo me videt: quid mirum si nescientes
mortui nec ista sentientes, tamen a viventibus videntur
in somnis, et aliquid dicunt, quod evigilantes
verum esse cognoscant? Angelicis igitur operationibus
fieri crediderim, sive permittatur desuper, sive
jubeatur, ut aliquid dicere de sepeliendis corporibus
suis videantur in somnis, cum id penitus nesciant
quorum illa sunt corpora. Id autem aliquando utiliter
fit, sive ad vivorum qualecumque solatium, ad
quos pertinent illi mortui, quorum apparent imagines
somniantibus; sive ut his admonitionibus generi humano
sepulturae commendetur humanitas: quae licet
defunctis non opituletur, culpanda tamen irreligiositate
negligitur. Aliquando autem fallacibus visis
homines in magnos mittuntur errores, quos talia
perpeti justum est. Velut si quisquam videat in somnis,
quod Aeneas vidisse apud inferos poetica falsitate
narratur: et ei cujuspiam non sepulti appareat
imago, loquaturque talia, qualia fertur illi locutus
fuisse Palinurus <note>(Aeneid. lib. 6, V. 337-383)</note>; et cum
evigilaverit, ibi corpus ejus inveniat, ubi jacere inhumatum
cum somniaret audivit, admonitus et rogatus
ut sepeliret inventum; et quia id verum esse
comperit, credat ideo mortuos sepeliri, ut eorum animae
ad loca transeant, unde insepultorum animas inferna
prohiberi lege somniavit: nonne ista credens,
plurimum a tramite veritatis exorbitat?
</p>
          </div3>
        </div2>

<div2>
          <head>CAPUT XI.</head>
<div3>
            <head>13.</head>
            <p>
 <hi>Visorum in somnis exempla duo.
Pater defunctus apparet filio. Augustinus ipse in vivis
agens apparet in somnis Eulogio rhetori, et locum Ciceronis
exponit.</hi> Sic autem infirmitas humana sese habet,
ut cum in somnis quisque viderit mortuum, ipsius
animam se videre arbitretur; cum autem vivum
similiter somniaverit, non ejus animam, neque corpus,
sed hominis similitudinem sibi apparuisse non
dubitet: quasi non possint et mortuorum hominum
eodem modo nescientium, non animae, sed similitudines
apparere dormientibus. Pro certo, cum Mediolani
essemus, audivimus quod cum debitum repeteretur
a quodam, defuncti patris cautione prolata,
quod filio nesciente a patre jam fuerat persolutum,
contristari homo gravissime coepit, atque mirari quod
ei pater moriens non dixerit quid deberet, cum fecisset
etiam testamentum. Tunc ei nimis anxio apparuit
idem pater ejus in somnis, et ubi esset recautum
quo illa cautio vacuata fuerat, indicavit. Quo invento
juvenis atque monstrato, non solum falsi debiti
calumniam propulsavit, sed etiam paternum recepit
<pb n="0602"/>
chirographum, quod pater non receperat, quando
est persoluta pecunia. Hic itaque putatur anima hominis
curam gessisse pro filio, et ad eum venisse
dormientem, ut docens quod ignorabat, a magna eum
molestia liberaret. Sed eodem ipso ferme tempore
quo id audivimus, item nobis apud Mediolanum constitutis,
Carthaginis rhetor Eulogius, qui meus in
eadem arte discipulus fuit, sicut mihi ipse, posteaquam
in Africam remeavimus, retulit, cum rhetoricos
Ciceronis libros discipulis suis traderet, recensens
lectionem quam postridie fuerat traditurus, quemdam
locum offendit obscurum: quo non intellecto,
vix potuit dormire sollicitus; qua nocte somnianti
ego illi quod non intelligebat exposui; imo non ego,
sed imago mea, nesciente me, et tam longe trans mare
aliquid aliud sive agente, sive somniante, et nihil
de illius curis omnino curante. Quomodo fiant ista,
nescio: sed quomodolibet fiant, cur non eodem
modo fieri credimus, ut in somnis quisque videat
mortuum, quomodo fit ut videat et vivum? ambobus
utique nescientibus, neque curantibus quis vel ubi
vel quando eorum imagines somniet.
</p>
          </div3>
        </div2>

<div2>
          <head>CAPUT XII.</head>
<div3>
            <head>14.</head>
            <p>
 <hi>Visa phreneticorum. Visum Curmae
curialis.</hi> Similia sunt autem somniis nonnulla
etiam visa vigilantium, qui turbatos habent sensus,
sicut phrenetici, vel quocumque furentes modo: nam
et ipsi loquuntur secum quasi vere praesentibus loquantur,
et tam cum absentibus quam cum praesentibus,
quorum imagines cernunt, sive vivorum, sive
mortuorum. Sed quemadmodum ii qui vivunt, ab eis
se videri, et cum eis se colloqui nesciunt; neque enim
revera ipsi adsunt, aut ipsi sermocinantur, sed turbatis
sensibus homines talia visa imaginaria patiuntur:
eo modo et ii qui ex hac vita migrarunt, sic affectis
hominibus videntur quasi praesentes, cum sint
absentes, et utrum aliquis eos imaginaliter videat,
omnino nescientes.</p>
          </div3>
<div3>
            <head>15.</head>
            <p>
 Huic rei simile est etiam illud, cum homines
altius quam si dormirent, subtrahuntur corporis sensibus,
et occupantur talibus visis. Et his enim apparent
imagines vivorum atque mortuorum; sed cum
fuerint sensibus redditi, quoscumque mortuos vidisse
se dixerint, vere cum eis fuisse creduntur: nec attendunt,
qui haec audiunt, similiter ab eis absentium atque
nescientium quorumdam etiam imagines visas
esse vivorum. Homo quidam Curma nomine, municipii
Tulliensis, quod Hipponi proximum est, curialis
pauper, vix illius loci duumviralitius et simpliciter
rusticanus, cum aegrotaret, ablatus a sensibus,
<pb n="0603"/>
pene mortuus jacuit aliquot diebus: tenuissimus flatus
in naribus, qui manu admota utcumque sentiebatur
et erat exiguum viventis indicium, sepeliri ut
exanimem non sinebat. Nullos artus movebat, nulla
sumebat alimenta; nihil oculis, nihil ullo alio sensu
corporis qualibet impacta molestia sentiebat. Videbat
tamen multa velut in somnis, quae tandem aliquando
post dies plurimos quasi evigilans, visa narravit. Ac
primum, mox ut aperuit oculos: Eat aliquis, inquit,
ad domum Curmae fabri ferrarii, et videat quid ibi
agatur. Quo cum itum esset, inventus est mortuus
eo momento, quo iste fuerat sensibus redditus, et
pene a morte revixerat. Tunc intentis qui aderant,
illum exhiberi jussum esse quando ipse dimissus est,
indicavit; seque illic unde redierat dixit audisse,
quod non Curma curialis, sed Curma faber ferrarius
ad loca illa mortuorum praeceptus fuisset adduci. In
illis ergo visis, tanquam somniis suis, inter eos defunctos,
quos videbat pro meritorumdi versitate tractari,
agnovit etiam nonnullos quos noverat vivos. Ipsos
autem vere forsitan credidissem, si non inter illa
quasi somnia sua vidisset etiam quosdam qui nunc
usque adhuc vivunt, clericos videlicet aliquos regionis
suae, a quorum ibi presbytero audivit, ut apud
Hipponem baptizaretur a me, quod et factum esse
dicebat. Viderat itaque in illa visione presbyterum,
clericos, me ipsum, nondum scilicet mortuos, in
qua postea vidit et mortuos. Cur non etiam illos sicut
nos vidisse credatur, utrosque scilicet absentes
atque nescientes; ac per hoc non ipsos, sed similitudines
eorum, sicut etiam locorum? Nam et fundum
vidit ubi erat ille cum clericis presbyter, et Hipponem
ubi a me quasi baptizatus est: in quibus locis profecto
non erat, quando illic sibi esse videbatur. Nam
quid ibi ageretur eo tempore, nesciebat: quod procul
dubio sciret, si vere ibi esset. Visa sunt igitur
ista, quae non praesentantur in ipsis rebus ut sunt,
sed in quibusdam rerum imaginibus adumbrantur.
Denique post multa quae vidit, etiam in paradisum
se introductum esse narravit, dictumque sibi esse,
cum inde dimitteretur rediturus ad suos: Vade, baptizare,
si vis esse in isto loco beatorum. Deinde ut
a me baptizaretur admonitus, jam factum esse respondit.
Cui rursus ille qui cum eo loquebatur: Vade,
inquit, vere baptizare; nam illud in visione vidisti.
Post ista convaluit, perrexit Hipponem. Pascha jam
propinquabat, dedit nomen inter alios Competentes,
pariter cum plurimis incognitus nobis; nec illam
mihi visionem, nec cuiquam nostrorum indicare curavit.
Baptizatus est, peractis diebus sanctis remeavit
ad propria. Biennio vel amplius transacto, ego
cuncta haec cognovi: primo per quemdam meum ejusque
amicum in convivio meo, dum quaedam talia
loqueremur: deinde institi ac feci ut haec mihi praesens
<pb n="0604"/>
ipse narraret, attestantibus honestis civibus suis,
et de mirabili ejus aegritudine, ut jacuerit pene mortuus
per dies plurimus, et de illo alio Curma fabro
ferrario, quod commemoravi superius, et de his omnibus
quae cum mihi diceret, etiam tunc ab illo se
audisse recolebant atque firmabant. Quamobrem sicut
vidit baptismum suum, et me ipsum, et Hipponem,
et basilicam, et baptisterium, non in rebus
ipsis, sed in quibusdam similitudinibus rerum; ita
et alios quosdam vivos, eisdem nescientibus vivis:
</p>
          </div3>
        </div2>

<div2>
          <head>CAPUT XIII.</head>
<p> <hi>Mortuorum animae non intersunt rebus
viventium.</hi> Cur non ergo ita et illos mortuos, eisdem
nescientibus mortuis?</p>
<div3>
            <head>16.</head>
            <p>
 Cur non istas operationes angelicas credimus,
per dispensationem providentiae Dei bene utentis et
bonis et malis, secundum inscrutabilem altitudinem
judiciorum suorum? sive instruantur hinc mentes
mortalium, sive fallantur, sive consolentur, sive
terrcantur: sicut unicuique vel praebenda est misericordia,
vel irroganda vindicta, ab illo cui misericor
diam et judicium non inaniter cantat Ecclesia <note>(Psal.
C, 1)</note>. Ut volet accipiat quisque quod dicam. Si rebus
viventium interessent animae mortuorum, et ipsae
nos, quando eas videmus, alloquerentur in somnis;
ut de aliis taceam, me ipsum pia mater nulla nocte
desereret, quae terra marique secuta est ut mecum
viveret. Absit enim ut facta sit vita feliciore crudelis,
usque adeo ut quando aliquid angit cor meum,
nec tristem filium consoletur, quem dilexit unice,
quem nunquam voluit moestum videre. Sed profecto
quod sacer Psalmus personat, verum est: <hi>Quoniam
pater meus et mater mea dereliquerunt me, Dominus
autem assumpsit me <note>(Psal. XXVI, 10)</note>
            </hi>. Si ergo dereliquerunt
nos parentes nostri, quomodo nostris curis
et rebus intersunt? Si autem parentes non intersunt,
qui sunt alii mortuorum qui noverint quid agamus,
quidve patiamur? Isaias propheta dicit: <hi>Tu es enim
pater noster; quia Abraham nescivit nos, et Israel non
cognovit nos <note>(Isai. LXIII, 16)</note>
            </hi>. Si tanti Patriarchae quid
erga populum ex his procreatum ageretur ignoraverunt,
quibus Deo credentibus populus ipse de illorum
stirpe promissus est; quomodo mortui vivorum rebus
atque actibus cognoscendis adjuvandisque miscentur?
Quomodo dicimus eis fuisse consultum, qui
obierunt antequam venirent mala quae illorum obitum
consecuta sunt, si et post mortem sentiunt quaecumque
in vitae humanae calamitate contingunt? An forte
nos errando ista dicimus, et hos putamus quietos,
quos inquieta vita vivorum sollicitat? Quid est ergo
quod piissimo regi Josiae pro magno beneficio promisit
Deus, quod esset ante moriturus, ne videret mala
quae ventura illi loco et populo minabatur? Quae Dei
verba ista sunt: <hi>Haec dicit Dominus Deus Israel:
Verba mea quae audisti, et veritus es a facie mea cum
audisti, quae locutus sum de isto loco, et qui commorantur
<pb n="0605"/>
in eo, ut deseratur et in maledicto sit; et conscidisti
vestimenta tua, et flevisti in conspectu meo, et ego audivi,
dixit Dominus sabaoth: non sic, ecce ego apponam
te ad patres tuos, et apponeris cum pace; et non
videbunt oculi tui omnia mala quae ego induco in locum
hunc, et qui commorantur in eo <note>(IV Reg. XXII, 18-20)</note>
            </hi>.
Territus iste Dei comminationibus fleverat, et sua
vestimenta consciderat; et fit omnium malorum futurorum
de properatura morte securus, quod ita requieturus
esset in pace, ut illa omnia non videret.
Ibi ergo sunt spiritus defunctorum, ubi non vident
quaecumque aguntur aut eveniunt in ista vita hominibus.
Quomodo ergo vident tumulos suos, aut corpora
sua, utrum abjecta jaceant, an sepulta? Quomodo
intersunt miseriae vivorum, cum vel sua ipsi
mala patiantur, si talia merita contraxerunt; vel in
pace requiescant, sicut huic Josiae promissum est,
ubi mala ulla nec patiendo nec compatiendo sustineant,
liberati ab omnibus malis quae patiendo et
compatiendo, cum hic viverent, sustinebant?
</p>
          </div3>
        </div2>

<div2>
          <head>CAPUT XIV.</head>
<div3>
            <head>17.</head>
            <p>
 <hi>Objectio adversus superiora.</hi> 
Dixerit aliquis: Si nulla est mortuis cura de vivis,
quomodo ille dives qui apud inferos torquebatur, rogabat
Abraham patrem, ut mitteret Lazarum ad quinque
fratres suos nondum mortuos, et ageret cum eis
ne venirent et ipsi in eumdem tormentorum locum?
Sed numquid quia hoc ille dives dixit, ideo quid fratres
agerent vel quid paterentur illo tempore, scivit? Ita
illi fuit cura de vivis, quamvis quid agerent omnino
nesciret; quemadmodum est nobis cura de mortuis,
quamvis quid agant utique nesciamus. Nam si nihil de
mortuis curaremus, non utique pro illis Deo supplicaremus.
Denique Abraham nec Lazarum misit, et Moysen
 ac Prophetas hic eos habere respondit, quos audire
deberent, ut ad illa supplicia non venirent. Ubi
rursus occurrit quomodo quid hic ageretur Abraham
pater ipse nesciebat, ubi sciebat esse Moysen et Prophetas,
id est, libros eorum, quibus homines obediendo
tormenta inferna evitarent: ubi denique noverat
divitem illum in deliciis, pauperem vero Lazarum
in laboribus doloribusque vixisse. Nam et hoc
illi ait: <hi>Memento, fili, quia percepisti bona in vita tua,
Lazarus autem mala.</hi> Sciebat ergo haec, quae utique
apud vivos, non apud mortuos gesta fuerant. Verum
non cum agerentur in vivis, sed eis mortuis potuit
Lazaro indicante cognoscere, ne falsum sit quod ait
propheta, <hi>Abraham nescivit nos.</hi> 
</p>
          </div3>
        </div2>

<div2>
          <head>CAPUT XV.</head>
<div3>
            <head>18.</head>
            <p>
 <hi>Mortui quomodo sciant quid hic
agatur.</hi> Proinde fatendum est nescire quidem mortuos
quid hic agatur, sed dum hic agitur: postea vero audire
ab eis qui hinc ad eos moriendo pergunt; non
quidem omnia, sed quae sinuntur indicare, qui sinuntur
etiam ista meminisse; et quae illos, quibus haec
indicant, oportet audire. Possunt et ab Angelis, qui
rebus quae aguntur hic, praesto sunt, audire aliquid
mortui, quod unumquemque illorum audire debere
<pb n="0606"/>
judicat cui cuncta subjecta sunt. Nisi enim essent Angeli
qui possent interesse et vivorum et mortuorum
locis, non dixisset Dominus Jesus: <hi>Contigit autem mori
inopem illum, et auferri ab Angelis in sinum Abrahae <note>(Luc. XVI, 22-29)</note>
            </hi>.
Nunc ergo hic, nunc ibi esse potuerunt,
qui hinc illuc quem Deus voluit abstulerunt.
Possunt etiam spiritus mortuorum aliqua quae hic
aguntur quae necessarium est eos nosse, et quos necessarium
est ea nosse, non solum praeterita vel
praesentia, verum etiam futura Spiritu Dei revelante
cognoscere: sicut non omnes homines, sed Prophetae
dum hic viverent cognoscebant, nec ipsi omnia, sed
quae illis esse revelanda Dei providentia judicabat.
Mitti quoque ad vivos aliquos ex mortuis, sicut e contrario
Paulus ex vivis in paradisum raptus est, divina
Scriptura testatur <note>(II Cor. XII, 2)</note>. Nam Samuel propheta
defunctus vivo Saüli etiam regi futura praedixit <note>(I Reg. XXVIII, 7 19)</note>:
quamvis nonnulli non ipsum
fuisse qui potuisset magicis artibus evocari, sed aliquem
spiritum tam malis operibus congruentem illius
existiment similitudinem figurasse: cum liber Ecclesiasticus,
quem Jesus filius Sirach scripsisse traditur,
et propter eloquii nonnullam similitudinem Salomonis
pronuntiatur, contineat in laude patrum,
quod Samuel etiam mortuus prophetaverit <note>(Eccli.
XLVI, 23)</note>. Sed si huic libro ex Hebraeorum (quia in
eorum non est) canone contradicitur; quid de Moyse
dicturi sumus, qui certe et in Deuteronomio mortuus <note>(Deut. XXXIV, 5)</note>,
et in Evangelio cum Elia, qui mortuus
non est, legitur apparuisse viventibus <note>(Matth.
XVII, 3)</note>?
</p>
          </div3>
        </div2>

<div2>
          <head>CAPUT XVI.</head>
<div3>
            <head>19.</head>
            <p>
 <hi>Martyres adesse nonnullis adjuvandis.
Quomodo martyres adsint periclitantibus, negat
se posse definire.</hi> Hinc et illa solvitur quaestio, quomodo
martyres ipsis beneficiis quae dantur orantibus,
indicant se interesse rebus humanis, si nesciunt mortui
quid agant vivi. Non enim solis beneficiorum effectibus,
verum etiam ipsis hominum aspectibus confessorem
apparuisse Felicem, cujus inquilinatum pie
diligis, cum a Barbaris Nola oppugnaretur, audivimus,
non incertis rumoribus, sed testibus certis. Verum
ista divinitus exhibentur, longe aliter quam sese
habet usitatus ordo singulis creaturarum generibus
attributus. Non enim quia in vinum aqua, cum voluit
Dominus, repente conversa est <note>(Joan. II, 9)</note>, ideo non
debemus, quid aqua valeat in elementorum ordine
proprio, ab istius divini operis raritate vel potius singularitate
discernere: nec quoniam Lazarus resurrexit <note>(Id. XI, 44)</note>,
ideo mortuus omnis quando vult
surgit, aut eo modo exanimis a vivente, quomodo a
vigilante dormiens excitatur. Alii sunt humanarum limites
rerum, alia divinarum signa virtutum; alia sunt
<pb n="0607"/>
quae naturaliter, alia quae mirabiliter fiunt: quamvis
et naturae Deus adsit ut sit, et miraculis natura non
desit. Non igitur ideo putandum est vivorum rebus
quoslibet interesse posse defunctos, quoniam quibusdam
sanandis vel adjuvandis martyres adsunt: sed
ideo potius intelligendum est quod per divinam potentiam
martyres vivorum rebus intersunt, quoniam
defuncti per naturam propriam vivorum rebus interesse
non possunt.</p>
          </div3>
<div3>
            <head>20.</head>
            <p>
 Quanquam ista quaestio vires intelligentiae meae
vincit, quemadmodum opitulentur martyres iis quos
per eos certum est adjuvari; utrum ipsi per se ipsos
adsint uno tempore tam diversis locis, et tanta inter
se longinquitate discretis, sive ubi sunt eorum memoriae,
sive praeter suas memorias ubicumque adesse
sentiuntur: an ipsis in loco suis meritis congruo ab
omni mortalium conversatione remotis, et tamen generaliter
orantibus pro indigentiis supplicantum (sicut
nos oramus pro mortuis, quibus utique non praesentamur,
nec ubi sint vel quid agant scimus), Deus
omnipotens qui est ubique praesens, nec concretus
nobis, nec remotus a nobis, exaudiens martyrum
preces, per angelica ministeria usquequaque diffusa
praebeat hominibus ista solatia, quibus in hujus vitae
miseria judicat esse praebenda; et suorum merita
martyrum ubi vult, quando vult, quomodo vult, maximeque
per eorum memorias, quoniam hoc novit
expedire nobis ad aedificandam fidem Christi, pro cujus
illi confessione sunt passi, mirabili atque ineffabili
potestate ac bonitate commendet. Res haec altior
est quam ut a me possit attingi, et abstrusior quam
ut a me valeat perscrutari: et ideo quid horum duorum
sit, an vero fortassis utrumque sit, ut aliquando
ista fiant per ipsam praesentiam martyrum, aliquando
per Angelos suscipientes personam martyrum, definire
non audeo; mallem a scientibus ista perquirere.
Neque enim nemo est qui haec sciat, non qui sibi scire
videatur et nesciat: dona enim Dei sunt, his alia, et illis
alia largientis, secundum Apostolum, qui dicit unicuique
dari manifestationem Spiritus ad utilitatem: <hi>Alii
quidem,</hi> inquit, <hi>datur per Spiritum sermo sapientiae;
alii sermo scientiae secundum eumdem Spiritum; alteri
autem fides in eodem Spiritu; alteri donatio curationum
in uno Spiritu; alii operationes virtutum; alii prophetia;
alii dijudicatio spirituum; alii genera linguarum;
alii interpretatio sermonum. Omnia autem haec operatur
unus atque idem Spiritus, dividens propria unicuique
prout vult <note>(I Cor. XII, 7-11)</note>
            </hi>. Horum omnium spiritualium
donorum, quae commemoravit Apostolus, cuicumque
data est dijudicatio spirituum, ipse scit ista
sicut scienda sunt.
</p>
          </div3>
        </div2>

<div2>
          <head>CAPUT XVII.</head>
<div3>
            <head>21.</head>
            <p>
 <hi>De Joanne monacho.</hi> Talem
fuisse credendum est illum Joannem monachum,
quem de belli civilis eventu major Theodosius consuluit
imperator: habebat quippe etiam prophetiam.
Neque enim singulos singula munerum istorum, sed
etiam plura unum habere posse non ambigo. Joannes
ergo iste, quadam muliere religiosissima impatienter
eum videre cupiente, atque ut hoc impetraret per maritum
<pb n="0608"/>
suum vehementer instante, cum ille nollet,
quoniam id nunquam permiserat feminis: Vade, inquit,
dic uxori tuae, videbit me nocte proxima, sed in
somnis. Et factum est: monuitque illam quidquid fidelem
conjugatam moneri oportebat. Quae cum evigilasset,
talem se vidisse hominem Dei viro suo, qualem
ille eum noverat, et quid ab illo audierit, indicavit.
Qui hoc ab eis comperit, retulit mihi, vir gravis et
nobilis, et dignissimus credi. Sed si illum sanctum
monachum ipse vidissem, quia, sicut fertur, patientissime
interrogabatur et sapientissime respondebat,
quaesissem ab eo quod ad istam pertinet quaestionem,
utrum ipse ad illam feminam venisset in somnis, id
est, spiritus ejus in effigie corporis sui, sicut nos ipsos
in effigie corporis nostri somniamus; an ipso aliud
agente, vel, si dormiebat, aliud somniante, sive per
angelum, sive quocumque alio modo in mulieris
somnio talis facta sit visio; atque id futurum, ut ipse
promitteret, prophetiae Spiritu revelante praesciverit.
Si enim ipse interfuit somnianti, mirabili gratia utique
id potuit, non natura; et Dei munere, non propria
facultate. Si autem ipso aliud agente, sive dormiente
et visis aliis occupato, eum mulier vidit in
somnis; profecto tale aliquid factum est, quale illud
est quod in Actibus Apostolorum legimus, ubi Dominus
Jesus loquitur Ananiae de Saulo, et indicat ei quod
Saulus vidit ad se venientem Ananiam, cum hoc Ananias
ipse nesciret <note>(Act. IX, 10-15)</note>. Quodlibet horum
mihi responderet ille homo Dei, et de martyribus ab
illo pergerem quaerere, utrum ipsi adsint in somnis,
vel quocumque alio modo videntibus eos in qua figura
voluerint; et maxime quando ab eis se torqueri daemones
in hominibus confitentur, et rogant eos ut parcant
sibi: an ista fiant Dei nutu per angelicas potestates,
in honorem commendationemque sanctorum
ad utilitatem hominum, illis in summa quiete positis,
et ad alia longe meliora visa vacantibus seorsum a
nobis, orantibusque pro nobis. Nam Mediolani apud
sanctos Protasium et Gervasium martyres, expresso
nomine, sicut defunctorum quos eodem modo commemorabant,
adhuc vivum daemones episcopum confitebantur
Ambrosium, atque ut sibi parceret obsecrabant,
illo aliud agente, atque hoc cum ageretur
omnino nesciente. An vero aliquando per ipsam
praesentiam martyrum fiant, ista aliquando per Angelorum;
et utrum possint, vel quibus signis possint a
nobis duo ista discerni; an ea sentire ac dijudicare
non valeat, nisi qui habet illud donum per Dei Spiritum
dividentem propria unicuique prout vult: dissereret
mihi, ut arbitror, ipse Joannes haec omnia, sicut
vellem; ut aut eo docente discerem, et ea quae audirem
vera et certa esse cognoscerem; aut ego crederem
quae nescirem, illo dicente quae sciret. Quod si
mihi forsitan de sancta Scriptura responderet ac diceret, <hi>Altiora te ne quaesieris, et fortiora te ne scrutatus
fueris; sed quae praecepit tibi Dominus, illa cogita semper <note>(Eccli. III, 22)</note>
            </hi>;
id etiam gratanter acciperem.
Non enim parvus est fructus, si aliqua obscura et incerta,
quae comprehendere non valemus, clarum saltem
<pb n="0609"/>
certumque sit nobis non esse quaerenda; et quod
unusquisque vult discere, putans prodesse si sciat,
discat non obesse si nesciat.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>22.</head>
            <p>
 <hi>Obsequia solemnia defunctorum,
altaris, orationum et eleemosynarum sacrificia.
Sepulturae officium.</hi> Quae cum ita sint, non existimemus
ad mortuos, pro quibus curam gerimus, pervenire,
nisi quod pro eis sive altaris, sive orationum,
sive eleemosynarum sacrificiis solemniter supplicamus:
quamvis non pro quibus fiunt omnibus prosint,
sed iis tantum quibus dum vivunt comparatur ut prosint.
Sed quia non discernimus qui sint, oportet ea
pro regeneratis omnibus facere, ut nullus eorum praetermittatur,
ad quos haec beneficia possint et debeant
pervenire. Melius enim supererunt ista eis quibus nec
obsunt nec prosunt, quam eis deerunt quibus prosunt.
Diligentius tamen facit haec quisque pro necessariis
suis, quo pro illo fiant similiter a suis. Corpori autem
humando quidquid impenditur, non est praesidium
salutis, sed humanitatis officium, secundum affectum
quo nemo unquam carnem suam odio habet <note>(Ephes.
V, 29)</note>. Unde oportet ut quam potest pro carne proximi
curam gerat, cum ille inde recesserit qui gerebat.
<pb n="0610"/>
Et si haec faciunt qui carnis resurrectionem non credunt,
quanto magis debent facere qui credunt, ut corpori
mortuo, sed tamen resurrecturo et in aeternitatem
mansuro impensum ejusmodi officium, sit etiam
quodammodo ejusdem fidei testimonium? Quod vero
quisque apud memorias martyrum sepelitur, hoc tantum
mihi videtur prodesse defuncto, ut commendans
eum etiam martyrum patrocinio, affectus pro illo
supplicationis augeatur.</p>
          </div3>
<div3>
            <head>23.</head>
            <p>
 Habes ad ea quae a me putasti esse quaerenda,
qualem potui reddere responsionem meam: quae si
ultra quam satis est prolixa est, da veniam; id enim
factum est amore diutius loquendi tecum. Hunc ergo
librum quemadmodum acceperit venerabilis Dilectio
tua, peto rescriptis tuis noverim, quem tibi perlator
ejus faciet sine dubio gratiorem, frater scilicet et
compresbyter noster Candidianus, quem per tuas litteras
cognitum toto corde suscepi, invitusque dimisi.
Multum enim nos in charitate Christi sua praesentia
consolatus est, et, quod fatendum est, ejus instantia
tibi parui. Nam cor meum tanta distendunt, ut nisi
ipso assidue commonente me non sinerer oblivisci,
profecto interrogationi tuae mea responsio defuisset.

</p>
          </div3>
        </div2>
      </div1>
</body>
  </text>
</TEI>