<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Contra Julianum</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 44</title>
           <idno>AugHip.ConJul</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> </head>
<p>Catholicam sententiam de originali peccato a se in primo libro de Nuptiis et Concupiscentia explicatam suscipit
defendendam contra Julianum, qui eam quatuor grandioribus libris insectari ausus, in ejus defensores Manichaeorum
nuncupationem conferre non vereatur. Hanc exsecrabilem criminationem in clarissimos quosque Patrum tam graecorum
quam latinorum recidere ostendit Augustinus, allatis in eam rem ipsorum testimoniis, cum responsione ad illa nominatim
Basilii et Joannis Chrysostomi loca, quae suffragari sibi Julianus putat. Extrema parte libri monstrat, Manichaeorum
haeresim temerariis quibusdam Juliani ipsius sententiis plurimum adjuvari.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 Contumelias tuas et verba
maledica, Juliane, quae ardens iracundia libris quatuor
anhelasti, si me contemnere dixero, mentiar.
Quomodo enim possum ista contemnere, ubi testimonium
conscientiae meae cogitans, vel gaudere me video
debere pro me, vel dolere pro te, et pro
eis qui decipiuntur abs te? Quis autem contemnat
sive exsultationis suae materiam, sive moeroris?
Nam unde partim laetamur, partim contristamur,
nulla ratione contemnimus. Meorum quippe causa
gaudiorum est promissio Domini dicentis: <hi>Cum dicunt
omne malum adversum vos, mentientes, propter me;
gaudete et exsultate, quoniam merces vestra multa est in
coelis <note>(Matth. V, 11, 12)</note>
            </hi>. Et rursus mei causa moeroris
est Apostoli affectus, ubi lego: <hi>Quis infirmatur, et ego
non infirmor? quis scandalizatur, et ego non uror <note>(II
Cor. XI, 29)</note>
            </hi>? Sed haec pro tuo dogmate, quod veritatem
putas, etiam tu potes dicere. Auferamus itaque
de medio, si placet, ista communia, quae dici ex utraque
parte possunt: quamvis veraciter dici ex utraque
parte non possunt.</p>
          </div3>
<div3>
            <head>2.</head>
            <p>
 Primum abs te quaero, cur libro meo saltem
specie tenus te respondisse glorieris, cum tuis libris
quatuor unius mei partem nec quartam reprehendendo
tetigeris, eosque saltus in praetereundis meis disputationibus
feceris, quasi omnino desperares utriusque
operis, et mei scilicet et tui quemquam esse posse
lectorem, qui ista deprehenderet. Denique etiam pauca
<pb n="0642"/>
ipsa, in quibus vix est, ut dixi, quarta pars voluminis
mei, quae velut infirmiora existimans, quatuor tuorum
grandiorum voluminum strepitu, quasi quadrigarum
impetu prosternere et conculcare molitus es, consideratione
multo plurium caeterorum, quae attingere timuisti,
inconcussa manere monstrantur: quod ostendere
pene superfluum est. Admonendi enim sunt potius
qui hoc nosse desiderant, ut non eos pigeat
utrumque legere, et quod scripsi, et quod respondere
voluisti. Ita enim se res ipsa declarat atque indicat,
ut nimium tardi sint, qui hoc a nobis postulent demonstrari.</p>
          </div3>
<div3>
            <head>3.</head>
            <p>
 Nunc ergo quia video te veritate desertum, ad
maledicta esse conversum, ita distribuam disputationem
meam, ut ostendam prius quantis et qualibus
Ecclesiae catholicae doctoribus nomine Manichaeorum
intolerabilem facere non cuncteris injuriam, et cum
me appetis, in quos tela sacrilega jaculeris. Deinde
monstrabo, quod tu ipse sic adjuvas Manichaeorum
damnabilem et nefandae impietatis errorem, ut nullum
talem patronum nec in suis dilectoribus valeant invenire.
Tertio loco, quantum breviter potuero, sententiis
non meis, sed eorum qui fuerunt ante nos, et
adversus impios fidem catholicam defenderunt, inanes
argutias tuas et elaborata argumenta convincam.
Postremo, quoniam si te non correxeris, necesse tibi
erit etiam illos Ecclesiae catholicae oppugnare doctores,
atque contendere nec ipsos in hac quaestione catholicam
<pb n="0643"/>
tenuisse veritatem, defendam contra te, Deo adjuvante,
et ipsorum et nostram fidem: ubi etiam id
poterit apparere, non solum tu verbis tuis, quod secundo
loco me demonstraturum esse promisi, sed
ipsum dogma Pelagianum, quod commune est omnibus
vobis, quantum adjuvet Manichaeos.
</p>
          </div3>
        </div2>

<div2>
          <head>CAPUT II.</head>
<div3>
            <head>4.</head>
            <p>
 Primam itaque partem distributionis
meae, quemadmodum exsequar, parumper adverte.
Nempe inter nos, quantum attinet ad intentionem
libri mei, cui te respondisse quatuor tuis jactas,
ista vertitur quaestio, quod ego dico sic nuptias esse
laudandas, ut nullo modo ad earum culpam vituperationemque
pertineat, quod omnes homines primorum illorum
hominum peccato nascuntur obnoxii. Hoc enim
qui negat, ipsa christianae fidei subvertere firmamenta
conatur. Hinc quippe factum est ut de nuptiis et
concupiscentia librum scriberem: nuptiarum scilicet
bonum discernens ab eo malo unde trahitur originale
peccatum. Tu autem dicis nuptias sine dubitatione
damnari, nisi quod ex eis nascitur, ab omni sit liberum
obligatione peccati: propter quod libris quatuor
te unum meum refutasse gloriaris. In quibus libris
volens homines avertere a fide catholica fundatissima,
et ad novitatem vestri erroris adducere, saepe incutis legentium
sensibus Manichaeae pestis horrorem: quasi malum
naturale cum Manichaeis sapiat, qui dicit infantes
secundum Adam carnaliter natos, contagium mortis
antiquae prima nativitate contrahere, et ob hoc secunda
indigere, ut per lavacrum regenerationis prius
peccati originalis remissione purgentur, et in Dei filios
adoptati in regnum Unigeniti transferantur. Hoc
de Manichaeorum nomine et crimine faciebat etiam
Jovinianus, negans Mariae sanctae virginitatem, quae
fuerat dum conciperet, permansisse dum pareret:
tanquam Christum cum Manichaeis phantasma crederemus,
si matris incorrupta virginitate diceremus
exortum. Sed in adjutorio ipsius Salvatoris, sicut
spreverunt Catholici velut acutissimum quod Jovinianus
exseruerat argumentum, et nec sanctam Mariam
pariendo fuisse corruptam, nec Dominum phantasma
fuisse crediderunt, sed et illam virginem mansisse
post partum, et ex illa tamen verum Christi corpus
exortum: sic spernent vestra calumniosa vaniloquia,
ut neque cum Manichaeis astruant mali naturale principium,
et secundum antiquam et veram catholicam
fidem nullo modo dubitent Christum in evacuando
chirographo paterni debiti liberatorem credere parvulorum.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 Sed tu qui tam crebro nobis Manichaeorum
nomen opponis, quos et quales viros et
quantos fidei catholicae defensores tam exsecrabili
criminatione appetere audeas, si evigilas intuere. Non
quidem omnium de hac re sententias, nec omnes
eorum, quos commemorabo, me congregaturum esse
polliceor; quia nimis longum est, et necesse esse non
arbitror: sed ponam pauca paucorum, quibus tamen
nostri contradictores cogantur erubescere et cedere;
<pb n="0644"/>
si ullus in eis vel Dei timor, vel hominum pudor tantum
malum pervicaciae superaverit. Irenaeus Lugdunensis
episcopus non longe a temporibus Apostolorum
fuit: iste ait,  « Non aliter salvari homines ab
antiqua serpentis plaga, nisi credant in eum qui secundum
similitudinem carnis peccati in ligno matyrii
exaltatus a terra omnia traxit ad se, et vivificavit,
mortuos »  <note>(Lib. 4, cap. 5)</note>. Item idem ipse:  « Quemadmodum
adstrictum est, »  inquit,  « morti genus humanum
per virginem, solvatur per virginem, aequa lance
disposita, virginalis inobedientia per virginalem obedientiam.
Adhuc enim protoplasti peccato per correptionem
 primogeniti emendationem accipiente,
serpentis prudentia devicta per simplicitatem columbae,
vinculis illis resoluti sumus, per quae alligati
eramus morti »  <note>(Lib. 5, cap. 19)</note>. Videsne antiquum
hominem Dei, quid de antiqua serpentis plaga sentiat?
quid de similitudine carnis peccati, per quam sanatur
plaga serpentis in carne peccati? quid de protoplasti
peccato, per quod alligati fueramus?</p>
          </div3>
<div3>
            <head>6.</head>
            <p>
 Multo autem apertius de eadem fide beatissimus
martyr et episcopus Cyprianus:  « Si homines, » 
inquit,  « impedire aliquid ad consecutionem gratiae
posset, magis adultos et provectos et majores natu
possent impedire peccata graviora. Porro autem si
gravissimus delictoribus et in Deum multum ante peccantibus,
cum postea crediderint, remissa peccatorum
datur, et a Baptismo atque gratia nemo prohibetur;
quanto magis prohiberi non debet infans, qui
recens natus nihil peccavit, nisi quod secundum Adam
carnaliter natus, contagium mortis antiquae prima
nativitate contraxit? Qui ad remissam peccatorum
accipiendam hoc ipso facilius accedit, quod illi remittuntur,
non propria, sed aliena peccata »  <note>(Epist. 64,
ad Fidum)</note>.</p>
          </div3>
<div3>
            <head>7.</head>
            <p>
 Reticium ab Augustoduno episcopum magnae
fuisse auctoritatis in Ecclesia tempore episcopatus
sui, gesta illa ecclesiastica nobis indicant, quando in
urbe Roma Melchiade Apostolicae Sedis episcopo
praesidente, cum aliis judex interfuit, Donatumque
damnavit, qui prior auctor Donatistarum schismatis
fuit, et Caecilianum episcopum Ecclesiae Carthaginensis
absolvit. Is cum de Baptismo ageret, ita locutus
est:  « Hanc igitur principalem esse in Ecclesia
indulgentiam, neminem praeterit, in qua antiqui criminis
omne pondus exponimus, et ignorantiae nostrae
facinora prisca delemus, ubi et veterem hominem
cum ingenitis sceleribus exuimus. »  Audis antiqui
criminis pondus, audis prisca facinora, audis cum
sceleribus ingenitis hominem veterem: et audes adversus
haec ruinosam construere novitatem!</p>
          </div3>
<div3>
            <head>8.</head>
            <p>
 Olympius Hispanus episcopus, vir magnae in
<pb n="0645"/>
Ecclesia et in Christo gloriae, in quodam sermone
ecclesiastico:  « Si fides, »  inquit,  « unquam in terris
incorrupta mansisset, ac vestigia defixa tenuisset,
quae signata deseruit, nunquam protoplasti mortifera
transgressione vitium sparsisset in germine, ut peccatum
cum homine nasceretur. »  Habesne aliquid,
quod adversus nos tibi dicere videaris, quod non
etiam in istum dicere compellaris, vel potius in istos?
Una est enim omnium catholica fides, qui per unum
hominem peccatum intrasse in mundum, in quo
omnes peccaverunt <note>(Rom. V, 12)</note>, uno corde credunt,
ore uno fatentur, et vestras novitias praesumptiones
catholica antiquitate subvertunt.</p>
          </div3>
<div3>
            <head>9.</head>
            <p>
 Audi adhuc quod te possit amplius commovere,
atque turbare, et utinam in melius commutare. Ecclesiae
catholicae adversus haereticos acerrimum defensorem
venerandum quis ignoret Hilarium episcopum
Gallum? Qui cum de Christi carne ageret,
attende quid dixerit:  « Ergo cum missus est, »  inquit,
 « in similitudine carnis peccati <note>(Id. VIII, 3)</note>, non sicut
carnem habuit, ita habuit et peccatum. Sed quia ex
peccato omnis caro est, a peccato scilicet Adam parente
deducta, in similitudine peccati carnis est
missus, existente in eo non peccato, sed peccati
carnis similitudine. »  Rursus idem ipse in Expositione
centesimi duodevigesimi Psalmi, cum ad id
venisset quod scriptum est, <hi>Vivet anima mea, et laudabit
te <note>(Psal. CXVIII, 175)</note>
            </hi>:  « Vivere se, »  inquit,  « in
hac vita non reputat; quippe qui dixerat, <hi>Ecce in
iniquitatibus conceptus sum, et in delictis peperit me mater mea 
 <note>(Psal. L, 7)</note>
            </hi>. Scit sub peccati origine et sub
peccati lege esse se natum. »  Sentisne quid audias?
Quaerisne quid dicas? Hunc virum tanta in episcopis
catholicis laude praeclarum, tanta notitia famaque
conspicuum, de peccato originali aude, si quid tibi
frontis est, criminari.</p>
          </div3>
<div3>
            <head>10.</head>
            <p>
 Sed adhuc audi alium excellentem Dei dispensatorem,
quem veneror ut patrem: in Christo enim
Jesu per Evangelium ipse me genuit <note>(I Cor. IV, 15)</note>,
et eo Christi ministro lavacrum regenerationis accepi.
Beatum loquor Ambrosium, cujus pro catholica fide
gratiam, constantiam, labores, pericula, sive operibus
sive sermonibus, et ipse sum expertus, et mecum
non dubitat orbis praedicare Romanus. Hic vir cum
secundum Lucam exponeret Evangelium:  « <hi>Jordanis,</hi> » 
inquit,  « <hi>conversus est retrorsum <note>(Psal. CXIII, 3)</note>
            </hi>: significavit
salutaris lavacri futura mysteria, per quae
in primordia naturae suae, qui baptizati fuerint parvuli,
a malitia reformantur, »  <note>(Lib. 1 in Luc., n. 36)</note>.
Rursus idem ipse in eodem opere:  « Non enim virilis
coitus, »  inquit,  « vulvae virginalis secreta reseravit;
sed immaculatum semen inviolabili utero Spiritus
sanctus infudit. Solus est enim per omnia ex natis de
femina sanctus Dominus Jesus, qui terrenae contagia
corruptelae immaculati partus novitate non senserit,
et coelesti majestate depulerit »  <note>(Lib. 2, n. 56)</note>. Itemque
<pb n="0646"/>
in eodem ipso:  « Omnes, »  inquit,  « in Adam morimur,
quia <hi>per unum hominem peccatum intravit in
mundum, et per peccatum mors; et ita in omnes homines
pertransiit, in quo omnes peccaverunt.</hi> Illius
igitur culpa, mors omnium est »  <note>(Lib. 4, n. 67, ad Luc.
IV, 38)</note>. Alio item loco in eodem Evangelio:  « Cave
ergo, »  inquit,  « ne ante nuderis, sicut Adam nudatus
est, mandati coelestis custodia destitutus, et exutus
fidei vestimento, et sic lethale vulnus accepit, in quo
omne genus occidisset humanum, nisi Samaritanus
ille descendens vulnera ejus acerba curasset »  <note>(Lib. 7,
n. 73, ad Luc. X, 30)</note>. Rursus in opere ipso, alio
loco:  « Fuit, »  inquit,  « Adam, et in illo fuimus
omnes: periit Adam, et in illo omnes perierunt »  <note>(Lib.
7, n. 234, ad Luc. XV, 24)</note>. Rursus idem ipse in Apologia
prophetae David:  « Antequam nascimur, »  inquit,
 « maculamur contagio, et ante usuram lucis, originis
ipsius excipimus injuriam, in iniquitate concipimur.
Non expressit, »  inquit,  « utrum parentum, an nostra.
Et in delictis unumquemque generat mater sua. Nec
hic declaravit, utrum in delictis suis mater pariat,
an jam sint aliqua delicta nascentis. Sed vide ne
utrumque intelligendum sit. Nec conceptus exsors
iniquitatis est, quoniam et parentes non carent lapsu:
et si nec unius diei infans sine peccato, multo magis
nec illi materni conceptus dies sine peccato sunt.
Concipimur ergo in peccato parentum, et in delictis
eorum nascimur. Sed et ipse partus habet contagia
sua, nec unum tantummodo habet ipsa natura contagium » <note>(Cap. 11)</note>.
Idem ipse in Expositione libri Tobiae:
 « Quis iste, »  inquit,  « peccati est fenerator, nisi
diabolus, a quo Eva mutuata peccatum, obnoxiae successionis
usuris omne genus defeneravit humanum » <note>(Cap. 9)</note>?
Rursus in eodem: Diabolus, »  inquit,
 « Evam decepit, ut supplantaret virum, obligaret haereditatem » <note>(Cap. 23)</note>.
Idem ipse in Expositione Psalmi
quadragesimi octavi:  « Alia est, »  inquit,  « iniquitas
nostra, alia calcanei nostri, in quo Adam dente serpentis
est vulneratus, et obnoxiam haereditatem successionis
humanae suo vulnere dereliquit, ut omnes
illo vulnere claudicemus »  <note>(In vers. 6)</note>.
</p>
          </div3>
        </div2>

<div2>
          <head>CAPUT IV.</head>
<div3>
            <head>11.</head>
            <p>
 I nunc, et mihi objice originale
peccatum: dissimula ab istis, finge te nescire quid
dicant; et sanctae Ecclesiae tot tantisque doctoribus,
qui vita optime gesta debellatisque suorum temporum
erroribus, gloriosissime de hoc saeculo antequam
vos ebulliretis exierunt, velut eis non visis, in me
impetum faciens, et velut nesciens quod illi sub meo
nomine lacerentur, tanquam securus insulta. Crederem
te, fateor, quid mali facias ignorare, nec impudentiae,
sed imprudentiae tuae tribuerem, quod haec
lumina civitatis Dei audes hostiliter insectari, quae
sectari fideliter debuisti: crederem te, inquam, hoc
tantum nefas committere nescientem, nisi in eo libro,
<pb n="0647"/>
cui te respondisse vel existimas, vel existimari cupis,
apertissimum testimonium de sancti Ambrosii disputatione
posuissem <note>(De Nuptiis et Concupiscentia, lib.
1, n. 40)</note>. An ibi non legisti, quod cum Christi nativitatem
de virginis partu supra dictus insinuaret
episcopus,  « Ideo, »  inquit,  « et quasi homo per universa
tentatus est, et in similitudine hominum cuncta sustinuit,
sed quasi de Spiritu natus abstinuit a peccato.
Omnis enim homo mendax <note>(Psal. CXV, 2)</note>, et nemo
sine peccato nisi unus Deus. Servatum est igitur ut
ex viro et muliere, id est, per illam corporum commixtionem
nemo videatur expers esse delicti. Qui
autem expers delicti, expers est etiam hujusmodi
conceptionis »  <note>( <hi>Ex commentar. in Isaiam</hi> )</note>. Si haec ibi
verba venerandi Ambrosii non legisti, quomodo redarguendum
librum, in quo ea sunt posita, suscepisti?
Si autem legisti, quid adversum me furis, et illum
in me primitus carpis? Quid nomen dilaniare niteris
meum, et Ambrosium facis tacito ejus nomine Manichaeum?</p>
          </div3>
<div3>
            <head>12.</head>
            <p>
 Cernis nempe cum quibus tua maledicta sustineam,
cernis cum quibus mihi sit causa communis,
quam nulla consideratione sobria pulsare calumniis
et expugnare conaris? Cernis quam tibi perniciosum
sit, tam horribile crimen objicere talibus; et quam
mihi gloriosum, quodlibet crimen audire cum talibus?
Si cernis, cerne, et tandem tace: Pelagianam linguam
tot linguis catholicis deprime, tot venerandis oribus
proterva ora submitte. Si scholam Xenocratis sicut
Polemo ex antelucano convivio temulentus intrasses,
non tanta quanta in isto coetu tot sanctorum deberes
verecundia coerceri. Hic enim certe tanto
major debet esse verecundia, quanto verior addiscitur
sapientia. Tanto amplius reverendi sunt tot memorabilium
episcoporum quam unius Xenocratis vultus,
quanto Platone Xenocratis doctore doctor istorum major
est Christus. Ego certe beatae memoriae Memoris
patris tui non immemor, qui mecum non parvam
inierat amicitiam colloquio litterarum, teque ipsum
mihi charissimum fecerat, cum te viderem in libris
tuis non antelucano convivio temulentum, sed insano
convicio turbulentum, introduxi te sedandum atque
sanandum, non in alicujus philosophi auditorium, sed
in sanctorum patrum pacificum honorandumque conventum.
Sit operae pretium, obsecro te, aspice illos
quodammodo aspicientes te, et mansuete ac leniter
dicentes tibi: Itane nos, fili Juliane, Manichaei sumus?
Rogo, quid respondebis? Quibus eos oculis intueberis?
Quae tibi argumenta succurrent? Quae Aristotelis
categoriae, quibus, ut in nos velut artifex disputator
insilias, videri appetis elimatus? Quae tuorum argumentorum
vel acies vitrea, vel plumbei pugiones in
illorum conspectu exseri audebunt? Quae abs te arma
non fugient nudumque destituent? An forte dicturus
<pb n="0648"/>
es, neminem illorum te in isto crimine nominasse?
Et quid facies, cum tibi dixerint, Tolerabilius dente
maledico nomina concideres nostra, quam fidem nostram,
cujus merito in coelo nomina ipsa scripta sunt
nostra? An forte dices eis, Nec fidem vestram ullo tali
crimine violavi? Sed qua confidentia id dicere audebis,
homo qui dicis Manichaeum esse sensum, confiteri
ex Adam trahere nascentes originale peccatum;
quod isti confessi atque professi sunt quod in Christi
Ecclesia suorum rudimentorum tempore didicerunt,
quod Christi Ecclesiam suorum honorum tempore
docuerunt, qui per Spiritum sanctum tam multa
peccata omnibus quos baptizare potuerunt, tam multis
parvulis sola originalia remiserunt? Iterum te admoneo,
iterum rogo, aspice tot ac tales Ecclesiae catholicae
defensores atque doctores: vide quibus tam
gravem tamque nefariam irrogaris injuriam.</p>
          </div3>
<div3>
            <head>13.</head>
            <p>
 An ideo contemnendos putas, quia occidentalis
Ecclesiae sunt omnes, nec ullus est in eis commemoratus
a nobis Orientis episcopus? Quid ergo faciemus,
cum illi Graeci sint, nos Latini? Puto tibi eam partem
orbis sufficere debere, in qua primum Apostolorum
suorum voluit Dominus gloriosissimo martyrio coronare.
Cui Ecclesiae praesidentem beatum Innocentium
si audire voluisses, jam tunc periculosam juventutem
tuam Pelagianis laqueis exuisses. Quid enim potuit ille
vir sanctus Africanis respondere conciliis, nisi quod
antiquitus Apostolica Sedes et Romana cum caeteris
tenet perseveranter Ecclesia? Et tamen ejus successorem
(Zosimum) crimine praevaricationis accusas, quia
doctrinae apostolicae et sui decessoris sententiae noluit
refragari. Sed de hoc interim taceo, ne animum tuum,
quem sanare potius cupio quam irritare, laudibus tui
damnatoris exulcerem. Sancto Innocentio vide quid
respondeas, qui nihil aliud de hac re sapit, quam
quod isti in quorum te conventum, si tamen prodest
aliquid, introduxi: cum his etiam ipse considet, etsi
posterior tempore, prior loco. De miseris parvulis ab
originali malo, quod trahitur ex Adam, per Christi
gratiam liberandis, unam cum eis tenet christianam
veramque sententiam: qui omne praeteritum vitium,
primi scilicet hominis, qui libero arbitrio est in profunda
demersus, Christum dixit sui lavacro purgasso
Baptismatis <note>(Epist. 181, n. 7, inter Augustinianas)</note>; qui
denique parvulos definivit <note>(Epist. 182, n. 5, inter
Augustinianas)</note>, nisi manducaverint carnem Filii
hominis, vitam prorsus habere non posse <note>(Joan. VI,
54)</note>. Huic responde, imo ipsi Domino, cujus ille antistes
usus est testimonio, et dic unde imago Dei tam
capitali supplicio puniatur, ut vita privetur, si peccatum
a nascentibus originale non trahitur. Sed quid
dicas, aut quid respondeas; qui etiam si beatum audeas
Innocentium, non audebis tamen Christum dicere
Manichaeum?</p>
          </div3>
<div3>
            <head>14.</head>
            <p>
 Non est ergo cur provoces ad Orientis antistites;
<pb n="0649"/>
quia et ipsi utique christiani sunt, et utriusque
partis terrarum fides ista una est; quia et fides ista
christiana est: et te certe occidentalis terra generavit,
occidentalis regeneravit Ecclesia. Quid ei quaeris
inferre, quod in ea non invenisti, quando in ejus membra
venisti? Imo quid ei quaeris auferre, quod in ea
tu quoque accepisti? Nam peccatum originale, quod
in aliorum perniciem parvulorum negas, quacumque
aetate sis baptizatus, aut ipsum tibi remissum est, aut
et ipsum. Sed si verum est, quod audivimus, te infantulum
baptizatum, etiam tu quamvis a tuis propriis
peccatis innocens, tamen quia ex Adam carnaliter
natus, contagium mortis antiquae prima nativitate traxisti:
et in iniquitate conceptus es, profecto exorcizatus
et exsufflatus es, ut a potestate erutus tenebrarum
transferreris in regnum Christi <note>(Coloss. I, 13)</note>.
O fili male ex Adam nate, sed bene in Christo renate,
Sacramenta quibus te peperit, tuae matri conaris auferre.
Numquid Manichaea fuit, quando isto modo te
peperit, quo modo jam non vis ut pariat, et ingeris ei
nativitatis opprobria, ut in ea caeteris claudas, ex
quibus ipse natus es, viscera pietatis? Dividis ei nomen
viri sui, ut ad regenerandos parvulos tantummodo
Christus sit, ad majores autem Christus Jesus;
quia scilicet Jesus Salvator interpretatur: quod eum
parvulis esse non vultis, qui nihil eos habere, unde
illos salvos faciat, praedicatis.
</p>
          </div3>
        </div2>

<div2>
          <head>CAPUT V.</head>
<div3>
            <head>15.</head>
            <p>
 Sed non tibi deerit magni nominis
et fama celeberrima illustris episcopus etiam
de partibus Orientis, cujus eloquia ingentis merito
gratiae, etiam in linguam latinam translata usquequaque
claruerunt. Sedeat ergo cum istis patribus etiam
sanctus Gregorius, et cum eis tuae criminationis inanem
patiatur invidiam: dum tamen cum eis contra
novitiam pestem vestram, medicinalem proferat et
ipse sententiam. Audi ergo quid dicat:  « Imago, »  inquit,
 « Dei labem corporeae inundationis expurget,
et conjunctam sibi carnem verbi Dei sublevet pennis.
Et quamvis melius fuisset, ne egere quidem hujuscemodi
expurgatione, sed in illa prima dignitate permansisse,
ad quam et refestinamus, post praesentem
emendationem, et melius fuisset non excidere a ligno
vitae gustu amarissimo peccati; tamen in secundo
loco expedit emendari et corrigi post lapsum, quam
in nequitiis permanere. »  Itemque idem ipse:  « Sicut
in Adam omnes, »  inquit,  « mortui sumus, ita et
in Christo omnes vivificemur. Cum Christo ergo nascamur,
et cum Christo crucifigamur, et consepeliamur
ei in mortem, ut cum ipso etiam resurgamus ad
vitam. Necesse est enim nos perpeti utilem hanc et
necessariam vicissitudinem: ut sicut ex bonis ad tristia
devoluti sumus, ita ex tristibus ad meliora reparemur.
Ubi enim abundavit peccatum, superabundavit
gratia: ut quos gustus ligni vetiti condemnavit,
<pb n="0650"/>
Christi crux gratia largiore justificet »  ( <hi>Oratione in Natalem
Christi, paulo post initium</hi> ). Idem rursus:
 « Venerare, »  inquit,  « nativitatem, per quam terrenae
nativitatis vinculis liberatus es. Honora Bethlehem
pusillam et minimam, per quam tibi regressus ad paradisum
patefactus est »  <note>(Ibid., sub finem)</note>. Itemque
alibi de Baptismo loquens:  « Persuadeat, »  inquit,
 « tibi de hoc quoque sermo Christi dicentis, neminem
posse introire in regnum coelorum, nisi renatus fuerit
ex aqua et spiritu »  <note>(Joan. III, 5)</note>. Per hunc primae nativitatis
maculae purgantur, per quas in iniquitatibus
concipimur, et in delictis genuerunt nos matres nostrae. » 
Numquid et istum Manichaei sapere vel jacere
venena dicturus es? Audis omnes uno corde, uno
ore, una fide idipsum dicere, et hanc esse catholicam
fidem non dissonante contestatione firmatam.</p>
          </div3>
<div3>
            <head>16.</head>
            <p>
 An tibi parva in uno Gregorio episcoporum
orientalium videtur auctoritas? Est quidem tanta persona,
ut neque ille hoc nisi ex fide christiana omnibus
notissima diceret, nec illi eum tam clarum haberent
atque venerandum, nisi haec ab illo dicta ex regula
notissimae veritatis agnoscerent. Sed si vis addimus
huic et sanctum Basilium, imo velis nolis addendus
est, maxime quia et tu de libro ejus, quem scripsit
adversus Manichaeos, in quarto volumine hujus operis
tui aliquid putasti esse ponendum, quod ad causam
peccati originalis per unum intrantis in mundum,
et per omnes homines transeuntis omnino non pertinet.
Ibi quippe agit, ne malum substantiale credatur,
habens suam quamdam materiam, sicut sapiunt Manichaei.
Dicit ergo,  « non esse substantiam, sed conversationem,
quae de sola voluntate contingat, » 
non his qui contagium mortis antiquae prima nativitate
traxerunt, sed  « iis qui aegritudinem conversationis
de voluntate propria collegerunt, »  id est, jam
majoribus ratione utentibus et arbitrio voluntatis.
 « Hanc conversationem ex accidenti venientem facillime » 
dicit  « posse ab aegrotantium voluntate separari. » 
Dicit etiam,  « si evenisset malum, ita ut non
valeret ulterius a voluntate removeri, id est, quamvis
accidisset, si ita accidisset ut separari ulterius a voluntate
non valeret; merito dici posset, substantiale
quidem malum non esse, sed ipsam substantiam sine
malitia quae accidit, jam esse non posse. Si autem accessit, » 
inquit,  « et principium accessionis non substantiam
habuit, sed voluntatem; facile potest malum
a substantia separari, ut et subjecta voluntati substantia
munda possit per omnia possideri, ita ut nullius
mali vel signa remaneant. »  Ista ita recte dixit
sanctus Basilius, ut etiam de ipso malo, quod per
Adam intravit in mundum, et per omnes homines pertransiit,
bene possit intelligi; quia et ipsum accessit
naturae humanae. Non enim sic erat primitus condita;
et principium accessionis non substantiam habuit,
sed voluntatem, sive mulieris quae a serpente seducta
<pb n="0651"/>
est, sive viri ejus qui seductae ad peccandum consensit
uxori. Sed quod ait,  « facile posse malum a
voluntate vel a substantia separari, »  non humanae
facile est voluntati, sed misericordiae Dei. Quod adversus
Manichaeos utique sufficit, qui putant esse impossibile
mutari in bonum naturam mali. Ideo non ait
sanctus Basilius, ipsam voluntatem hominis, sive substantiam
vel naturam, malum a se posse facile separare;
sed  « ab ea posse facile separari: »  sic verba
sua librans, ut et Manichaeos, contra quos agebat,
refelleret, et contra divinam gratiam humanam superbiam
non extolleret. Ille quippe Omnipotens, cui
secundum Evangelium facile est, quod hominibus impossibile
est <note>(Matth. XIX, 26)</note>, malum quod nobis accidit,
vel ex primi hominis, vel ex nostra insuper voluntate,
ita suae gratiae largitate consumet,  « ut subjecta
substantia voluntati, »  quemadmodum commemorasti
dixisse Basilium,  « munda possit per omnia
possideri, sic »  omnino,  « ut nullius mali vel signa
remaneant. »  Fiet hoc, et ipsa spes est indubitata
fidelium. Sed quando perficiatur, in promptu est catholicae
fidei. Tunc enim dicetur novissimae inimicae
morti, <hi>Ubi est contentio tua? ubi est aculeus tuus <note>(I Cor.
XV, 55)</note>
            </hi>?</p>
          </div3>
<div3>
            <head>17.</head>
            <p>
 Item quod commemoras dixisse Basilium,  « Si
castitas virtus est, corpus vero substantialiter malum
esset, impossibile erat castum corpus inveniri; quia
corpus turpitudinis, virtutis non fieret corpus; cum
autem sanctificatur, virtutis efficitur, et ita communicat
virtus corpori corpusque virtuti, per quam et
templum efficitur Dei. Unde si omne corpus fornicationis
esset, impossibile utique erat castitatem in
corporibus inveniri: tumque demum naturae corporum
possemus malum substantiale deputare. Si vero
usque eo corporis merita processerunt, tantoque honore
decoratum est, ac tale indumentum pudicitiae
suscepit, ut domus sui factoris esse mereretur, ac
fieret thalamus Filii Dei, ut venientes Pater et Filius
habitationem corporum eligere dignarentur; quomodo
non exsecrabilis et ridendus Manichae sermo convincitur? » 
quid potuit dici verius et catholicae regulae
congruentius? Dictum est enim adversus Manichaeos,
putantes atque affirmantes, de gente tenebrarum,
quam malam naturam dicunt Deo bono coaeternam,
habere originem corpora, et esse etiam ipsa immutabilia
mala: non adversus eos, qui tenentes veram
et vere christianam fidem, nunc quidem corruptibile
esse corpus, et aggravare animam confitentur <note>(Sap.
IX, 15)</note>; sed nec tale primitus conditum atque in paradiso
constitutum, nec tale semper futurum, sed incorruptione
atque immortalitate mutandum, et nunc
jam esse incipere templum Dei, conjugali, vel viduali,
vel etiam virginali pudicitia decoratum: quando
etsi caro concupiscit adversus spiritum, sic tamen
spiritus concupiscit adversus carnem <note>(Galat. V, 17)</note>,
<pb n="0652"/>
ut nec ipsius corporis membra exhibeat iniquitatis
arma peccato <note>(Rom. VI, 13)</note>.</p>
          </div3>
<div3>
            <head>18.</head>
            <p>
 Sed audi quod ad rem praesentem spectat, quid
de peccato primi hominis ad nos etiam pertinente dicat
iste sanctus sine ulla ambiguitate Basilius. Quod
etsi reperi interpretatum, tamen propter diligentiorem
veri fidem, verbum e verbo malui transferre de
graeco. In sermone de Jejunio:  « Jejunium, »  inquit,
 « in paradiso lege constitutum est. Primum enim
mandatum accepit Adam: <hi>A ligno sciendi bonum et
malum non manducabitis <note>(Gen. II, 17)</note>
            </hi>. <hi>Non manducabitis</hi> 
autem, jejunium est, et legis constitutionis initium.
Si jejunasset a ligno Eva, non isto indigeremus
jejunio. Non enim opus habent valentes medico, sed
male habentes <note>(Matth. IX, 12)</note>. Aegrotavimus per
peccatum, sanemur per poenitentiam. Poenitentia vero
sine jejunio vacua est. <hi>Maledicta terra spinas et tribulos
pariet <note>(Gen. III, 17, 18)</note>
            </hi>. Contristari ordinatus es,
numquid deliciari? »  Et paulo post in eodem sermone,
idem ipse:  « Quia non jejunavimus, »  inquit,  « decidimus
de paradiso. Jejunemus ergo, ut ad eum redeamus » <note>(Serm. 1)</note>.
Haec atque hujusmodi alia sancti
Basilii si legisses, vel si lecta fideliter considerare
voluisses, nunquam profecto de litteris ejus ad offundendas
nebulas ignorantibus, ea quae nihil ad quaestionem
quae inter nos vertitur pertinent, in his tuis
libris nescio qua mente posuisses. Audis quod isto non
indigeremus jejunio, si homo jejunii legem non fuisset
in paradisi felicitate transgressus; et negas peccato
illorum hominum obnoxios caeteros nasci. Audis adjunctum,
 « Non enim sani indigent medico; »  et negas
nos sanitatem, in qua creati sumus, peccato illorum
hominum perdidisse? Audis sententiam, quae prolata
est in primum hominem peccatorem, <hi>Spinas et tribulos
terra pariet tibi,</hi> ad nos etiam pertinere; et negas
obnoxios esse peccato, quos eidem cernis obnoxios
esse sententiae? Audis ad paradisum nos, unde decidimus,
redire debere; et negas ad nos eorum peccatum,
qui soli tunc homines in paradiso fuerant, in
quibus et nos fuimus, pertinere?</p>
          </div3>
<div3>
            <head>19.</head>
            <p>
 Quid hinc plura? Vide jam utrum sufficiant
tibi ex Orientis partibus duo isti tam insignes viri, et
tam clara praediti sanctitate, et, sicut fertur, etiam
carne germani. Sed dic non sufficere. Habemus
alios orientales episcopos quatuordecim, Eulogium,
Joannem, Ammonianum, Porphyrium, Eutonium,
Porphyrium, Fidum, Zoninum, Zoboennum, Nymphidium,
Chromatium, Jovinum, Eleutherium,
Clematium, quos uno loco simul inventos in istum
consessum introducere valeamus; illos ipsos qui Pelagio
judices praesederunt, cumque ut homines, nullo
<pb n="0653"/>
ex altera parte urgente adversario putantes catholicum,
tanquam catholicum pronuntiarunt. Nisi enim in eorum
conspectu audituque damnasset eos qui dicunt,  « quod
peccatum Adae ipsum solum laeserit, et non genus humanum;
et quod infantes nuper nati in eo statu sint,
in quo Adam fuit ante peccatum; et infantes etiamsi
non baptizentur, habere vitam aeternam; »  nullo
modo inde nisi damnatus exisset. Quid enim vobis
prodest, quod nescio quas ansas atque uncos, arte
nescio cujus perplexitatis inseritis, ne simplicia pateant,
et clara luceant? Quis enim non videat, quomodo
ista illi judices accipere potuerunt, scilicet
secundum catholicam fidem, quae ubique parvulos
exorcizando et exsufflando de potestate eruit tenebrarum;
non sicut exponuntur, vel potius componuntur
a vobis? Et tamen dicere potuistis,  « Adae peccatum
non propagatione, sed imitatione laesisse genus humanum;
et infantes nuper natos non in eo statu esse,
in quo fuit Adam ante peccatum, quod ille praecepti
capax fuerit, isti adhuc non sint. »  His nebulis illud
judicium se putat illusisse Pelagius, vosque ad hoc
nefas toto capite annuitis, et tot ab illo episcopos
irrisos esse ridetis. Sed numquid,  « infantes etiamsi
non baptizentur, habere vitam aeternam, »  ulla calliditate
in aliud detorquere, vel ullis foliis ficulneis
operire potuistis? Eos enim qui hoc dicunt, non potuit
apud catholicos judices nisi damnare Pelagius:
et quod sentiebat, damnavit coram hominibus, damnari
metuens ab hominibus. Nam si hoc non sentitis,
nobis utique consentitis. Sed quia nobis non consentitis,
illud sine dubitatione sentitis. Ac per hoc
orientales vos judices damnant, a quibus Pelagius
damnari timens, eos qui sentiunt ista damnavit, cum
eis quos damnavit profecto damnandus, quia id quod
negavit ore, corde servavit. Nam quod verbis ejus
anathematur, in litteris ejus invenitur. Sed nunc
cum illo non ago: tu quid dicis, cum quo mihi nunc
res est? Ecce adsunt tot judices orientales: leguntur
gesta ecclesiastica, quae apud eos sunt habita. Legitur
objectum esse Pelagio,  « quod dicat infantes etiam
non baptizatos habere vitam aeternam. »  Legitur
Pelagius eos damnasse, qui hoc dicunt: neque enim
illos judices aliter potuisset evadere. Nunc ipse quid
dicis? Habebunt vitam aeternam parvuli, etiamsi non
baptizati ex hac vita emigraverint, an non habebunt?
Si dixeris, Habebunt: Pelagii tui te verba damnabunt,
et illi omnes a quibus timuit ipse damnari. Si autem
dixeris, Non habebunt: quaero qua causa innocens
imago Dei vitae privatione punietur, si nullum peccatum
ex humana propagatione contrahitur. Si vero
contrahitur, cur Manichaei dicuntur, qui hoc sentiunt,
a quibus Pelagius damnatus fuisset, nisi hoc
se sentire finxisset?
<pb n="0654"/>
</p>
          </div3>
<div3>
            <head>20. </head>
            <p>
Tu interim babes in conspectu, non solum Occidentis,
verum etiam Orientis episcopos. Nam qui
nobis deesse videbantur, plures Orientis invenimus.
Omnes uno eodemque modo credunt, per unum hominem
peccatum intrasse in mundum, et per peccatum
mortem, et ita in omnes homines pertransisse, in
quo omnes peccaverunt <note>(Rom. V, 12)</note>: qui modus hic
est, ut peccato illius unius hominis primi omnes nasci
credantur obnoxii. Si hoc qui dicit, Manichaeus abs te
dicitur: istos aspice, istis erubesce, istis parce, vel
tibi potius, ne rector et habitator illorum tibi forte
non parcat. Si autem istos Manichaeos esse non dicis,
nec me poteris invenire cur dicas. Neque enim me ob
aliud hoc esse dicis, nisi quia de peccato primi hominis,
cui omnes carnalis nativitas obligavit, nec inde
quemquam nisi spiritualis nativitas solvit, quod credunt
credo, quod tenent teneo, quod docent doceo,
qnod praedicant praedico. Istis cede, et non me caedes: 
acquiesce istis, et quiesces a me. Postremo, si
mihi per eos fieri non vis amicus, saltem peto, ne per
me illorum efficiaris inimicus. Sed quomodo non efficieris,
si in isto errore permanseris? Quanto ergo
melius, ut his accedas, ab illo recedes. Tantumno
apud te possunt Pelagius et Coelestius, ut a solis ortu
usque ad occasum tot ac tantos catholicae fidei doctores
et defensores, antiquos et nostrae aetati contiguos,
dormientes et manentes, non solum deserere, verum
etiam Manichaeos audeas appellare? Miror si hoc aliquando
ex tuo poterit ore procedere, quod te tamen
clamare pravitas tui compellit erroris. Sed mirum si
in facie hominis tantum intervallum est inter frontem
et linguam, ut in hac causa frons non comprimat
linguam.
</p>
          </div3>
        </div2>

<div2>
          <head>CAPUT VI.</head>
<div3>
            <head>21.</head>
            <p>
 Sed quid mussites, novi. Dic
jam, dic, audiamus. In extremo tui operis de quo
nunc agimus, id est, in quarti libri parte novissima,
 « Sanctus Joannes, »  inquis,  « Constantinopolitanus
negat esse in parvulis originale peccatum. In ea
quippe homilia, quam de baptizatis habuit: Benedictus,
inquit, Deus qui fecit mirabilia solus, qui fecit
universa, et convertit universa. Ecce libertatis serenitate
perfruuntur qui tenebantur paulo ante captivi,
et cives Ecclesiae sunt qui fuerunt in peregrinationis
errore, et justitiae in sorte versantur qui fuerunt
in confusione peccati. Non enim tantum sunt liberi,
sed et sancti: non tantum sancti, sed et justi:
non solum justi, sed et filii: non solum filii, sed et
haeredes: non solum haeredes, sed et fratres Christi:
nec tantum fratres Christi, sed et cohaeredes: non
solum cohaeredes, sed et membra: non tantum membra,
sed et templum: non tantum templum, sed et
organa Spiritus. Vides quot sunt Baptismatis largitates:
et nonnulli deputant coelestem gratiam in peccatorum
<pb n="0655"/>
tantum remissione consistere: nos autem
honores computavimus decem. Hac de causa etiam infantes
baptizamus: cum non sint coinquinati peccato,
ut eis addatur sanctitas, justitia, adoptio, haereditas,
fraternitas Christi, ut ejus membra sint »  ( <hi>Homilia ad
Neophytos</hi> ).</p>
          </div3>
<div3>
            <head>22.</head>
            <p>
 Itane ista verba sancti Joannis episcopi audes
tanquam e contrario tot taliumque sententiis collegarum
ejus opponere, cumque ab illorum concordissima
societate sejungere, et eis adversarium constituere?
Absit, absit hoc malum de tanto viro credere aut dicere.
Absit, inquam, ut Constantinopolitanus Joannes,
de Baptismate parvulorum, eorumque a paterno chirographo
liberatione per Christum, tot ac tantis coepiscopis
suis, maximeque Romano Innocentio, Carthaginensi
Cypriano, Cappadoci Basilio, Nazianzeno
Gregorio, Gallo Hilario, Mediolanensi resistat Ambrosio.
Alia sunt, in quibus inter se aliquando etiam doctissimi
atque optimi regulae catholicae defensores, salva
fidei compage non consonant, et alius alio de una re
melius aliquid dicit et verius. Hoc autem unde nunc
agimus, ad ipsa fidei pertinet fundamenta. Quisquis in
christiana fide vult labefactare quod scriptum est, <hi>Per
hominem mors, et per hominem resurrectio mortuorum:
sicut enim in Adam omnes moriuntur, ita et in Christo
omnes vivificabuntur <note>(I Cor. XV, 21, 22)</note>
            </hi>; totum quod in
Christum credimus auferre molitur. Omnino et parvulorum
salvator est Christus; omnino, nisi ab illo
redimantur, peribunt, quoniam sine carne ejus et
sanguine vitam habere non possunt. Hoc sensit, hoc
credidit, hoc didicit, hoc docuit et Joannes. Sed tu
ejus verba in vestrum dogma convertis. Peccata dixit
parvulos non habere, sed propria. Unde illos innocentes
merito nuncupamus, secundum id quod ait
Apostolus, nondum natos nihil egisse boni sive mali <note>(Rom. IX, 11)</note>:
non secundum id quod ait, <hi>Per unius
inobedientiam peccatores constituti sunt multi <note>(Id. V,
19)</note>
            </hi>. Poterat etiam noster Cyprianus hoc dicere de
parvulis quod Joannes: quandoquidem ait,  « quod infans
natus nihil peccaverit, et quod ei remittantur
non propria, sed aliena peccata »  <note>(Epist. 64, ad
Fidum)</note>. Comparans ergo eos Joannes majoribus,
quorum propria peccata dimittuntur in Baptismo,
dixit illos  « non habere peccata; »  non sicut verba
ejus ipse posuisti,  « non coinquinatos esse peccato, » 
dum vis utique intelligi, non eos peccato primi hominis
inquinatos. Verum hoc non tibi tribuerim, sed interpreti:
quanquam in aliis codicibus eamdem interpretationem
habentibus, non  « peccato, »  sed  « peccatis » 
legatur. Unde miror si non aliquis ex numero
vestro singularem maluit numerum scribere, ut illud
acciperetur unum, unde dicit Apostolus, <hi>Nam judicium
quidem ex uno in condemnationem, gratia autem
ex multis delictis in justificationem <note>(Rom. V, 16)</note>
            </hi>. Ibi
<pb n="0656"/>
quippe unum, non nisi delictum vult intelligi; quo
nolentes credi parvulos inquinatos, non eos peccata
non habere, quod ait Joannes, ne intelligerentur propria;
vel peccatis, sicut habet in aliis codicibus eadem
interpretatio, sed  « peccato non inquinatos »  dicere
maluistis, ut unum primi hominis peccatum veniret in
mentem. Sed suspicionibus non agamus, et hic vel
scriptoris error, vel varietas putetur interpretis. Ego
ipsa verba graeca quae a Joanne dicta sunt ponam,
 « <foreign xml:lang="greek">Διὰ τοῦτο καὶ τὰ παιδία βαπτίζομεν, καίτοι ἁμαρτήματα
οὐκ ἔχοντα</foreign>: »  quod est latine,  « Ideo et infantes baptizamus,
quamvis peccata non habentes. »  Vides certe
non ab eo dictum esse  « parvulos non coinquinatos
esse peccato, »  sive  « peccatis; »  sed,  « non habere peccata: » 
intellige propria, et nulla contentio est. At
inquies, Cur non ipse addidit, propria? Cur, putamus,
nisi quia disputans in catholica Ecclesia, non se aliter
intelligi arbitrabatur, tali quaestione nullius pulsabatur,
vobis nondum litigantibus securius loquebatur?</p>
          </div3>
<div3>
            <head>23.</head>
            <p>
 Nam vis audire quid etiam ipse de hac re apertissime
dixerit? Ecce etiam ipsum numero illi adjungo
sanctorum. Ecce inter meos testes, vel inter nostros
constituo judices, quem putasti patronum tuum. Ecce
et ipsum dicturus es Manichaeum. Ingredere, sancte
Joannes, ingredere, et conside cum fratribus tuis, a
quibus te nulla ratio et nulla tentatio separavit.
Opus est et tua, et maxime tua sententia: quoniam
in tuis litteris iste juvenis invenisse se putat, unde
tot tantorumque coepiscoporum tuorum se arbitratur
percellere et evacuare sententias. Quod si vere tale
aliquid invenisset, et quod ipse sentit, te sentire claruisset;
nunquam te unum, pace tua dixerim, tot et
talibus praeferre in ea causa possemus, de qua nunquam
fides christiana et Ecclesia catholica variavit.
Sed absit ut tu aliud saperes, et in ea tam praecipuus
emineres. Dic ergo et tu aliquid, unde iste juvenis
confundatur et revereatur, quia quaerit maculam
meam; et ignosce mihi, quia cum illi de hac re quid
sentias demonstravero, quaesiturus est et tuam. Dicit
enim sensum esse Manichaeum, credere parvulos indigentes
esse Christi liberatoris auxilio, ut a damnatione
liberentur, qua ex peccato primi hominis obligati
sunt. Ac per hoc cum te hoc sentire cognoverit,
aut ipse se corriget ab errore Pelagii, aut et tibi crimen
objiciet Manichaei. Sed ut conferamus ei verum
beneficium, falsum ejus non curemus opprobrium.</p>
          </div3>
<div3>
            <head>24.</head>
            <p>
 Audi jam, Juliane, quid etiam Joannes cum caeteris
catholicis doctoribus dicat. Ad Olympiam scribens:
 « Quando enim Adam peccavit, »  inquit,  « illud
grande peccatum, et omne genus hominum in commune
damnavit, de moerore poenas luebat. »  Item de
resuscitatione Lazari:  « Flebat Christus, »  inquit,
<pb n="0657"/>
 « cur usque ad hoc mortalitas deliquisset, ut excussa
de perennitatibus inferos adamaret. Flebat Christus,
quod eos qui immortales esse poterant, diabolus fecit
esse mortales »  ( <hi>Homilia de Lazaro resuscitato</hi> ). Quid
dici posset expressius? Quid ad ista respondes? Si
Adam grandi peccato suo omne genus humanum in
commune damnavit, numquid nisi damnatus parvulus
nascitur? Et per quem, nisi per Christum, ab ista
damnatione liberatur? Si et in Lazaro dicitur excussa
de perennitatibus mortalitas inferos adamasse; quis
mortalium non ad istam culpam casumque pertineat,
quo cecidit primus homo de vitae perennitate, quam
si non peccaret acceperat? Si diabolus omnes qui immortales
esse poterant, fecit esse mortales; unde
etiam parvuli moriuntur, si obnoxii peccato primi
illius hominis non sunt? Numquid ergo, nisi per eum
in quo omnes vivificabuntur, etiam parvuli de regno
mortis eruuntur?</p>
          </div3>
<div3>
            <head>25.</head>
            <p>
 Tractat idem Joannes in sermone quodam hujusmodi
quaestionem, cur bestiae vel laedant homines,
vel interimant, cum sententia Domini manifesta sit,
qua eas homini subdidit, ut earum habeat potestatem <note>(Gen. I, 28)</note>.
Quam quaestionem sic solvit, ut dicat,
ante peccatum omnes bestias homini fuisse subjectas;
quod autem nunc hominibus nocent, poenam
primi esse peccati. Prolixa tractatio est, ideo huic
operi non a me inseritur: sed aliquid tamen inde
oportet ut ponam. « Timemus, »  inquit,  « bestias, et
pavemus: non contradico. Et a principatu decidimus:
et hoc dico ipse etiam. Sed non hoc ostendit legem
Dei esse mendacem: ab initio enim non ita res erant
dispositae; sed timebant, et tremebant, et subjiciebantur
domino. Et quoniam a fiducia decidimus, profecto
et ab honore. Unde hoc manifestum est? Adduxit
bestias ad Adam, videre quid eas vocaret, et
non resiluit Adam tanquam timens. »  Et paulo post:
 « Hoc unum, »  inquit,  « signum, quod non fuerint
homini ab initio terribiles bestiae; secundum aliud
isto manifestius, quae fuit ad mulierem per serpentem
disputatio. Si enim essent terribiles hominibus
bestiae, non utique mulier viso serpente mansisset;
non accepisset consilium, non ei cum tanta sermocinaretur
fiducia, sed statim ad ipsum et expavisset
et resiluisset aspectum: nunc autem et disputat, et
non timet. Nondum enim erat timor iste: sed quia
peccatum ingressum est, ablata sunt ea quae honoris
erant. »  Itemque post paululum:  « Quamdiu quidem, » 
inquit,  « habebat ad Deum fiduciam, terribilis bestiis
erat; sed quia offendit, extremos etiam conservorum
suorum jam pavet. Quod si hoc non est, »  inquit:
 « tu mihi ostende, ante peccatum quod terribiles
erant hominibus bestiae: sed non habebis. Si autem
post tanta ingressus est timor; et hoc tutelae Domini
est. Si enim mandato quod datum est, moto ab homine
et soluto, honor qui ei datus erat a Deo, mansisset
immobilis, non facile resurrexisset »  <hi>(Homilia 9
<pb n="0658"/>
in Genesim)</hi>. Nempe manifestum est, sanctum Joannem
hac disputatione monstrasse, illud quod per
unum hominem ingressum est, commune omnibus
factum esse peccatum, quandoquidem omnibus terror
communis est bestiarum: quae utique nec infantibus
parcunt; quos profecto, secundum istum tractatum
Joannis, nullo modo laederent, sive terrerent
nisi essent veteris illius peccati obligatione constricti.</p>
          </div3>
<div3>
            <head>26.</head>
            <p>
 Dic, Juliane, dic etiam istum (quid enim jam
dubitas dicere?) Manichaeum, qui tantam naturae,
cujus innocentiam defenditis, fecit injuriam, et propagationem
damnationis asseruit. Imo vero cohibe te
ipsum, si quid tibi est sanabilis mentis, et corrige; et
aliquando intellige, quomodo potuerit dicere Joannes,
parvulos non habere peccata; non quod peccato
primorum hominum non teneantur obstricti, sed
quod sua nulla commiserint. Et hoc quidem in eadem
ipsa homilia, si totam legisses, invenire potuisti:
aut si legisti, nescio quemadmodum te potuit praeterire:
aut si praeterire non potuit, miror cur te non
correxerit; si tamen aliquid apud te valet Joannis auctoritas.
Aut si illo sermone perlecto, eoque loco ejus
quem commemoraturus sum, cognito atque perspecto,
in opinione tua manendum putasti; utquid inde
verba quaelibet inseruisti operi tuo? An forte ut nos
totum legere commoneres, et invenire unde tuas
deprehenderemus et convinceremus insidias? Quid
enim apertius, quam id quod ibi dixit,  « Venit semel
Christus, et paternis nos cautionibus invenit astrictos,
quas conscripsit Adam. Ille initium obligationis
ostendit, peccatis nostris fenus accrevit »  ( <hi>Homilia ad
Neophytos</hi> )? Audisne hominem in fide catholica et
cruditum et erudientem, distinguentem debitum paterni
chirographi, quod haereditarium nobis inhaesit,
ab eis debitis, quorum per nostra peccata fenus accrevit?
Audis quid parvulis in Baptismo relaxetur,
qui nondum propria debita contraxerunt, nec tamen
a paterno chirographo immunes esse potuerunt?
Verba quippe ejus non interpretata sic leguntur in
graeco:  « <foreign xml:lang="greek">Ἔρχεται ἅπαξ ὁ Χριστὸς, εὗρεν ἡμῶν χειρόγραφον
πατρῶον, ὅ τι ἔγραφεν ὁ Ἀδάμ. Ἐκεῖνος τὴν ἀρχὴν εἰσήγαγε
τοῦ χρείους, ἡμεῖς τὸν δανεισμὸν ηὑξήσαμεν ταῖς μεταγενεστέραις
ἁμαρτίαις.</foreign> »  Quae verbum e verbo interpretata sic
se habent:  « Venit semel Christus, invenit nostrum
chirographum paternum, quod scripsit Adam. Ille initium
induxit debiti, nos fenus auximus posterioribus
peccatis. »  Numquid contentus fuit dicere,  « paternum
chirographum; »  nisi adderet,  « nostrum? »  Ut sciremus,
antequam fenus peccatis nostris posterioribus
augeremus, jam illius chirographi paterni ad nos debitum
pertinere.</p>
          </div3>
<div3>
            <head>27.</head>
            <p>
 Lege etiam quemadmodum exponat idem ipse
vir sanctus eumdem ipsum Apostoli locum, ubi scriptum
est, <hi>Per unum hominem peccatum intravit in
mundum.</hi> Ibi enim luce clarius in hujus fidei catholicae
<pb n="0659"/>
veritate versatur. Quod totum quia longum est
huic operi intexere, pauca inde contingam. « Manifestum, » 
inquit,  « quoniam non ipsum peccatum,
quod ex legis transgressione, sed illud peccatum
quod ex Adae inobedientia, hoc erat quod omnia contaminavit. » 
Et paulo post:  « <hi>Regnavit,</hi> »  inquit,
 « <hi>mors ab Adam usque ad Moysen, et in eos qui non
peccaverunt.</hi> Quomodo regnavit? <hi>In similitudine transgressionis
Adae, qui est forma futuri.</hi> Propterea et forma
est Christi Adam. Quomodo forma est, aiunt? Quoniam
sicut ille ex semetipso nascentibus, quamvis
non manducaverint de ligno, factus est causa mortis,
quae per cibum inducta est: ita et Christus iis qui ex
ipso sunt, tametsi nihil juste egerint, factus est provisor
justitiae, quam per crucem nobis omnibus condonavit. » 
Alio loco in eodem sermone:  « Ut cum
tibi dixerit Judaeus, »  inquit,  « quomodo unius virtute
Christi mundus salvatus est? possis ei dicere,
Quemadmodum uno inobediente Adam mundus
damnatus est. Quanquam non sint aequalia gratia
atque peccatum, neque paria sint mors atque vita,
non aequalis Deus ac diabolus. »  Item post paululum:
 « <hi>Sed non quemadmodum delictum,</hi> »  inquit,
 « <hi>ita et gratia. Si enim unius delicto multi mortui sunt,
multo magis gratia Dei et donum in gratia unius hominis
Jesu Christi in multos abundavit.</hi> Quod enim dicit, » 
inquit,  « hujusmodi est: Si peccatum valuit, et peccatum
unius hominis; gratia, et Dei gratia, et non
solum Patris, sed etiam Filii, quemadmodum non
amplius praevalebit? Multo enim hoc rationabilius.
Nam alium pro alio damnari, non valde videtur habere
rationem: alium autem pro alio salvari, et decentius
magis et rationabilius apparet. Si igitur illud
factum est, multo magis hoc. »  Itemque alibi in consequentibus:
 « <hi>Judicium,</hi> »  inquit,  « <hi>ex uno in condemnationem,
gratia autem ex multis delictis in justificationem</hi> » <note>(Rom. V, 12-16)</note>.
 « Hoc idem est, »  inquit,
 « quod dicitur, quoniam quidem mortem et damnationem
potuit peccatum inducere, gratia autem non
unum illud tantummodo interfecit peccatum, sed
etiam post illud introeuntia peccata. »  Et paulo post
de hoc ipso:  « Quoniam ergo, »  inquit,  « plura introducta
sunt bona, et non solum illud interfectum est
peccatum, sed etiam omnia reliqua, ostendit dicens: <hi>Gratia autem ex multis delictis in justificationem.</hi> 
 »  Et
post paululum ait:  « Primo enim dixit quoniam si
unius peccatum interfecit omnes, multo magis et
unius gratia poterit salvare. Post haec autem ostendit, » 
inquit,  « quoniam non illud solum interfectum
est peccatum per gratiam, sed etiam omnia reliqua:
et non solum peccata interfecta sunt, sed etiam et
tributa justitia est. Et non tantum solum profuit Christus,
quantum nocuit Adam, sed multo amplius atque
magis. »  Post haec in eodem cum de Baptismo
ageret, interposuit verba Apostoli dicentis:  « <hi>An
ignoratis,</hi> inquit, <hi>fratres, quoniam quicumque in
<pb n="0660"/>
Christo baptizati sumus, in morte ipsius baptizati sumus?
Consepulti ergo sumus illi per Baptismum in
morte.</hi> Quid est, <hi>in morte illius baptizati sumus?</hi> Ut et
ipsi moriamur sicut et ille. Crux enim est Baptisma.
Quod ergo crux Christo et sepulcrum, hoc nobis
Baptisma factum est; tametsi non in eisdem ipsis.
Ipse namque carne et mortuus est et sepultus: nos autem
peccato in utroque. Quapropter non dixit, <hi>Complantati</hi> 
morti; sed, <hi>similitudini mortis <note>(Rom. VI, 3-5)</note>
            </hi>.
Mors namque et hoc et illud, sed non eidem ipsi subjacet:
sed haec quidem carnis Christi, nostra autem
peccati. Quemadmodum ergo illa vera, et haec »  <note>(Homilia
10 in Epist. ad Romanos)</note>.</p>
          </div3>
<div3>
            <head>28.</head>
            <p>
 Numquid dubitare jam poteris sanctum Joannem
tam longe esse a sensu vestro, quam non recedit
a sensu catholico? Numquid in ejus disputatione,
qua exponit Apostoli locum huic quaestioni quae inter
nos vertitur pernecessarium, ubi scriptum est, <hi>Per
unum hominem peccatum intravit in mundum,</hi> et caetera
quae connexa sunt, alicubi redolet quod vos
dicitis, propter imitationem hoc esse dictum, non
propter carnalem nativitatem? Nonne illo uno peccato
contaminata dicit esse omnia, et sic illud distinguit
a caeteris postea commissis introductisque peccatis,
quae vos dicitis ad imitationem, non ad propaginem
pertinere, ut non illa tantum, sed et hoc et illa
per gratiam Christi dicat interfici? Nonne de Baptismate
Apostoli verba, ubi ait, <hi>Quicumque baptizati
sumus in Christo, in morte illius baptizati sumus;</hi> sic
exponit, ut dicat ita eum peccato mori, qui baptizatur
in Christo, sicut carne est mortuus Christus;
quia in morte Christi baptizari nihil est aliud quam
peccato mori? Cui ergo peccato parvulus moritur, si
originale non traxit? An forte non in morte Christi
parvuli baptizantur? cum Apostolus non dixerit, Quidam;
sed, <hi>Quicumque baptizati sumus in Christo, in
morte ipsius baptizati sumus.</hi> An quando baptizantur
Baptismate christiano, dicturi estis quod non baptizentur
in Christo; ne vos episcopus Joannes sua definitione
suffocet, qui dicit hoc esse Baptismum eis
qui baptizantur in Christo, quod crux et sepulcrum
fuit Christo, ut quemadmodum ille mortuus est carne,
sic et istos intelligamus mortuos esse peccato?
Ecce cui viro, quam magno christianae fidei atque hujus
catholici dogmatis defensori, voluisti vestrum dogma
supponere, quasi dixerit,  « parvulos primi hominis
non inquinatos esse peccato; »  cum dixerit,  « eos
non habere peccata: »  quae non eum intelligi nisi
propria voluisse, ejus tam multa testimonia tamque
manifesta declarant.
</p>
          </div3>
        </div2>

<div2>
          <head>CAPUT VII.</head>
<div3>
            <head>29.</head>
            <p>
 Quid te igitur adjuvit, quod Joannis
Constantinopolitani, tanquam tibi suffragaretur,
testimonium posuisti? An ut unum verbum quasi ab eo
praetermissum, velut acuta calliditate captares, et tot
<pb n="0661"/>
verborum ejus quibus obruereris, tam ingentem tibi
aggerem commoveres? in tantum improvidus et incautus,
ut nec in ipsa homilia, ubi vix unum de quo
male intellecto decepti deciperetis, testimonium reperire
potuisti, adverteres sanctum Joannem Constantinopolitanum
satis evidenter expressisse, omnes
homines exceptis debitis propriis paterni esse chirographi
debitores. Et tamen posteaquam verba ejus interposuisti,
quibus intentionem tuam putasti aliquid
adjuvari, sequeris et dicis:  « Cum igitur liquido clareat
hanc sanam et veram esse sententiam, quam
primo loco ratio, deinde Scripturarum munivit auctoritas,
et quam sanctorum virorum semper celebravit
eruditio, qui tamen veritati auctoritatem non suo tribuere
consensu, sed testimonium et gloriam de ejus
suscepere consortio, nullum prudentum conturbet
conspiratio perditorum. »  Haec verba tua quo proficiunt,
nisi ut appareat, vel quomodo de hac causa
scire neglexeris catholicorum sententias sermonesque
doctorum; vel si eos nosse curasti, qua fraude coneris
circumvenire nescientes? Nam de ratione et de sanctarum
Scripturarum auctoritate ut nunc interim taceam;
hanccine sententiam, qua negatis peccato primi
hominis obnoxios parvulos nasci, sanctorum virorum
semper celebravit eruditio? Non hoc istis tot tantorumque
sanctorum et eruditorum, quae commemoravi,
testimoniis indicatur: imo e contrario puto quod
jam videas, quantum te opinio ista fefellerit; si tamen
non dolo agis atque id ante jam noveras. Sed ut melius
de te credam; si nunc primum ista cognoscis, si
de peccato primi hominis, quod eo sint obligati, qui
carnaliter generantur infantes, nec eo nisi spirituali
regeneratione solvuntur, nunc primum perspicis hoc
didicisse et docuisse tot sanctos, quod et nos didicimus
et docemus: muta jam istam mentem, obliviscere
hujus erroris, et propemodum furoris, quo in tot ac
tales patres Manichaeum jacularis opprobrium. Si nesciens
hoc fecisti, cur non miseram respuis imperitiam?
si sciens, cur non sacrilegam deponis audaciam?</p>
          </div3>
<div3>
            <head>30.</head>
            <p>
 Convinceris undique: luce clariora sunt testimonia
tanta sanctorum. In quorum conventum te introduxerim
conspice. Hic est Mediolanensis Ambrosius,
quem magister tuus Pelagius tanta praedicatione
laudavit, ut diceret,  « in libris ejus praecipue fidem
lucere Romanam, qui scriptorum inter Latinos flos
quidam speciosus enituit, ita ut ejus fidem et purissimum
in Scripturis sensum reprehendere nec inimicus
auderet. »  Hic est et Constantinopolitanus Joannes,
quem tu in numero eruditorum ac sanctorum excellentissimum
in hac ipsa tua, cui respondeo, disputatione
posuisti. Hic est Basilius, cujus te verbis ad id
quod nunc agitur non pertinentibus, putasti aliquid
adjuvari. Hic sunt et caeteri, quorum te movere debeat
tanta consensio. Non est ista, sicut stilo maledico
scribis,  « conspiratio perditorum. »  In Ecclesia catholica
doctrinae sa nae studiis claruerunt; spiritualibus
<pb n="0662"/>
armis muniti et accincti strenua contra haereticos
bella gesserunt; perfuncti fideliter suae dispensationis
laboribus in pacis gremio dormierunt. « Unum » 
dicis  « egressum, »  me ipsum significans,  « qui in se
summam praelii sitam optat intelligi. »  Ecce non
ego unus, sed tot ac tanti sancti eruditique doctores,
tibi pro me vel mecum, proque omnium nostrum et
tua ipsius, si sapis, salute respondent.</p>
          </div3>
<div3>
            <head>31.</head>
            <p>
 Non tibi, sicut calumniaris,  « solum populi
murmur opponimus: »  quanquam et ipse populus adversus
vos propterea murmuret, quia non est talis
quaestio, quae possit etiam cognitionem fugere popularem.
Divites et pauperes, excelsi atque infimi, docti
et indocti, mares et feminae noverunt quid cuique
aetati in Baptismate remittatur. Unde etiam matres
quotidie toto orbe terrarum non ad Christum tantum,
id est, ad unctum; sed ad Christum Jesum, id est,
etiam Salvatorem cum parvulis currunt. Sed ecce, quo
te introduxi, conventus sanctorum istorum non est
multitudo popularis: non solum filii, sed et patres Ecclesiae
sunt. Ex illo numero sunt, de quibus praedictum
est, <hi>Pro patribus tuis nati sunt tibi filii; constitues
eos principes super omnem terram <note>(Psal. XLIV, 17)</note>
            </hi>. Ex
qua filii generati sunt, ut haec discerent; ejus patres
facti sunt, ut docerent.</p>
          </div3>
<div3>
            <head>32.</head>
            <p>
 Quid est quod vos gaudere jactas, quod ista veritas,
quam tu errorem putas, vel putari cupis,  « de
tanta multitudine assertorem non potest invenire? » 
Quasi parva sit ejus assertio, quod in hoc fidei
firmissimo et antiquissimo fundamento ipsa toto orbe
diffusa non a se discrepat multitudo. Si autem
assertores eos flagitas, quorum aliquid etiam litterarum
inveniri potest, illustrisque doctrina est;
en adest assertorum ejus memorabilis et venerabilis,
consessus atque consensus. Sanctus Irenaeus
dicit, antiquam serpentis plagam fide Christi et cruce
sanari, et quod protoplasti peccato fuimus tanquam
vinculis alligati. Sanctus Cyprianus dicit, perire parvulum,
nisi fuerit baptizatus, quamvis ei non propria
dimittantur, sed aliena peccata. Sanctus Reticius dicit,
veteris hominis, quo per lavacrum regenerationis
exuimur, non tantum vetera, sed ingenita esse peccata.
Sanctus Olympius dicit, vitium de protoplasto
in germine sparsum, ut peccatum cum homine nasceretur.
Sanctus Hilarius dicit, ex peccato esse omnem
carnem, praeter illius, qui venit in similitudine carnis
peccati sine peccato. Dicit, sub peccati origine et sub
peccati lege natum esse, cujus vox est, <hi>Ego in iniquitatibus
conceptus sum <note>(Psal. I, 7)</note>
            </hi>. Sanctus Ambrosius
dicit, eos qui baptizati fuerint parvulos in primordia
naturae suae a malitia reformari. Dicit, solum ex natis
de femina sanctum Dominum Jesum, nulla terrenae
contagia corruptelae immaculati partus novitate sensisse.
Dicit, quod in Adam omnes morimur, quia per
unum hominem peccatum intravit in mundum, et illius
culpa mors omnium est. Dicit, quod in ejus vulnere
<pb n="0663"/>
omne genus occidisset humanum, nisi Samaritanus
ille descendens vulnera ejus acerba curasset.
Dicit, fuisse Adam, et in illo fuisse omnes; perisse
Adam, et in illo perisse omnes. Dicit, nos contagto
maculari antequam nascimur, nec humanum conceptum
esse iniquitatis exsortem, quia concipimur,
inquit, in peccato parentum, et in delictis eorum nascimur;
sed et ipse partus habet contagia sua, nec
unum tantummodo habet ipsa natura contagium.
Dicit, diabolum feneratorem, a quo Eva maculata
obnoxiae successionis usuris omne genus defeneravit
humanum. Dicit, a diabolo Evam deceptam, ut supplantaret
virum, obligaret haereditatem. Dicit, Adam
ita morsu vitiatum esse serpentis, ut omnes illo vulnere
claudicemus. Dicit, per corporum viri et feminae
commixtionem neminem expertem esse delicti;
qui autem expers delicti est, id est Dominus Christus,
etiam hujusmodi esse conceptionis expertem. Dicit
tibi sanctus Innocentius, lavacro regenerationis praeteritum
vitium omne purgari, quod per illum accidit,
qui libero arbitrio cadens, in profunda demersus est.
Dicit, nisi manducaverint carnem Domini, et sanguinem
biberint, vitam parvulos habere non posse. Sanctus
Gregorius dicit, melius fuisse non excidere a ligno
vitae gustu amarissimo peccati, sed emendari nos
debere post lapsum. Dicit, nos ex bonis ad tristia devolutos,
et vult a tristibus ad meliora reparari; ut
quos gustus ligni vetiti condemnavit, Christi crux
gratia largiore justificet. Dicit, venerandam esse nativitatem,
per quam terrenae nativitatis vinculis liberamur.
Dicit, regeneratione ex aqua et spiritu purgari
maculas primae nativitatis, per quas in iniquitatibus
concipimur. Dicit tibi sanctus Basilius, nos aegritudinem
contraxisse peccati, quoniam Eva noluit a ligno
prohibito jejunare. Dicit postremo, nos de paradiso
decidisse, quia non jejunavimus, atque ut illo
redeamus, praecipit jejunemus. Dicunt tibi ore uno
tot sancti episcopi, Eulogius, Joannes, Ammonianus,
Porphyrius, Eutonius, Porphyrius alius, Fidus, Zoninus,
Zoboennus, Nymphidius, Chromatius, Jovinus,
Eleutherius, Clematius: Nos Pelagium non absolvimus,
nisi quia damnavit eos qui dicunt parvulos
etiamsi non baptizentur habere vitam aeternam. Jam
tu responde, utrum Deus justus nulli obnoxiam peccato
imaginem suam privare vita possit aeterna.</p>
          </div3>
<div3>
            <head>33.</head>
            <p>
 Postremo sanctus episcopus Joannes dicit,
quem tu honorabiliter commemorasti, quem tu sicut
sanctum eruditumque laudasti, quem tu testimonium
et gloriam de consortio veritatis suscepisse dixisti:
etiam ipse dicit, Adam sic peccasse illud grande peccatum,
ut omne genus humanum in commune damnaret.
Dicit, in Lazari morte ideo flevisse Christum,
quia de perennitatibus excussa mortalitas inferos adamavit;
et quia eos qui immortales esse poterant,
diabolus fecit esse mortales. Dicit, ante peccatum hominis
omni modo bestias homini fuisse subjectas;
<pb n="0664"/>
posteaquam vero peccatum illud intravit, coepisse a
nobis bestias formidari: usque adeo peccatum illud
primi hominis intelligi voluit ad omnes homines pertinere;
ubi quis non videat esse consequens, ut nulla
bestiarum parvulos laederet, nisi et ipsos illius peccati
vinculo nativitas carnalis obstringeret? Dicit in
eodem sermone, ex quo tu incautis obrepere voluisti,
quod nos Christus invenerit, et paterno chirographo
nostro quod scripsit Adam, et posterioribus
propriis debitis obligatos. Exponit Apostoli locum in
quo tota ista causa consistit, ubi scriptum est, <hi>Per
unum hominem peccatum intravit in mundum <note>(Rom. V,
12)</note>
            </hi>, et caetera huic sententiae cohaerentia. Nec in tam
prolixa sua disputatione quod dicitis dicit, non propagatione
generis hoc peccatum in omnes homines, sed
imitatione transisse: imo e contrario quam se res aliter
habeat a coepiscoporum suorum sententiis non dissentiendo
demonstrat. Dicit enim, omnia peccato primi
hominis esse contaminata: et ne hoc non generatione
carnali, sed imitatione morali factum putetur; dicit,
Adam propterea dictum formam futuri, quia sicut
ille ex semetipso nascentibus, quamvis non manducaverint
de ligno, factus est causa mortis, quae per
cibum inducta est; ita et Christus iis qui ex ipso sunt,
tametsi nihil juste egerint, factus est provisor justitiae,
quam per crucem omnibus condonavit. Dicit,
Judaeum negantem virtute unius Christi mundum
posse salvari, de ipsius primi hominis peccato refutandum,
quo uno inobediente damnatus est mundus.
Dicit, non valde videri habere rationem, ut alius pro
alio damnetur, et tamen factum esse per Adam: unde
magis persuadet esse credendum, quod decentius et
rationabilius apparet, salvari alium pro alio; quod
impletur in Christo. Quis autem non videat, si peccatum
primi hominis non propagatione, sed imitatione
per omnes homines pertransiit, neminem pro
alio, sed suo damnari unumquemque peccato, quod
non alius in eum generando transmisit, sed ipse imitando
sua voluntate commisit? Dicit, per gratiam non
illud unum tantummodo primi hominis, sed etiam
post illud introeuntia interfecta esse peccata. Ubi
satis utique distinguit peccata posteriora, quae dici
possunt imitatione commissa, ab illo uno quod propagatione
pertransiit: et ostendit utraque interfecta
esse per gratiam, ut secundum Apostoli intentionem
plus appareat profuisse regeneratio, quam nocuerat
generatio. Sic enim exponit quod dictum est: <hi>Et non
sicut delictum, ita est et donum: nam judicium quidem
ex uno in condemnationem; gratia autem ex multis delictis
in justificationem <note>(Id. V, 16)</note>
            </hi>. Qua sententia, imitatio
illa vestra, quod est novitium Pelagiani erroris
machinamentum, Paulo apostolo scribente, et Joanne
episcopo exponente subvertitur. Dicit etiam de ipso
Baptismo, exponens quod ait Apostolus, <hi>Quicumque
baptizati sumus in Christo, in morte ipsius baptizati
sumus <note>(Id. VI, 3)</note>
            </hi>, nihil esse aliud in morte Christi
<pb n="0665"/>
baptizari, quam peccato mori, sicut ille mortuus est
carne. Unde necesse est ut parvuli aut in Christo
non baptizentur, aut si baptizantur, in morte ejus
baptizentur; ac sic peccato ipsi quoque moriantur, et
quia non habent proprium, ab alieni illius, id est,
originalis, quod omnium commune factum est, contaminatione
mundentur.</p>
          </div3>
<div3>
            <head>34.</head>
            <p>
 His tot ac tantis molibus virorum sanctorum
doctorumque vallatus, adhuc <hi>causam nostram</hi> putabis <hi>nullum assertorem de tanta multitudine invenire potuisse?</hi> 
An tantam consensionem sacerdotum catholicorum, <hi>conspirationem</hi> 
 dicturus es <hi>perditorum?</hi> Nec sanctum
Hieronymum, quia presbyter fuit, contemnendum
arbitreris, qui graeco et latino, insuper et hebraeo,
eruditus eloquio, ex occidentali ad orientalem transiens
Ecclesiam, in locis sanctis atque in Litteris sacris,
usque ad decrepitam vixit aetatem: omnesque
vel pene omnes qui ante illum aliquid ex utraque
parte orbis de doctrina ecclesiastica scripserant legit,
nec aliam de hac re tenuit prompsitque sententiam.
Qui cum exponeret Jonam prophetam, apertissime
dixit, quod <hi>etiam parvuli peccato offendentis Adam tenerentur
obnoxii <note>(In cap. 3)</note>
            </hi>. Itane tuum sic amabis errorem,
in quem juvenili confidentia et humano lapsu
incautius decidisti, ut ab istis catholicae unitatis et
veritatis sacerdotibus, ex diversis orbis terrarum
partibus tanta inter se fidei concordia congruentibus,
in tam magna causa, ubi christianae religionis summa
consistit, non solum dissentire, sed eos audeas Manichaeos
insuper nuncupare? Quod si non facis, nec
mihi hoc juste facis, quem cernis in eadem causa
disputationibus meis, quibus adversus me ferociter
irritaris, illorum secutum fuisse vestigia. Si autem me
solum tali aspergis opprobrio, non ob aliud, nisi quia
de peccato primi hominis quod sentiunt sentio, quod
tenent teneo, quod praedicant praedico; quis te non videat
in me apertum jactare convicium, de illis occultum
quidem, sed tamen simile habere judicium? Et
tamen consideratis, ut alia taceam, vel Joannis episcopi
verbis de nostro paterno chirographo quod scripsit
Adam, quae verba in eo sermone, unde quod vovoluisti
protulisti, invenisse te credo; vel episcopi
Ambrosii, quod de commixtione maris et feminae
nullus potest expers esse peccati, quae in meo libro
legisti, sed in tuis attingere timuisti; etsi coram hominibus
sit dura frons tua, erubescit coram Deo mens
tua.</p>
          </div3>
<div3>
            <head>35.</head>
            <p>
 Ego quidem pro dilectione quae mihi est erga
te, quam Deo propitio quibuslibet conviciis absit ut
de medullis mei cordis exstirpes, mallem, fili Juliane,
ut juventute meliore atque fortiore te vinceres, et
animositatem (quid aliud quam humanam?), qua
cupis tuam, qualiscumque sit, quoniam tua jam facta
est, praevalere sententiam, potentiore pietate superares;
<pb n="0666"/>
et sicut Polemo, luxuriae coronis sensim capite
detractis eisque abjectis, manum pallio subdidit, os
et vultum formavit ad verecundiam, ad extremum
totum se illi, ad quem deridendum venerat, discipulum
tradidit; sic et tu loquentibus tibi tot venerabilibus
viris, maximeque episcopo Ambrosio in integritate
catholicae fidei etiam tui mali doctoris et deceptoris
ore laudato, et episcopis Basilio et Joanne,
quos tu quoque in sanctis eruditis veridica attestatione
posuisti, tanquam coronas ebriosorum abjiceres
laudes Pelagianorum, quibus tanquam magnus eorum
defensor extolleris; et stilum, ut mitius dixerim,
contumeliosum, non tanquam pallio pudoris absconderes,
sed tanquam manu emendatiore confringeres;
tuumque pectus veritate complendum, non Platonico
Xenocrati, sed istis sacerdotibus christianis, vel potius
in eis ipsi Domino Christo, non velut qui nunc
primum veneris, traderes, sed velut qui recesseras,
redderes. Quod si tibi consilium meum displicet, age
ut placet. Ego enim et si correctus fueris, quae majora
vota mea sunt, abundantius cumulatiusque gaudebo:
et si, quod abominor, in hac pravitate permanseris,
ex opprobriis tuis fructuosum habebo, et
pro me coelestis mercedis augmentum, et de te misericordis
doloris aculeum.
</p>
          </div3>
        </div2>

<div2>
          <head>CAPUT VIII.</head>
<div3>
            <head>36.</head>
            <p>
 Sed quoniam jam ostendi,
quot et quales et quantos viros fidei catholicae defensores
atque doctores falsos facias Manichaeos; audi jam
parumper, inerudita temeritate quantum veros adjuves
Manichaeos. Hoc enim me secundo loco disputationis
meae demonstraturum esse promisi. Manichaei,
quod etiam te satis nosse indicasti, duas naturas,
unam boni, alteram mali, ex diversis atque inter se
adversis coaeternisque principiis, vanitate sacrilega
nefandi erroris inducunt. Contra quos catholica
fides, Dei tantummodo sine initio naturam praedicat,
summi scilicet atque incommutabilis boni, hoc
est, illius ineffabilis Trinitatis: a quo summo, ut dictum
est, atque incommutabili bono universam conditam
dicit esse creaturam, naturasque omnes bonas,
quamvis impares Creatori, quia ex nihilo creatas,
ideoque mutabiles: ita ut omnino nulla natura sit,
quae non aut ipse sit, aut ab ipso facta sit; ut quantacumque
aut qualiscumque natura sit, in quantum
natura est, bonum sit.</p>
          </div3>
<div3>
            <head>37.</head>
            <p>
 Quaerunt itaque a nobis, unde sit malum. Respondemus,
Ex bono, sed non summo et incommutabili
bono. Ex bonis igitur inferioribus atque mutabilibus
orta sunt mala. Quae mala licet intelligamus non esse
naturas, sed vitia naturarum: tamen simul intelligimus
ea, nisi ex aliquibus et in aliquibus naturis esse
non posse; nec aliquid esse malum, nisi a bonitate
defectum. Sed cujus defectum, nisi alicujus sine dubitatione
naturae? Quia et ipsa voluntas mala, nonnisi
alicujus voluntas est profecto naturae. Et angelus
quippe et homo naturae sunt. Non enim potest esse
<pb n="0667"/>
nullius voluntas, quando est voluntas. Et tantum valent
eadem voluntates, ut earum naturarum, quarum sunt,
faciant qualitates. Nam si quaeratur, qualis sit angelus
vel homo malae voluntatis: rectissime respondetur,
Malus; magis accipiens qualitatis nomen ex voluntate
mala, quam ex natura bona. Quoniam natura est ipsa
substantia et bonitatis et malitiae capax: bonitatis capax
est, participatione boni a quo facta est: malitiam vero
capit non participatione mali, sed privatione boni, id
est, non cum miscetur naturae quae aliquod malum
est, quia nulla natura in quantum natura est, malum
est; sed cum deficit a natura quae summum atque
incommutabile est bonum; propterea quia non de
illa, sed de nihilo facta est. Alioquin nec malam voluntatem
habere posset, nisi mutabilis esset. Mutabilis
porro natura non esset, si de Deo esset, et non ab
illo de nihilo facta esset. Quapropter bonorum auctor
est Deus, dum auctor est naturarum: quarum spontaneus
defectus a bono, non indicat a quo factae sunt,
sed unde factae sunt. Et hoc non est aliquid, quoniam
penitus nihil est; et ideo non potest auctorem habere
quod nihil est.</p>
          </div3>
<div3>
            <head>38.</head>
            <p>
 Quapropter sicut adversatur catholicae fidei
Manichaeus, hoc est, fidei veritatis veraeque pietatis,
qui bonum et malum sic inter se dicit esse contraria,
ut non naturam cum deficit a bono, dicat fieri malam,
ipsumque defectum ejus esse malum ejus, sed
potius ipsum malum dicat esse naturam, et, quod est
insanius, sine initio sempiternam; eamque appellat
corpus et spiritum; corpus videlicet unde spiritus
operetur, spiritum vero qui operetur ex corpore: ita
hunc adversarium fidei dici non potest quantum adjuvet,
qui mala ex bonis oriri negat, et in eumdem
sensum accipit quod ait Dominus, <hi>Arbor bona fructus
malos non facit:</hi> cum ille magister Deus, non utique
naturam constituat arborem, ex qua fructus de quo
loquebatur, existat; sed voluntatem seu bonam seu
malam, fructus autem opera, quae nec bona voluntatis
malae, nec mala possunt esse voluntatis bonae.
Hoc est enim quod ait, <hi>Arbor mala fructus bonos non
facit, et arbor bona fructus malos non facit <note>(Matth. VII,
18)</note>
            </hi>: tanquam diceret, Nec opera bona voluntas mala,
nec mala opera facit voluntas bona. Nam ipsarum
arborum, id est, ipsarum voluntatum si quaerantur
origines; quae occurrunt, nisi naturae, quas bonas
Deus condidit? Ac per hoc ex bonis orta sunt mala,
non ex bonis voluntatibus opera mala, sed ex bonis
naturis voluntates malae. Quid ergo sic optat audire
Manichaeus, sicut ex bonis mala esse non posse, ut
quoniam negari non potest esse mala, nihil restet
nisi ut ex malo sint, si ex bonis naturis esse non
possunt; ac sic sine initio habeant originem suam
mala naturam mali, quae sine initio semper fuerit, et
<pb n="0668"/>
sint duae naturae, una boni, altera mali? Necesse est
enim ut aut nulla sint mala, aut ex bonis naturis
sint, aut ex malis. Si dixerimus nulla esse mala,
frustra dicimus Deo, <hi>Libera nos a malo <note>(Matth. VI, 13)</note>
            </hi>.
Si autem dixerimus, non oriri mala nisi ex malis,
Manichaea pestilentia triumphabit, totumque vastabit,
et ipsius Dei tanquam mutabilem naturam malae naturae
commixtione violabit. Relinquitur ergo, ut
mala ex bonis esse fateamur: quia si hoc negaverimus,
ex malis erunt, et Manichaeis utique suffragabimur.</p>
          </div3>
<div3>
            <head>39.</head>
            <p>
 Tu itaque ubi dicis,  « Cum secundum sententiam
Evangelii, ex fructibus suis arbor debeat agnosci,
hic audiendus putetur, qui dicit bonum esse conjugium,
de quo nihil aliud quam malum prodire definit: » 
vis utique arborem bonam conjugium deputari,
de qua velut fructum malum nasci non vis hominem
contagio peccati originalis obstrictum; nec vides necesse
tibi esse adulterium constituere arborem malam,
si conjugium est arbor bona. Ac per hoc, si de
conjugio qui nascitur, conjugii fructus est, et ideo
debet esse sine vitio, ne fructus malus nascatur ex
arbore bona; sequitur ut qui de adulterio nascitur,
non debeat nasci sine vitio, ne fructus bonus nascatur
ex arbore mala: quoniam Dominus nec a bona arbore
fieri fructus malos, nec a mala bonos, divina
auctoritate definit. Ut ergo hinc exeas, quia nec de
adulterio dicis hominem nasci posse cum vitio, negabis
adulterium esse arborem malam, ne ille qui
secundum te sine vitio de adulterio nascitur, contra
definitionem Domini bonus fructus nasci de mala
arbore videatur. Nega ergo etiam conjugium esse
arborem bonam, et errasse te ut hoc diceres confitere.
Sed dicturus es, non de adulterio nasci hominem,
qui per adulterinum concubitum gignitur. Unde
igitur?  « De natura, »  inquis,  « humana, quae in
adulteris quoque Dei opus est, non ipsorum. »  Cur
ergo eodem modo non intelligis, nec de conjugio nasci
hominem, qui per concubitum gignitur conjugalem;
sed de natura similiter humana, quae in conjugibus
quoque Dei opus est, non ipsorum: atque ita bonitati
non tribui nuptiarum, quod malum nascentes
trahunt de vitio naturae; sicut non tribuitur iniquitati
adulteriorum, quod bonum nascentes trahunt de institutione
naturae? Tu autem intelligis arborem bonam,
non quam Christus intelligi voluit, id est, hominis
voluntatem bonam, sed ipsum opus Dei, id est,
hominum vel nuptias, vel naturam. Et quia bona sunt
haec opera Dei, malum inde non posse dicis existere,
quia malum fructum bona arbor non potest facere.
Ac sic adversus te ratiocinationem suam concludit
pro suo dogmate Manichaeus, quem verbis istis tuis
sic adjuvas, ut nihil magis optet audire, quam mala
ex bonis esse non posse. Hoc enim accepto, infert et
dicit tibi: Si malum esse non potest ex bono, unde
erit, nisi ex malo? Neque enim mala per se ipsa repente
auctore nullo existere potuerunt. Tu autem
dicis malum ex bono esse non posse, ne contra Evangelii
sententiam arbor bona faciat fructus malos. Remanet,
<pb n="0669"/>
inquit, ut mali natura fuerit sempiterna, quae
potuerit mala generare; quia ex bonis ea non posse
fateris existere.</p>
          </div3>
<div3>
            <head>40.</head>
            <p>
 Placetne tibi jam mutare sententiam, quam non
Manichaeis favendo, sed quid loquaris nesciendo, ad
adjuvandam Manichaeorum pestilentiam protulisti?
Quomodo enim diceret Christus, <hi>Aut facite arborem
bonam et fructum ejus bonum, aut facite arborem malam
et fructum ejus malum [Matth. XII, 33]</hi> (quandoquidem
hoc dicebat hominibus, quos ipse creaverat),
si ex ejus opere bono, quod est homo, malum non
posset existere, sicut tu sapis, arborem bonam constituens
bonum opus Dei, id est, nuptias hominum,
vel naturam; et ideo dicens, malum inde nasci non
posse, quia si ex bono malum nasci dixerimus, resistemus,
ut putas, ei qui dixit, <hi>Arbor bona fructus
malos non facit:</hi> cum scias ex angeli et hominis naturis
bonis, quas nulli parentes mali genuerant, sed
Deus summe bonus de nullis parentibus fecerat, non
fructus malos, sed ipsas malas arbores exstitisse, ex
quibus fructus nascerentur mali? Dominus autem
Jesus et Manichaeos vincit, quia unus homo, hoc est,
una natura potest utramque arborem facere; et te
vincit, quia ex natura bona potest mala arbor existere.
Ex quo falsum esse monstratur, quod in Manichaeorum
suffragium dicis,  « mala ex bonis esse non posse; » 
ut nisi ex natura mali, quam nefarius illorum error
inducit, non putentur mala esse potuisse.</p>
          </div3>
<div3>
            <head>41.</head>
            <p>
 Neque enim uno tantum loco, ubi ex Evangelio
arborem bonam commemorandam putasti, sed aliis
etiam locis disputationis tuae, ista perversitate suffragatus
es Manichaeis: sicuti est illud, ubi rursus dixisti,
 « Trahi peccatum per naturam non potest, quia
per opus Dei opus diaboli transire non sinitur. »  Ad quod
tibi ego respondeo, Quomodo in opere Dei opus diaboli
manere sinitur, si per opus Dei transire non
sinitur? Quis enim dubitet pejus esse ut illic maneat,
quam ut illinc transeat? Quaeris fortasse, quomodo
opus diaboli maneat in opere Dei. Noli alibi
quaerere, ipsum diabolum recole. Opus Dei est, natura
utique angelica: invidia vero opus est ipsius
diaboli, quod opus et processit ex illo, et manet in
illo. Vanum est igitur quod dixisti,  « Opus diaboli
per opus Dei non transire, »  ubi perspicis et manere.
Manichaeus autem quantas tibi gratias agat, itane
nondum respicis? nondum expergisceris? Laborat
enim Manichaeus, ut ostendat, ex bono Dei opere malum
oriri non posse, ut, quod ipse vult, malum nisi
ex malo esse non posse credatur. Hic tu mirabilis
ejus adjutor,  « Per opus, »  inquis,  « Dei malum
transire non sinitur: »  ut ille tota facilitate concludat,
multo minus inde oriri posse, per quod nec transire
permittitur.
</p>
          </div3>
        </div2>

<div2>
          <head>CAPUT IX.</head>
<div3>
            <head>42.</head>
            <p>
 Audi tale aliud, imo gravius,
ubi Manichaeis identidem suffragaris. « Evanuit, »  inquis,
 « originale peccatum, quia non potest mali radix in eo
<pb n="0670"/>
quod donum Dei vocas locari. »  Quod ego vide quam
manifesta veritate convincam. Nonne sensus hominis
donum Dei est? Et tamen ibi locavit inimicus ille
seminator radicem mali, quando peccatum homini
serpentina fraude persuasit <note>(Gen. III, 1-6)</note>. Nisi enim
radicem mali humanus tunc reciperet sensus, nullo
modo male suadenti accommodaretur assensus. Quid
dicam de radice omnium malorum avaritia? Et ubi
est haec, nisi in hominis anima? et quid est hominis
anima, nisi donum Dei? Quomodo ergo tu dicis, nisi
non considerando quid dicas,  « radicem mali locari non
posse in dono Dei? »  Sed Manichaeus, cui per istas
inconsideratas sententias tuas plurimum suffragaris,
quid tibi dicat attende. Si esse rationalem creaturam,
Dei donum est, et dicis locari non posse radicem mali
in dono Dei; quanto probabilius dicitur, oriri non
posse radicem mali ex dono Dei? Ac sic te suffragatore
introducit Manichaeus radicem mali ex illa quam non
a Deo creatam, sed Deo coaeternam fingit naturam
mali. Quoniam si dixeris, ex libero arbitrio naturae
bonae a Deo creatae ortam mali radicem (quod catholica
veritas dicit); illis verbis tuis te facillime superat,
ubi ais,  « radicem mali locari non posse in dono Dei: » 
quia et liberum arbitrium procul dubio est donum Dei.
Ac per hoc cum  « mali radicem in dono Dei locari non
posse »  dixisti, Manichaeo quod contra te diceret, tu dedisti.
Quia si non potest in bono locari malum, quod
tu dicis mihi; multo minus potest oriri ex bono malum,
quod ille dicit tibi. Ac sic concludet, non esse
malum nisi ex malo: ubi victor videbitur sibi, et erit
profecto, nisi et illi resistatur et tibi. Veritas ergo fidei
catholicae in his verbis vestris ideo vincit Manichaeum,
quia vincit et te ipsum. Nam si te non vinceret
dicentem,  « non posse in dono Dei locari radicem
mali; »  multo minus Manichaeum posset vincere dicentem,
non posse ex dono Dei oriri radicem mali. Sed
ut vincat ambos, nec aliunde oriri, nec alicubi esse
posse dicit radicem mali, nisi ex natura et in natura
rationali; cui esse naturam rationalem non est nisi
donum Dei: sed quoniam a summo atque incommutabili
bono de nihilo facta est, ut esset, quamvis mutabile,
tamen bonum; deficere a bono a quo facta est,
hoc est ex illa, vel in illa radix mali: quia nihil est
aliud malum, nisi privatio boni.</p>
          </div3>
<div3>
            <head>43.</head>
            <p>
 Jam porro ubi dicis,  « Rerum ratio non sinit ut de
bono malum et de justo iniquum aliquid proferatur; » 
prorsus Manichaeorum verba dicis. Hoc enim asserunt,
non posse malum proferri nisi de malo; et ibi
tota eorum nefanda secta consistit, quia prius contendunt
malum proferri non posse de bono. Quod si
eis te auctore concesserimus, nihil nobis penitus remanebit,
unde illorum nefaria dogmata redarguere
valeamus. Hoc est autem, Iniquum de justo; quod est,
Malum de bono. Catholica igitur fides, ut et tibi et
illis resistat, hoc dicit, non prolatum esse malum nisi
de bono, et iniquum nisi de justo. Quia prius angelus
et homo, de quibus ista prolata sunt, boni erant utique
<pb n="0671"/>
et justi. Non igitur resistimus Manichaeis nisi et
a te obtineamus, non esse mala orta nisi ex bonis:
nec ea mala substantias esse, sed substantiarum vitia
creatarum, quibus deficiunt a bono quoniam mutabiles
sunt, eo quod ex nihilo factae sunt. Haec est doctrinae
catholicae sanitas, qua Manichaeae pestilentiae
virus expellitur.</p>
          </div3>
<div3>
            <head>44.</head>
            <p>
 Unde ille doctor meus, tui etiam mali doctoris
ore laudatus Ambrosius, in eo libro quem de Isaac
et Anima scripsit:  « Quid ergo est, »  inquit,  « malitia, nisi
boni indigentia? »  Et iterum ait:  « Ex bonis igitur mala
orta sunt. Non enim sunt mala, nisi quae privantur bonis:
per mala tamen factum est ut bona eminerent.
Ergo indigentia boni, radix malitiae est »  <note>(Cap. 7)</note>. Vides
quam vera catholicae fidei ratione redarguat beatus
Ambrosius Manichaeos? Vides quemadmodum eos,
quamvis in eadem disputatione non nominaverit, tamen
ista sententiarum veritate ac brevitate convicerit?
Ecce cui homini Dei propter originale peccatum,
quod catholicus catholice asseruit, objicis nomine
Manichaeorum instinctu maledici furoris opprobrium,
qui contra suffragium, quod eis tu praestas, tam invictum
ad eos debellandos catholicis disputatoribus
praebet auxilium. Ille quippe adversus Manichaeos clamat,
 « Ex bonis mala orta sunt: »  et adversus eum pro
Manichaeis tu reclamas,  « Necesse est malum esse, ex quo
et per quod malus fructus apparuit; »  et,  « Per opus Dei
opus diaboli transire non sinitur; »  et,  « In dono Dei radix
mali locari non potest; »  et,  « Rerum ratio non sinit ut de
bono malum, ac de justo iniquum aliquid proferatur. » 
Haec clamas pro Manichaeis contra vocem catholicae
veritatis per sacerdotem Dei prolatam; ut si tu audiaris,
Manichaei vincant, dicentes, ut alia taceam,
 « Si rerum ratio non sinit ut de bono malum aliquid
proferatur; »  non ergo ex bonis, sicut dicit Ambrosius,
sed, sicut nos dicimus, ex mali natura orta
<pb n="0672"/>
sunt mala. Ecce in quantam voraginem decidisti male
intelligendo Dominum dicentem, <hi>Arbor bona fructus
malos non facit:</hi> cum hoc non sit dictum de natura,
vel de nuptiis, quas instituit Deus, sed de voluntate
hominis bona, a qua non fiunt opera mala.</p>
          </div3>
<div3>
            <head>45.</head>
            <p>
 Sed ne forte vel tu, vel quispiam dicat, Quomodo
de arbore quam facit homo, id est, voluntate
bona non fiunt fructus mali; et de natura quam facit
Deus, ipsa quae faciat fructus malos, nascitur arbor
mala: quasi aliquid melius faciat homo, unde non
possit malus fructus existere; quam est illud quod
facit Deus, unde possit mala arbor existere? ne quis
ergo sic erret, audiat diligenter Ambrosium dicentem,
 « Quid est malitia, nisi boni indigentia? Non enim
sunt mala nisi quae privantur bonis; quia indigentia
boni, radix malitiae est. »  Et hinc intelligat ideo esse
arborem malam, voluntatem malam; quia defectus est
a summo bono, ubi bonum creatum bono creante privatur,
ut sit in eo radix mali nihil aliud quam indigentia
boni. Arbor autem bona ideo est voluntas bona,
quia per ipsam convertitur homo ad summum atque
incommutabile bonum, et impletur bono, ut faciat
fructum bonum. Ac per hoc Deus auctor est omnium
bonorum, hoc est et naturae bonae, et voluntatis
bonae, quam nisi Deus in illo operetur, non facit
homo: quia praeparatur voluntas a Domino <note>(Prov. VIII,
sec. LXX)</note>.</p>
          </div3>
<div3>
            <head>46.</head>
            <p>
 Sed jam ordinem dispositionis meae video postulare,
ut faciam Deo donante, quod tertio loco me
facturum esse promisi, hoc est, ut catholicorum, qui
fuerunt ante nos, episcoporum sententiis, quascumque
rebus de quibus agitur congruentes potuero reperire,
vitreas argutias tuas, et fragilia, quibus tibi
multum videris acutus et nitidus, argumenta confringam.
Quod ab alio aggrediemur exordio, hic istius libri
prolixitate conclusa.
</p>
          </div3>
        </div2>
      </div1>

<div1>
        <head> <hi>LIBER SECUNDUS.</hi> </head>

<pb n="0671"/>
<p>Pelagianorum contra originale peccatum argumenta quinque convellit auctoritate ac sententiis catholicorum doctorum
qui ante in Ecclesia claruerunt, episcoporum scilicet illustrium decem, Irenaei, Cypriani, Reticii, Olympii, Hilarii, Gregorii
Nazianzeni, Ambrosii, Basilii, Joannis Constantinopolitani, et Innocentii; necnon presbyteri Hieronymi, viri sancti
ac pereruditi.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 Nunc jam mihi aggrediendum
est, quod tertio loco posui dispositionis meae, ut
sententiis episcoporum, qui Scripturas sanctas ingenti
gloria tractaverunt, tua, Juliane, Domino adjuvante,
machinamenta subvertam. Non ut eos ostendam
secundum catholicam fidem de originali sensisse
peccato; hoc enim jam in primis hujus operis partibus
feci, ut inde monstrarem, quot et quantis viris,
Ecclesiae sanctis clarisque doctoribus, Manichaeorum
crimen impingas; et cum me cupis apud imperitorum
decolorare judicia, eos qui catholicam fidem contra
haereticos defenderunt, haeresis nefariae nomine accuses.
Sed nunc argumenta ipsa vestra, quibus agitis ne
hominum prima nativitas originali peccato credatur
obstricta, eloquiis sunt redarguenda sanctorum. Quos
<pb n="0672"/>
oportet ut populi christiani vestris profanis novitatibus
anteponant, eisque potius eligant adhaerere quam
vobis.</p>
          </div3>
<div3>
            <head>2.</head>
            <p>
 Haec sunt certe velut capita argumentorum
quasi formidanda vestrorum, quibus terretis infirmos,
et minus quam contra vos expedit, sacris Litteris
eruditos. Dicitis enim,  « Nos asserendo originale
peccatum, diabolum dicere hominum nascentium
conditorem, damnare nuptias, negare in Baptismo
dimitti universa peccata, Deum crimine iniquitatis
arguere, desperationem perfectionis ingerere. »  Haec
quippe omnia consequentia esse contenditis, si credamus
nasci parvulos peccato primi hominis obligatos,
et ob hoc esse sub diabolo, nisi renascantur in
Christo. « Diabolus enim creat, »  dicitis  « si ex hoc
<pb n="0673"/>
vulnere creantur, quod diabolus naturae, quae primum
condita est, inflixit humanae: et damnantur nuptiae,
si aliquid unde damnabiles generantur, habere creduntur:
nec omnia peccata dimittuntur in Baptismo,
si aliquod in baptizatis conjugibus remanet malum,
ex quo generentur mali. Quemadmodum autem non
est iniquus Deus, qui cum baptizatis remittat peccata
propria, parvulum damnat, quia cum ab illo
crearetur, nesciens nec volens etiam ex illis parentibus,
quibus remissa fuerant, traxit aliena? Nec virtus,
cui vitiositas intelligitur esse contraria, posse
creditur perfici; quia ingenerata vitia incredibile
est posse consumi: quae jam nec vitia deputanda
sunt. Non enim peccat, qui non potest aliud esse
quam creatus est. » </p>
          </div3>
<div3>
            <head>3.</head>
            <p>
 Haec si fideli diligentia quaereretis, nec ea quae
catholicae fidei veritate atque antiquitate fundata sunt
infideli oppugnaretis audacia; in ea quae abscondita
sunt sapientibus et prudentibus, et revelata sunt parvulis <note>(Matth. XI, 25)</note>,
nutriti Christi gratia veniretis.
Multa enim multitudo dulcedinis Domini, quam profecto
non invidit, et tamen abscondit timentibus eum,
perfecit autem sperantibus, non in se ipsis, sed in eo <note>(Psal. XXX, 20)</note>.
Nos ergo dicimus quod ea fides habet,
de qua scriptum est, <hi>Nisi credideritis, non intelligetis <note>(Isai VII, 9, sec. LXX)</note>
            </hi>:
nec diabolum, sed
Deum verum et vere bonum, esse hominum conditorem,
munda etiam de immundis ineffabiliter operantem;
quamvis hominum nemo mundus nascatur,
et ideo donec mundetur Spiritu sancto, sub spiritu
immundo esse cogatur. Nec quantamcumque immunditiam
naturarum, ullum crimen esse nuptiarum:
bonum quippe discernitur proprium nuptiarum a
quolibet vitio naturarum. Nec ullius reatum remanere
peccati, qui non ea quae in Christo fit regeneratione
solvatur; quamvis infirmitas restet, contra
quam in se ipso constitutam regeneratus si proficit
pugnet. Nec iniquus est Deus, cum peccatis sive originalibus
sive propriis digna retribuit: magisque iniquus
aut infirmus ostenditur, si <hi>jugum grave super
filios Adam, a die,</hi> sicut scriptum est, <hi>nativitatis eorum
usque in diem sepulturae in matrem omnium <note>(Eccli. XL, 1)</note>
            </hi>,
sub quo jugo imago ejus atteritur, aut
ipse nullo vel originali vel proprio praecedente peccato,
aut quilibet alius ipso imponit invito. Nec perfectio
est desperanda virtutis, per ejus gratiam, qui ex
origine vitiatam mutare potest et sanare naturam.
</p>
          </div3>
        </div2>

<div2>
          <head>CAPUT II.</head>
<div3>
            <head>4.</head>
            <p>
 Aggrediar igitur implere pollicitationem
meam. Nec ista quinque argumenta vestra,
ex quibus cuncta connectitis, quae in hac quaestione
adversus catholicam fidem multipliciter disputatis,
singillatim testimoniis sanctorum refutanda suscipiam:
sed quantum potuerit eorum percuti et dejici,
etiam cum a me de litteris catholicorum episcoporum
singula proferentur, tantum percutietur atque dejicietur,
sive unum eorum, sive duo, sive plura, sive
omnia, sicut valuerit quod proferetur. Veluti est illud
<pb n="0674"/>
in libro quem de Arca Noe conscripsit beatus
Ambrosius,  « Per unum, »  inquit,  « Dominum Jesum
salus ventura nationibus declaratur, qui solus
non potuit justus esse, cum generatio omnis erraret,
nisi natus ex virgine generationis obnoxiae privilegio
minime teneretur. <hi>Ecce,</hi> inquit, <hi>in iniquitatibus
conceptus sum, et in delictis peperit me mater
mea <note>(Psal. L, 7)</note>
            </hi>, dicit is qui justus prae caeteris putabatur.
Quem igitur jam justum dixerim, nisi horum
liberum vinculorum, quem naturae communis vincula
non teneant? Omnes sub peccato, ab Adam in
omnes regnabat mors. Veniat solus justus in conspectu
Dei, de quo jam non cum exceptione dicatur, <hi>Non peccavit in labiis suis 
 <note>(Job I, 22)</note>
            </hi>; sed, <hi>Peccatum
non fecit</hi> »  <note>(I Petr. II, 22)</note>. Huic dic, si audes, quod
diabolum fecerit hominum conditorem, qui utriusque
sexus commixtione nascuntur; quandoquidem
solum Christum, quia sit natus ex virgine, a vinculis
obnoxiae generationis excepit, omnibus caeteris ex
Adam sub peccati obligatione nascentibus; quod utique
peccatum diabolus seminavit. Hunc damnatorem
redargue nuptiarum, qui sine peccato natum solum
dicit virginis filium. Istum negatorem percipiendae
 criminare virtutis, qui asserit ingenerari vitia
generi humano in ipso conceptionis exordio. Et dic
ei, quod adversus me in primo tuo volumine videris
tibi satis apte acuteque dixisse,  « Nec peccare eos
omnino, qui peccare dicuntur: siquidem a quocumque
creati sunt, secundum id quod creati sunt, necesse
habent vivere, nec suae repugnare naturae. » 
Haec omnia dic Ambrosio, sive de Ambrosio, quae
mihi tam superbe, tam contumeliose, tam procaciter
et petulanter objectas. <note>(Nam his verbis suis infamare
etiam Baptismatis sacramentum, quod in eo plena
non fiat remissio peccatorum; et iniquum Deum facere,
qui peccata in filiis damnat aliena, quae in parentibus
relaxavit; fortasse non potest dici: quoniam
cum haec loqueretur, non de baptizatorum propagine
loquebatur.)</note> Porro si sanctus Ambrosius non ex his
erat, qui diabolum faciunt hominum creatorem, vel
nuptias damnant, vel incapacem virtutis naturam opinantur
humanam; sed ex his potius, qui Deum summum
ac summe bonum totius hominis, id est, totius
animae totiusque corporis agnoscunt et confitentur
auctorem, et honorant in sui gradus bonitate conjugia,
nec hominem perfecte justificari posse desperant:
haec interim tria vestra argumenta tanti illius
<pb n="0675"/>
viri auctoritate subversa sunt, nec ulterius objicienda
sunt nobis, qui de originali peccato ea dicimus, quae
dixit ille, qui neque hominis creationem diabolo attribuit,
neque nuptias condemnavit, neque justitiae
perfectionem in natura hominis desperavit.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 De duobus vero residuis argumentis
vestris, quae ad Baptismum pertinent, mox videbimus
quid ille vir senserit, et quomodo vos ingenti
mole auctoritatis obtriverit. Dicit enim in libro
contra Novatianos:  « Omnes homines sub peccato
nascimur, quorum ipse ortus in vitio est, sicut habes
lectum, dicente David, <hi>Ecce enim in iniquitalibus
conceptus sum, et in delictis peperit me mater mea.</hi> Ideo
Pauli caro corpus mortis erat, sicut ipse ait, <hi>Quis
me liberabit de corpore mortis hujus <note>(Rom. VII, 24)</note>
            </hi>?
Christi autem caro damnavit peccatum, quod nascendo
non sensit, quod moriendo crucifixit; ut in carne
nostra esset justificatio per gratiam, ubi erat ante
colluvio per culpam »  <note>(Lib. 1 de Poenit., cap. 3)</note>. Hic
sane omnia simul vestra argumenta subversa sunt.
Si enim omnes homines sub peccato nascimur, quorum
ipse ortus in vitio est: cur mihi ex hoc objicis,
quod dicam diabolum hominum creatorem, cum hoc
dicere me videas, quod ille dixit, qui hominum creatorem
diabolum esse non dixit? Si quoniam hominis
ortus in vitio est, ideo dicit David, <hi>Ecce enim in iniquitalibus
conceptus sum, et in delictis peperit me mater
mea;</hi> nec accusat vox ista nuptiate consortium,
sed originale peccatum: cur me damnatorem dicis
esse nuptiarum, quod dicere non audebis Ambrosium?
Si quoniam omnes homines sub peccato nascimur,
et ipse ortus noster in vitio est, ideo Pauli caro corpus
mortis erat, sicut ipse ait, <hi>Quis me liberabit de
corpore mortis hujus?</hi> jam tandem perspicis etiam se
ipsum in his suis verbis voluisse intelligi Apostolum?
Ipsius ergo interior homo cum condelectaretur legi
Dei, videbat aliam legem in membris suis repugnantem
legi mentis suae, et propterea carnem suam corpus
mortis esse dicebat. In ipsius ergo carne non habitabat
bonum, propter quod non quod volebat, faciebat
bonum; sed malum quod oderat, hoc agebat <note>(Rom. VII, 15-24)</note>.
En tota vestra causa impulsa, prostrata,
contrita, et sicut pulvis quem projicit ventus a
facie terrae <note>(Psal. I, 4)</note>, sic a cordibus eorum quos decipere
coeperatis, si haec voluerint deposito studio
contentionis cogitare, projecta est. Numquid enim
Paulus apostolus non erat baptizatus? aut aliquid ei
vel originalium, vel propriorum, vel ignorantiae, vel
scientiae remissum non fuerat peccatorum? Unde ergo
talia loquebatur, nisi quia id quod dixi in libro meo,
cui te respondisse gloriaris, omnino verum est? Lex
quippe ista peccati, quae in membris est corporis
mortis hujus, et remissa est regeneratione spirituali,
et manet in carne mortali: remissa scilicet,
quia reatus ejus solutus est Sacramento, quo renascuntur
fideles; manet autem, quia operatur desideria,
contra quae dimicant et fideles. Hoc est omnino
<pb n="0676"/>
quod funditus subruit haeresim vestram. Quod usque
adeo videtis et timetis, ut non aliter ex his apostolicis
vocibus exire conemini, nisi quanta potestis contentione
asseveretis, non illic ipsius Apostoli accipiendam
esse personam, sed adhuc sub lege, nondum
sub gratia positi cujuspiam Judaei, contra quem suae
malae conversationis consuetudo pugnaret: quasi vis
ipsa consuetudinis deponatur in Baptismo, et non adversus
eam confligant etiam baptizati, tanto fortius
atque vehementius, quanto magis placere student
oculis ejus, cujus gratia adjuvantur, ne in tali certamine
superentur. Quod si attente sine pervicacia considerare
voluisses, profecto in ipsa etiam vi consuetudinis
invenires, quomodo concupiscentia remittatur
in reatu, et maneat in actu. Neque enim nihil in homine
agitur, quando concupiscentiarum suarum,
etiam quibus non consentit, stimulis inquietatur. Sed
tamen non propter vim consuetudinis appellabat carnem
suam corpus mortis Apostolus; sed propter
quod rectissime intellexit Ambrosius, quia omnes sub
peccato nascimur, et ipse ortus in vitio est. Hujus
vitii reatum jam sibi in Baptismate fuisse dimissum
dubitare non poterat, sed contra ejus inquietudinem
pugnans, primum ab eo vinci subjugarique metuebat;
deinde licet invicte, non diu pugnare, sed hostem non
habere malebat, quando dicebat, <hi>Miser ego homo,
quis me liberabit de corpore mortis hujus? Gratia Dei
per Jesum Christum Dominum nostrum <note>(Rom. VII,
24 et 25)</note>
            </hi>: sciens ejus gratia nos sanari ab isto concupiscentiali
motu, qui nos ab ejus originali reatu spirituali
regeneratione sanavit. Hoc bellum quod in nobis
ipsis adversum nos ipsos gerendum suscepimus, experiuntur
in se, neque negare possunt, libidinis acerrimi
expugnatores, non impudentissimi laudatores.</p>
          </div3>
<div3>
            <head>6.</head>
            <p>
 Denique dicit etiam victoriosissimus Cyprianus
in epistola sua de Oratione dominica:  « Fieri autem
petimus voluntatem Dei in coelo et in terra: quod
utrumque ad consummationem nostrae incolumitatis
pertinet et salutis. Nam cum corpus e terra, et spiritum
possideamus e coelo, ipsi terra et coelum sumus,
et in utroque, id est in corpore et in spiritu, ut Dei
voluntas fiat oramus. Est enim inter carnem et spiritum
colluctatio, et discordantibus adversus se invicem
quotidiana congressio, ut non quae volumus ipsa
faciamus; dum spiritus coelestia et divina quaerit, caro
terrena et saecularia concupiscit. Et ideo petimus inter
duo ista ope et auxilio Dei concordiam fieri, ut
dum et in spiritu et in carne voluntas Dei geritur,
quae per eum renata est anima servetur. Quod aperte
atque manifeste apostolus Paulus sua voce declarat: <hi>Caro,</hi> 
 inquit, <hi>concupiscit adversus spiritum, et spiritus
adversus carnem: haec enim invicem adversantur sibi;
ut non quae vultis illa faciatis</hi> »  <note>(Galat. V, 17)</note>. Vide
quemadmodum instruat baptizatum populum doctor
egregius: (quod ad baptizatum enim pertineat oratio
dominica, quis christianus ignoret?) ut humanam
<pb n="0677"/>
incolumitatem salutemque naturae in hoc esse intelligant
constitutam, non ut caro et spiritus, tanquam
inter se naturaliter inimica, sicut Manichaeus desipit,
separentur; sed potius tanquam ex vitio discordiae
sanata concordent. Hoc est enim liberari a corpore
mortis hujus, ut vitae fiat, quod modo corpus est
mortis, ipsa in eo morte moriente; fine discordiae,
non naturae. Unde dicetur etiam illud, <hi>Ubi est, mors,
contentio tua <note>(I Cor. XV, 55)</note>
            </hi>? Quod non in hac vita
perfici, idem quoque testis est Martyr in epistola de
Mortalitate, ubi apostolum Paulum propterea dicit <hi>concupiscere dissolvi et esse cum Christo, ut nullis jam
fieret peccatis et vitiis carnis obnoxius.</hi> 
 Quam vero vigilanter
adversus illud dogma vestrum, quo in vestra
virtute confiditis, hoc in Oratione dominica exponit?
Sic enim docet, <hi>petendum id potius a Domino, quam
de propriis viribus praesumendum, ut inter carnem ac
spiritum non humana virtus, sed gratia faciat divina
concordiam:</hi> consonans omnino Apostolo dicenti, <hi>Quis me liberabit de corpore mortis hujus? Gratia Dei
per Jesum Christum Dominum nostrum.</hi> </p>
          </div3>
<div3>
            <head>7.</head>
            <p>
 His et sanctus Gregorius attestatur dicens: <hi>Anima namque cum in laboribus fuerit et in angustiis,
cum hostiliter urgetur a carne, tunc ad Deum refugit,
et cognoscit unde debeat auxilium poscere.</hi> 
 Ac ne quisquam
in his verbis episcopi Gregorii hostiliter urgentem
 carnem, tanquam ex contraria natura mali,
secundum Manichaeorum insaniam suspicetur; etiam
ipse vide quemadmodum suis fratribus et condoctoribus
concinat, docens non ob aliud adversus carnem
spiritum concupiscere, nisi ut suo utrumque revocetur
auctori post gravissimum in hac vita rei utriusque
conflictum, in quo laborat omnium vita sanctorum.
In libro quippe Apologetico:  « Illorum vero, »  inquit,
 « verberum nondum facio mentionem, quibus intra
nosmetipsos propriis vitiis ac passionibus impugnamur,
et die noctuque ignitis stimulis corporis humilitatis
hujus et corporis mortis urgemur, nunc latenter,
nunc etiam palam provocantibus ubique et irritantibus
rerum visibilium illecebris, luto hoc faecis
cui inhaesimus, coeni sui fetorem venis capacioribus
exhalante; sed et lege peccati, quae est in membris
nostris, legi spiritus repugnante; dum imaginem regiam,
quae intra nos est, captivam ducere studet:
ut spoliis ejus cedat, quidquid illud est quod in nos
beneficio divinae ac primae illius conditionis influxit:
unde vix aliquis fortasse longa se et districta regens
philosophia, et paulatim nobilitatem animae suae recolens,
naturam lucis quae in se est humili huic et
tenebroso luto conjuncta, revocet ac reflectat ad
Deum: vel si certe propitio Deo agat, utrumque pariter
revocabit; si tamen longa et assidua meditatione
insuescat sursum semper aspicere, et deorsum
male trahentem ac degravantem materiam sibimet
astrictam frenis arctioribus sublevare »  ( <hi>In Apologetico
<pb n="0678"/>
primo de sua fuga</hi> ). Agnosce, fili Juliane, consonas
catholicas voces, et ab eis desine dissonare. Cum
dicit beatus Gregorius, <hi>Intra nosmetipsos propriis vitiis
ac passionibus impugnamur, et die noctuque ignitis
stimulis corporis humilitatis hujus et corporis mortis
urgemur;</hi> baptizatus loquitur, de baptizatis loquitur.
Cum dicit, <hi>lege peccati quae est in membris nostris
legi spiritus repugnante;</hi> baptizatus loquitur, de
baptizatis loquitur. Christianorum est ista pugna fidelium,
non infidelium Judaeorum. Crede, si non pugnas;
agnosce, si pugnas, et ista pugna rebellem
quoque superbiam Pelagiani erroris expugna. Jamne
discernis, jamne perspicis, jamne resipiscis, et in
Baptismate fieri omnium remissionem peccatorum,
et cum baptizatis quasi civile bellum interiorum remanere
vitiorum? Non enim talia sunt vitia, quae
jam peccata dicenda sint, si ad illicita opera spiritum
concupiscentia non trahat et concipiat pariatque
peccatum. Nec tamen extra nos sunt, quibus vincendis,
cum in hoc certamine proficienter laboramus,
instandum est; nostra sunt, passiones sunt, vitia
sunt, frenanda, cohibenda, sananda sunt: sed dum
curantur infesta sunt. Et si nobis ad meliora proficientibus,
magis magisque minuuntur; tamen dum
hic vivitur, esse non desinunt. Discedente hinc anima
pia peribunt, in resurgente corpore non redibunt.
</p>
          </div3>
        </div2>

<div2>
          <head>CAPUT. IV.</head>
<div3>
            <head>8.</head>
            <p>
 Ergo ad beatum redeamus Ambrosium. <hi>Etiam Pauli caro,</hi> 
 inquit, <hi>corpus mortis
erat, sicut ipse ait,  « Quis me liberabit de corpore mortis
hujus?</hi> »  Ita intellexit Ambrosius, ita Cyprianus, ita
Gregorius, ut de aliis interim taceam simili praeditis
auctoritate doctoribus. Huic morti dicetur in fine, <hi>Ubi est, mors, contentio tua?</hi> 
 Sed regeneratorum est
haec gratia, non generatorum. <hi>Christi enim caro,</hi> quod
adjungit Ambrosius, <hi>damnant peccatum, quod nascendo
non sensit, quod moriendo crucifixit:</hi> nascendo
non sensit in se, moriendo crucifixit in nobis. Lex
itaque peccati repugnans legi mentis, quae in tanti
quoque apostoli membris erat, remittitur in Baptismate,
non finitur. Ex hac lege carnis repugnante legi
mentis nihil Christi corpus attraxit; quia non ex illa
Virgo concepit. Ex hac lege carnis repugnante legi
mentis eamdem legem prima nativitate nemo non
traxit; quia nisi ex illa mulier nulla concepit. Et
ideo venerandus Hilarius, ex peccato esse omnem
carnem non cunctatus est dicere <note>(Supra, lib. 1, n. 9)</note>:
sed numquid ideo negavit ex Deo? Quomodo dicimus,
et ex carne carnem, et ex homine carnem;
numquid etiam sic negamus ex Deo? Ergo et ex
Deo, quia creat; et ex homine, quia generat; et ex
peccato, quia vitiat. Sed Deus qui genuit Filium sibi
coaeternum, quod in principio Verbum erat, per quod
creavit omne quod non erat, etiam ipsum creavit hominem
sine vitio, non ex semine hominis per virginem
<pb n="0679"/>
natum, in quo regenerat hominem generatum,
sanatque vitiatum, a reatu statim, ab infirmitate
paulatim. Contra quam regeneratus, si jam ratione
utitur, illo spectante atque adjuvante velut in agone
confligit: quia virtus in infirmitate perficitur <note>(I Cor.
XII, 9)</note>, dum contra hoc nostrum quod a justitia deficit,
illo nostro quod ad justitiam proficit dimicatur;
ut vincente profectu totum surgat in melius, non
vincente defectu totum vergat in pejus. Parvulus vero,
in quo adhuc rationis nullus est usus, voluntate
quidem propria nec in bono est, nec in malo; quia
nullam in alterutrum cogitationem versat, sed
utrumque in illo consopitum vacat, et bonum naturale
rationis, et malum originale peccati: sed annis
accedentibus, evigilante ratione, venit mandatum, et
reviviscit peccatum: quod adversus crescentem cum
pugnare coeperit, tunc apparebit quid in infante latuerit,
et aut vincit, et damnabitur; aut vincitur, et
sanabitur. Non tamen ideo malum hoc nihil nocuisset,
etiamsi priusquam in illo apparere coepisset, parvulus
hac exisset e vita: quia reatus ejusdem mali, non
quo reum malum est, sed quo reum facit in quo est,
sicut generatione contrahitur, ita nisi regeneratione
non solvitur. Hoc est propter quod parvuli baptizantur,
ut non solum regni Christi fruantur bono, verum
et a malo regni mortis eruantur. Neque hoc
fieri potest, nisi per eum, qui <hi>peccatum sua carne damnavit</hi>,
 <hi>quod nascendo non sensit, quod moriendo
crucifixit; ut in carne nostra esset justificatio per gratiam,
ubi erat ante colluvio per culpam.</hi> </p>
          </div3>
<div3>
            <head>9.</head>
            <p>
 His itaque beati Ambrosii verbis, nec diabolus
bonitate hominem creavit, sed hominem malignitate
vitiavit: nec concupiscentiae malum nuptiarum abstulit
bonum: nec in Baptismatis sacramento peccati
alicujus reatus relinquitur insolutus: nec injustus
est Deus, qui eum damnat lege justitiae, qui
peccati lege fit reus, etiamsi ex illa natus est, quae
parentem ejus propterea jam reum facere non potest,
quia renatus est. Virtus porro, quae in infirmitate
perficitur, quare, si haec vera sunt, desperanda
est; cum per carnem Christi, quae damnat
peccatum quod nascendo non sensit, quod moriendo
crucifixit, fiat etiam in carne nostra justificatio per
gratiam, in qua erat ante colluvio per culpam? Ac
per hoc quinque ista vestra, in quibus maxime terretis
homines, argumenta, nec alios poterunt perturbare,
nec vos, si credatis Ambrosio, Cypriano,
Gregorio, aliisque catholicis sanctis clarisque doctoribus,
imo vero etiam vobis ipsis, legem peccati,
quae inest hominis membris repugnans legi mentis,
<pb n="0680"/>
qua caro concupiscit adversum spiritum, etiam baptizatis
sanctis ingerere pugnandi necessitatem, contra
quid nisi contra malum? non substantiam, sed
substantiae vitium, Dei gratia nos regenerante non
imputandum, Dei gratia juvante frenandum, Dei
gratia remunerante sanandum?
</p>
          </div3>
        </div2>

<div2>
          <head>CAPUT V.</head>
<div3>
            <head>10.</head>
            <p>
 Sed ne forte dicas, contra hoc
potius pugnare baptizatos, quod sibi ipsi prioris vitae
mala consuetudine fecerunt, non contra id cum quo
nati sunt: quanquam si hoc dicis, jam procul dubio
cernis atque concedis, esse in homine aliquid mali,
quod non ipsum, sed reatus qui ex illo contractus
fuerat, auferatur in Baptismo: tamen quia parum
est ad hujus quaestionis absolutionem, nisi nobis ex
peccato primi hominis ingeneratum esse monstretur,
audi quid inde in alio loco expressius dicat sanctus
Ambrosius in expositione Evangelii secundum Lucam,
cum diversis modis, ab una tamen regula fidei non
abhorrentibus, tractaret illum locum, ubi Dominus
ait, in una domo dividi tres adversus duos, et duos
adversus tres <note>(Luc. XII, 52)</note>. « Possunt etiam videri, » 
inquit,  « caro atque anima ab odore, tactu,
gustuque luxuriae separatae in una domo se adversus
incursantia vitia dividentes, subjicientes se legi Dei,
removentes se a lege peccati: quorum licet dissensio
per praevaricationem primi hominis in naturam verterit,
ut nequaquam sibi paribus ad virtutem studiis
convenirent, tamen per crucem Domini Salvatoris,
tam inimicitiis quam etiam mandatorum lege vacuatis,
in societatis concordiam congruerunt, posteaquam
Christus e coelo pax nostra descendens fecit utraque
unum »  <note>(Ephes. II, 14)</note>. Rursus in eodem opere, cum
de spirituali atque incorruptibili loqueretur cibo:
 « Etenim ratio cibus mentis est, »  inquit,  « praeclaraque
 alimonia suavitatis, quae membra non oneret,
neque in naturae pudenda, sed ornamenta convertat,
cum libidinum volutabrum commutatur in
Dei templum, diversoriumque vitiorum sacrarium
incipit esse virtutum. Quod utique tunc facit, cum
caro in naturam regressa vigoris sui agnoscit altricem,
atque ausu deposito contumaciae, moderantis
animae conjugatur arbitrio: qualis fuit cum inhabitanda
paradisi secreta suscepit, antequam veneno
pestiferi serpentis infecta sacrilegam famem sciret,
divinorumque memoriam praeceptorum animae sensibus
<pb n="0681"/>
inhaerentem edacitatis studio praeteriret. Hinc
peccatum manasse proditur, tanquam corpore animaque
genitoribus, dum corporis natura tentatur, anima
male sanae compatitur. Quae si appetentiam corporis
refrenasset, in ipso ortu esset exstincta origo peccati;
quam velut virilis infusam corporis motu male feta
anima, etiam sui vigore corrupto, alienis gravis oneribus
parturivit »  <note>(In Lucam, lib. 7, nn. 141, 142)</note>.</p>
          </div3>
<div3>
            <head>11.</head>
            <p>
 Hic certe apertissime atque satiatissime ille tam
excellenter tui doctoris ore laudatus doctor Ambrosius
declaravit, et quid esset, et unde esset originale
peccatum, et unde contigerit illa prima confusio, quae
inobedientia carnis fuit dissentientis ab anima, quam
discordiam sanat Dei gratia per Jesum Christum Dominum
nostrum. Vides unde caro concupiscat adversus
spiritum, vides unde sit lex in membris repugnans
legi mentis. Vides vertisse in naturam, animae
carnisque discordiam, et per has inimicitias nobis
abundare miserias, non nisi Dei misericordia finiendas.
Noli jam mihi adversari: nam si adhuc facis, cui
vel quibus simul adverseris, advertis. « Me »  nempe
 « dixisti nihil magis laborare, quam ut non intelligar. » 
Et in quibusdam locis sensus meos ad tuum
potius interpretaris arbitrium, abutens tardiusculis
cordibus hominum, qui te non intelligunt tacere potius
noluisse, quam respondere potuisse uni meo, quatuor
voluminibus tuis. Ecce fundit eloquentiae lucidum
ac perspicuum flumen Ambrosius: non est ubi haereat
lector, ubi caliget auditor. Manifestissime dicit
Apostolum ideo dixisse, <hi>Quis me liberabit de corpore
mortis hujus?</hi> quia omnes sub peccato nascimur, et
ipse ortus in vitio est. Manifestissime dicit, Dominum
Christum propterea fuisse sine peccato, quod natus
ex virgine vinculis obnoxiae generationis naturaeque
communis minime teneretur, et damnasse peccatum
quod nascendo non sensit. Apertissime dicit, quod
dissensio carnis et animae per praevaricationem primi
hominis in naturam verterit. Apertissime dicit, carnem
libidinum volutabrum diversoriumque vitiorum
tunc mutari in Dei templum sacrariumque virtutum,
cum in naturam regressa vigoris sui agnoscit altricem,
atque ausu deposito contumaciae, moderantis animae
conjugatur arbitrio: qualis fuit cum inhabitanda paradisi
secreta suscepit, antequam esset veneno pestiferi
serpentis infecta. Quid adhuc adversus me quos
libros moliaris, inquiris? Illum aspice, adversus illum
aliquid aude, qui haeresis vestrae venenis antequam
nascerentur, occurrit, et unde possent expelli,
haec antidota praeparavit. Quae si satis non sunt, adhuc
audi.</p>
          </div3>
<div3>
            <head>12.</head>
            <p>
 In libro de Isaac et Anima idem dicit:  « Bonus
ergo rector malos equos restringit et revocat, bonos
incitat. Boni equi sunt quatuor, prudentia, temperantia,
<pb n="0682"/>
fortitudo, justitia: mali equi, iracundia, concupiscentia,
timor, iniquitas »  <note>(Cap. 8)</note>. Numquid ait,
Bonus rector bonos equos habet, malos non habet?
Sed ait,  « Bonos incitat, malos restringit et revocat. » 
Unde isti sunt equi? Nempe si eos substantias dicimus
vel putamus, Manichaeorum favemus vel haeremus
insaniae: quod ut absit a nobis, catholice istos
equos intelligimus vitia nostra, quae legi mentis ex
lege peccati resistunt. Non a nobis haec vitia separata,
alicubi alibi erunt, sed in nobis sanata nusquam
erunt. Verumtamen quare non in Baptismate perierunt?
An nondum fateberis, quod reatus eorum perierit,
infirmitas manserit: non reatus quo ipsa rea
fuerant, sed quo nos reos fecerant in malis operibus,
quo nos traxerant? Nec ita eorum mansit infirmitas,
quasi aliqua sint animalia quae infirmantur: sed nostra
infirmitas ipsa sunt. Nec in his equis malis iniquitatem
nominasse putandus est illam, quae deletur
in Baptismo: illa namque peccatorum quae fecimus,
fuit, quae cuncta remissa sunt, atque omnino jam non
sunt, quorum reatus manebat quando ipsa fiebant atque
transibant. Istam vero legem peccati, cujus manentis
reatus in sacro fonte remissus est, propterea
vocavit iniquitatem, quia iniquum est ut caro concupiscat
adversus spiritum: quamvis adsit in nostra
renovatione justitia; quia justum est ut adversus carnem
spiritus concupiscat, ut spiritu ambulemus, et
concupiscentias carnis non perficiamus. Hanc quippe
justitiam nostram inter bonos equos invenimus nominatam.</p>
          </div3>
<div3>
            <head>13.</head>
            <p>
 Audi adhuc quid dicat in libro quem scripsit
de Paradiso <note>(Capp. 11 et 12)</note>. « Fortasse, »  inquit,
 « ideo dixit Paulus, <hi>Quae non licet homini loqui</hi> »  <note>(II
Cor. XII, 4)</note>,  « quia erat adhuc in corpore constitutus,
hoc est, videbat istius corporis passiones, videbat legem
carnis suae repugnantem legi mentis suae. »  Itemque
in eodem:  « Cum dicit, »  inquit,  « sapientiorem
serpentem, intelligis quem loquatur, id est, illum adversarium
nostrum, qui tamen habet sapientiam hujus
mundi. Sed et voluptas atque delectatio bene sapiens
dicitur; quia et carnis appellatur sapientia:
sicut habes, <hi>Quia sapientia hujus carnis inimica est
Deo</hi> »  <note>(Rom. VIII, 7)</note>. « Et ad exquirenda delectationum
genera astuti sunt, qui appetentes sunt voluptatum.
Sive ergo, »  inquit,  « delectationem intelligas, quaedam
est divino adversa mandato, et inimica sensibus
nostris. Unde sanctus Paulus ait, <hi>Video aliam legem
in membris meis, repugnantem legi mentis meae, et captivantem
me in lege peccati</hi> »  <note>(Id. VII, 23)</note>. Qualem
voluptatem dicat hoc loco iste doctor, in promptu est,
quia ut intelligeremus, adhibuit Apostoli testimonium
dicentis, <hi>Video aliam legem in membris meis, repugnantem
legi mentis meae, et captivantem me in lege
peccati.</hi> Haec est voluptas illa suscepta tua, quamvis
et tu reprehendas ejus excessum. Ubi qualis sit, plane
fateris: sed tantis verborum ornamentis eam moderatam
defendis et laudas, quasi istum modum sibi
<pb n="0683"/>
ipsa constituerit, et non spiritus qui adversus ejus
impetum concupiscit. Adversus quem fortiter stabat
ille, qui clamabat, <hi>Video aliam legem in membris meis,
repugnantem legi mentis meae.</hi> Iste repugnantis impetus
si laxetur, in quae declinabit immunda? in quae non
pertrahet et praecipitabit abrupta? Verum nunc, quod
potius instat, ecce non secundum vos quicumque Judaeus,
sed secundum beatum Ambrosium de se ipso
Paulus apostolus dicit, <hi>Video aliam legem in membris
meis, repugnantem legi mentis meae, et captivantem me
in lege peccati.</hi> Rursus in eodem opere alio loco idem
doctor:  « Impugnatur, »  inquit,  « Paulus, et videt legem
carnis suae repugnantem legi mentis suae, et
captivantem se in lege peccati; nec de conscientia
sua praesumit, sed per Christi gratiam confidit se a
mortis corpore liberandum: et tu quemquam opinaris
scientem non posse peccare? Paulus dicit, <hi>Non
enim quod volo facio bonum; sed quod nolo malum, hoc
ago</hi> »  <note>(Rom. VII, 19)</note>:  « et tu arbitraris homini prodesse
scientiam, quae delicti augeat invidiam? »  Itemque in
ipso opere idem ipse episcopus ad omnes nos referens
eloquium, causamque communem sedulo agens:
 « Repugnat enim lex carnis, »  inquit,  « legi mentis, et
laborandum nobis est ac desudandum, ut castigemus
corpus et servituti redigamus, et quae sunt spiritualia
seminemus »  <note>(Capp. 12 et 15)</note>.</p>
          </div3>
<div3>
            <head>14.</head>
            <p>
 In alio quoque libro suo, de Sacramento regenerationis,
vel de Philosophia quem scripsit, ita
loquitur:  « Beata igitur mors quae nos peccato eripit,
ut reformet Deo. <hi>Qui enim mortuus est, justificatus
est a peccato</hi> »  <note>(Rom. VI, 7)</note>. « Numquid naturae fine, » 
inquit,  « justificatur a peccato aliquis? Non utique:
quoniam qui peccator moritur, in peccato manet; ille
autem justificatur a peccato, cui per Baptismum peccata
omnia remittuntur. »  Habesne ad ista quod dicas?
Videsne quemadmodum expresserit vir venerabilis,
in Baptismo fieri hominis mortem beatam, ubi remittuntur
peccata omnia? Sed attende aliud, attende
quod non vis. « Advertimus, »  inquit,  « cujusmodi
sit mors mystica: nunc consideremus cujusmodi sepultura
esse debeat. Non enim satis est ut moriantur
vitia, nisi marcescat corporis luxus, et omnium vinculorum
carnalium compago solvatur, omnis nodus
corporei laxetur usus. Nemo sibi blandiatur, quod
aliam figuram induerit, mystica praecepta acceperit,
ad continentiae disciplinam applicuerit animum. Non
quod volumus, hoc agimus; sed quod odio habemus,
hoc facimus. Multa operatur in nobis peccatum. Nobis
reluctantibus redivivae plerumque voluptates resurgunt.
Luctandum nobis est adversus carnem. Luctatus
est adversus eam Paulus: denique ait, <hi>Video
autem aliam legem in membris meis, repugnantem legi
mentis meae, et captivantem me in lege peccati.</hi> Numquid
tu, »  inquit,  « fortior Paulo? Nec tanquam sedulae
carni tuae confidas, et te ei credas, cum Apostolus
clamitet: <hi>Scio enim quia non habitat in me, id est
in carne mea, bonum: nam velle adjacet mihi, perficere
<pb n="0684"/>
autem bonum non invenio. Non enim quod volo facio
bonum; sed quod nolo malum, hoc ago. Si autem quod
nolo, hoc ago; jam non ego operor illud, sed quod habitat
in me peccatum</hi> »  <note>(Rom. VII, 23, 18-20)</note>. Quantalibet
feraris animi obstinatione, Juliane, quantalibet
adversus nos pervicacia pro Pelagiano errore consistas;
tanta per beatum Ambrosium circumvallaris
rerum evidentia, tanta verborum ejus manifestatione
contunderis, ut profecto, si nulla te ratio, cogitatio,
consideratio religionis, pietatis, humanitatis, atque
in te ipso advertendae veritatis a pertinaci intentione
revocaverit, ostendas quantum in malis humanis valeat,
eo quemquam fuisse progressum, ubi manere
non libeat, unde redire jam pudeat. Sic enim credo
te affici, cum ista legeris. Sed o si pax Christi in tuo
corde vincat, et bona poenitentia de mala verecundia
palmam ferat!
</p>
          </div3>
        </div2>

<div2>
          <head>CAPUT VI.</head>
<div3>
            <head>15.</head>
            <p>
 Sed jam nunc parumper attende,
quomodo ex ista lege peccati, cujus motum mortalitas
etiam continentium cogitur ferre, cui modum
castitas nuptiarum laborat imponere, ubi concupiscentia
carnis, voluptasque, quam laudas, contra
propositum voluntatis agit suos impetus, cum excitatur,
etiamsi actus non peragit, cum frenatur: attende
ergo paulisper, quomodo ex hac lege peccati
omnem generari hominem, et ideo trahere originale
peccatum, sanctus eloquatur Ambrosius in eo ipso
de Sacramento regenerationis, sive de Philosophia
libro suo. « Est, »  inquit,  « domus quam sapientia
aedificat, et mensa coelestibus referta sacrementis, in
qua justus cibum divinae voluptatis epulatur, suavem
gratiae potum bibens, si perpetuorum meritorum
uberi posteritate laetetur. Hos filios generans David
partus illos corporeae commixtionis horrebat, et ideo
mundari saecri fontis irriguo desiderabat, ut carnalem
ac terrenam labem gratia spiritualis ablueret. <hi>Ecce,</hi> 
inquit, <hi>in iniquitatibus conceptus sum, et in delictis peperit
me mater mea</hi> »  <note>(Psal. L, 7)</note>. « Male Eva parturivit,
ut partus relinqueret mulieribus haereditatem,
atque unusquisqne concupiscentiae voluptate concretus,
et genitabilus visceribus infusus, et coagulatus
in sanguine, in pannis involutus, prius subiret delictorum
contagium, quam vitalis spiritus munus hauriret. » 
Si te non deseruit qualiscumque saltem sensus
humanus, vides quid de concupiscentiae voluptate,
hac ipsa cui praebes impudentissimum patrocinium,
pronuntiaverit, tui, quod saepe dicendum est, doctoris
testimonio praedicatus, tam memorabilis doctor
Ambrosius: quod ea quisque concretus, ea genitalibus
visceribus infusus, ea coagulatus in sanguine;
et in pannis, non utique laneis, aut lineis, aut hujuscemodi
talibus, qualibus jam nati obvolvuntur infantes,
sed pannis vitiatae originis tanquam haereditariis
involutus, prius subeat contagium delictorum, quam
vitalis hujus aeris auram spirando percipiat: in quem
velut immensum fontem communis et non desistentis
alimenti, post occulta spiramenta viscerum maternorum,
qui nascitur, funditur; in ortu ploraturus
reatum, quem contraxit ante ortum. Ergone ex hujus
<pb n="0685"/>
concupiscentiae motu illi non erubescerent homines
primi, quo et ipsi apparebant noxii, et eorum filii
peccato parentum praenuntiabantur obnoxii? Utinam
sicut illi erubuerunt eas partes corporis, in quibus
libidinis inobedientiam sentiebant, nudas relinquere;
ita tu fidei catholicae obediens erubesceres erubescenda
laudare!</p>
          </div3>
<div3>
            <head>16.</head>
            <p>
 Quid autem etiam de ipso ficulneorum tegmine
foliorum in libro de Paradiso idem ipse scripserit doctor
adverte. « Quod igitur gravius est, »  inquit,
 « hac se Adam interpretatione succinxit eo loci, ubi
fructu magis castitatis se succingere debuisset. In
lumbis enim quibus praecingimur, quaedam semina
generationis esse dicuntur: et ideo male ibi succinctus
est Adam foliis inutilibus, ubi futurae generationis
non fructum futurum, sed quaedam peccata signaret » <note>(Cap. 13)</note>.
Hic certe frustravit iste vir sanctus
tam elaboratam disputationem tuam nimisque
sollicitam, ne post peccatum Adam et Eva oculis
apertis lumbos praecinxisse credantur <note>(Gen. III, 7)</note>.
Ut enim tanta ibi loquacitate laborares, contra sensus
veniebas omnium, et eos multiloquii strepitu
perstringere cupiebas. Quid enim tam in promptu est,
quam succinctoriis, vel praecinctoriis, quae graece <foreign xml:lang="greek">περιζώματα</foreign>
 nuncupantur, lumbos hominum contegi vel
praecingi, quas vulgus etiam munituras vocat? Neque
hoc ille homo Dei, cujus te urgemus eloquio, tanquam
obscurum esset exposuit: sed quod omnes
intelligebant, quid significaret ostendit. « In lumbis
enim quibus praecingimur, »  ait,  « quaedam semina
generationis esse dicuntur; et ideo male ibi succinctus
est Adam foliis inutilibus. »  Quare male? Sequitur
et dicit,  « ubi futurae generationis, non fructum
futurum, sed quaedam peccata signaret. »  Habesne ad
ista quod dicas? Ecce unde illa confusio, ecce unde
contextio et succinctio foliorum, ecce unde in posteris
originale peccatum.</p>
          </div3>
<div3>
            <head>17.</head>
            <p>
 Sanctus vero Joannes Constantinopolitanus
episcopus, quantum verecundia permittere potuit,
totum illud primorum hominum erubescentium factum
duobus verbis evidenter expressit, dicens:
 « Foliis autem ficus erant cooperti, tegentes speciem
peccati. »  Cui non appareat, quae vel qualis peccati
species a confusis tegenda fuerat in regione lumborum,
qui de sui corporis nuditate non confundebantur
ante peccatum? Obsecro, intelligite; imo vero
permittite homines, quod vobiscum intelligunt intelligere,
et nolite nos cogere de pudendis pene impudenter
 diutius disputare.</p>
          </div3>
<div3>
            <head>18.</head>
            <p>
 Merito idem beatus Joannes, etiam ipse, sicut
et martyr Cyprianus <note>(Epist. 64, ad Fidum)</note>, circumcisionem
carnis in signo praeceptam commendat esse
Baptismatis. « Et vide quomodo Judaeus, »  inquit,
 « circumcisionem non differt propter comminationem,
quia omnis anima quaecumque non fuerit circumcisa
die octavo, exterminabitur de populo suo »  <hi>(Gen. XVII,
<pb n="0686"/>
14)</hi>. « Tu autem, »  inquit,  « non manufactam circumcisionem
differs, quae in exspoliatione carnis in corpore
perficitur, ipsum Dominum audiens dicentem, <hi>Amen, amen dico vobis, nisi quis renatus fuerit ex aqua
et spiritu, non introibit in regnum coelorum</hi> 
 »  <hi>[Joan.
III, 5]</hi>?  « Cernis quemadmodum circumcisionem circumcisioni,
comminationem comminationi vir ecclesiastica
doctrina praeditus comparavit? Quod ergo
est octavo die non circumcidi, hoc est in Christo non
baptizari: et quod est perire de populo suo, hoc est
non intrare in regnum coelorum. Et tamen vos in Baptismate
parvulorum exspoliationem carnis, hoc est,
circumcisionem non manufactam, celebrari negatis;
quia nihil eos, quo exspoliari debeant, habere contenditis.
Non enim eos fatemini mortuos in praeputio
carnis suae, quo peccatum significatur, maxime quod
originaliter trahitur: per hoc enim est corpus nostrum
corpus peccati, quod evacuari dicit Apostolus
per crucem Christi <note>(Rom. VI, 6)</note>.
</p>
          </div3>
        </div2>

<div2>
          <head>CAPUT VII.</head>
<div3>
            <head>19.</head>
            <p>
 Sed nunc sententiis episcoporum
qui fuerunt ante nos, et haec divina eloquia fideliter
et memorabiliter tractaverunt, urgere te institui.
Proinde ad episcopum Ambrosium revertamur:
qui cum et homines, id est et animas et corpora hominum,
opus Dei esse non dubitet, et nuptias honoret,
et in Baptismo Christi praedicet omnia peccata
dimitti, et Deum esse noverit justum; et capacem
virtutis atque perfectionis per Dei gratiam humanam
non neget esse naturam; quae vestra quinque facitis
argumenta, contendentes nullum istorum quinque
verum esse posse, nisi falsum sit trahere nascentes
originale peccatum: tamen hoc ipsum, quod his
quinque argumentis auferre conamini, sic ille ubi
opus est, in suis sermonibus ponit, ut cuivis satis
eluceat, quid catholica veritas soleat praedicare, quid
profana novitas conetur evertere. An forte ipsum quoque
Ambrosium scisse ac docuisse dubitabis, Deum
esse hominum conditorem, et animae et corporis?
Audi ergo quid dicat in libro de Philosophia contra
Platonem philosophum, qui hominum animas revolvi
in bestias asseverat, et animarum tantummodo Deum
opinatur auctorem, corpora autem diis minoribus facienda
decernit. Ergo sanctus Ambrosius,  « Miror, » 
inquit,  « tantum philosophum, quomodo animam,
cui potestatem conferendae immortalitatis attribuit,
in noctuis includat, aut ranulis, feritate quoque induat
bestiarum: cum in Timaeo eam Dei opus esse
memoraverit, inter immortalia a Deo factam; corpus
autem non videri opus summi Dei asserit, quia natura
carnis humanae nihil a natura corporis bestialis differt.
Si ergo digna est quae Dei opus esse credatur,
quomodo indigna est quae Dei opere vestiatur? »  Ecce
non solum animam, quod et illi dicunt, verum etiam
corpus, quod illi negant, contra Platonicos Dei opus
esse defendit Ambrosius.</p>
          </div3>
<div3>
            <head>20.</head>
            <p>
 An tu dicturus es, quod nuptiis ingerat crimen,
quia et inde quod nascitur concupiscentiae voluptate
<pb n="0687"/>
concretum, dicit subire contagium delictorum?
Audi ergo de nuptiis Ambrosii sententiam in
Apologia sancti David. « Bonum, »  inquit,  « conjugium,
sancta copula. Sed tamen qui habent uxores,
ita sint ac si non habentes: ipse est thorus incoinquinatus;
et nemo alterum fraudare debet eo, nisi
forte ad tempus, ut vacent orationi <note>(I Cor. VII, 29,
5)</note>. Tamen secundum Apostolum, non vacat orationi
quis eo tempore, quo usum corporeae illius conventionis
exercet »  <note>(Cap. 11)</note>. Audi et alteram in libro de
Philosophia:  « Bona, »  inquit,  « continentia, quaedam
velut crepido pietatis. Namque in praecipitiis vitae
hujus labentium statuit vestigia; speculatrix sedula,
ne quid obrepat illicitum. Mater autem vitiorum
omnium incontinentia, quae etiam licita vertit in vitium.
Ideoque Apostolus non solum a fornicatione nos
retrahit, verum etiam in ipsis conjugiis modum quemdam
docet, et tempora praescribit orandi »  <note>(I Cor.
VII)</note>. « Intemperans enim in conjugio, quid aliud nisi
quidam adulter uxoris est? »  Cernis quemadmodum
velit etiam inter se ipsa vere honesta esse conjugia?
Vides quemadmodum dicat, incontinentiam
etiam licita vertere in vitium, ubi et licitum demonstrat
esse connubium, et in ipso non vult incontinentiam
foedare quod licitum est? Advertis quomodo
intelligere nobiscum debeas, in quo morbo desiderii
noluerit Apostolus unumquemque vas suum
possidere, sicut gentes quae ignorant Deum <note>(I Thess.
IV, 4, 5)</note>? Tibi autem libido non nisi praeter uxorem videtur
esse culpabilis. Quid ergo de Ambrosio judicabis,
qui intemperantem in conjugio adulterum quemdam
appellat uxoris? Tune melius nuptias honoras,
in quibus libidini licentiosissimum spatium praebuisti;
ne fortassis offensa defensorem sibi alium provideret?
Neque enim, quod ego commemoravi secundum
veniam conjugibus concedere Apostolum (ubi procul
dubio notatur, etsi ignoscitur, culpa), saltem verbo
tenus attingere voluisti; aut quod ab illo opere, ut
orationi vacent, cessare conjuges admonentur <note>(I Cor.
VII, 6, 5)</note>, quod ego totum commemoravi, ausus es
in tua responsione refricare: credo, formidans ne
tua videretur praevaricata defensio, si et te confitente
appareret, quod per libidinem, cui te patrocinari non
pudet, etiam conjugum impediretur oratio. Ita cum
mihi pro illa respondere cuperes, sed Apostolo resistere
non auderes, nec in aliam sententiam, sicut soletis,
ipsum apostolicum testimonium detorquere potuisses,
omnino inde tacere maluisti. Tu ergo melius
honoras nuptias, quarum dignitatem tanquam omnino
irreprehensibili volutabro carnalis concupiscentiae decoloras:
an ille, qui cum dicat, non solum licitum,
sed etiam bonum conjugium sanctamque copulam,
tamen cessante libidinis voluptate, tempora orandi ab
Apostolo praescripta commemorat; atque ita non vult
illi morbo deditos esse conjuges, unde trahitur originale
<pb n="0688"/>
peccatum, ut eos qui habent uxores, secundum
eumdem apostolum, ita esse velit, ac si non habentes;
nec vocare dubitat etiam uxoris adulterum intemperantem
maritum, omne connubii bonum pensans
non cupiditate carnis, sed fide potius castitatis;
non morbo passionis, sed foedere conjunctionis; non
voluptate libidinis, sed voluntate propaginis? Nam
mulierem viro nonnisi generandi causa perhibet institutam,
unde tam diu frustra, quasi quisquam hoc
nostrum negaret, disputandum putasti. Haec enim
sunt de hac re verba ejus in libro de Paradiso:  « Si
igitur viro, »  inquit,  « culpae auctor est mulier,
quemadmodum pro bono videtur adjecta? Verum si
consideres, quia Deo universitatis est cura, invenies
plus placere Domino debuisse id in quo esset causa
universitatis, quam condemnandum fuisse illud in
quo esset causa peccati. Ideo quia ex viro solo non
poterat humani esse generis propagatio, pronuntiavit
Dominus, non esse bonum solum hominem esse <note>(Gen.
II, 18)</note>. Maluit enim Deus plures esse, quos salvos
facere posset, quibus donaret peccatum, quam unum
solum Adam, qui liber esset a culpa. Denique quia
idem, »  inquit,  « utriusque auctor est operis, venit
in hunc mundum, ut salvos faceret peccatores. Postremo
nec Cain parricidii reum priusquam generaret
filios, passus est interire. Ergo, »  inquit,  « propter
generationem successionis humanae debuit mulier
adjici viro »  <note>(Cap. 10)</note> </p>
          </div3>
<div3>
            <head>21.</head>
            <p>
 Habes ecce Ambrosium doctorem meum, et a
tuo memorabiliter praedicatum, et opus Dei esse
omnem hominem atque hominis carnem, et bonas
esse nuptias in quantum sunt nuptiae, non modo fatentem,
verum etiam defendentem. Jamvero quod
per originale peccatum sacro Baptismati nihil deroget,
superius demonstravi, quando ejus posui verba,
ubi dicit,  « illum justificari a peccato, cui per Baptismum
peccata remittuntur omnia »  <note>(Supra, n. 14)</note>.
 « Justum porro ille Deum ubi non praedicat, aut quis
de hoc potest catholicus dubitare christianus, quod
pene et omnes impii confitentur?
</p>
          </div3>
        </div2>

<div2>
          <head>CAPUT VIII.</head>
<div3>
            <head>22.</head>
            <p>
 Quintum illud restat, utrum
videatur Ambrosio humanam capacem justificationis
et perfectionis esse naturam; nec ab hac sententia
propterea revocetur, quia saepe ac multis modis dicit
omnem hominem sub peccato nasci, et esse ipsum
ortum ejus in vitio. Verum et hoc jam supra docui,
ubi eum loco ipso paulo post dixisse memoravi,  « a
Christi carne damnatum esse peccatum, quod nascendo
non sensit, quod moriendo crucifixit, ut in
carne nostra esset justificatio per gratiam, ubi erat
ante colluvio per culpam »  <note>(Ibid. n. 5)</note>. Ibi enim naturam
demonstravit humanam, etiam istam, quae sub
peccato nascitur, et cujus ortus in vitio est, esse justificationis
capacem: sed sane per gratiam, quod
inimicum est vobis, eidem gratiae crudelibus inimicis.
Verum si hoc parum est, rursus quid dicat, attende
in Expositione Isaiae prophetae. « Videamus, »  inquit,
<pb n="0689"/>
 « ne qua sit post hujus vitae curriculum nostra
regeneratio, de qua dictum est, <hi>In regeneratione,
cum sederit Filius hominis throno gloriae suae</hi> »  <note>(Matth.
XIX, 28)</note>. Sicut enim regeneratio lavacri dicitur, per
quam detersa peccatorum colluvione renovamur; ita
regeneratio dici videtur, per quam ab omni corporeae
concretionis purificati labe, mundo animae sensu in
vitam regeneramur aeternam. »  Nempe distinxit vir
sanctus et verax, justificationem vitae hujus, quae fit
per lavacrum regenerationis, et illius perfectionem,
cum et nostra corpora fuerint immortalitate renovata.
Non itaque fuit Ambrosio, quamvis fateretur nascentis
originis vitium, justificationis desperata perfectio.
Quia sicut est humana natura creatori Deo formabilis,
ita sanabilis redemptori.</p>
          </div3>
<div3>
            <head>23.</head>
            <p>
 Sed vos festinatis, et praesumptionem vestram
festinando praecipitatis. Hic enim vultis hominem
perfici, atque utinam Dei dono, et non libero, vel potius
servo propriae voluntatis arbitrio. A qua perfectione
quidem longe vos esse sentitis: sed dolus est
in ore vestro, sive peccatores vos esse dicatis, et justos
credi velitis; sive profiteamini perfectionem justitiae,
quam profecto in vobis non esse sentitis. Justificatio
porro in hac vita nobis secundum tria ista
confertur: prius, lavacro regenerationis, quo remittuntur
cuncta peccata: deinde, congressione cum vitiis,
a quorum reatu absoluti sumus: tertio, dum nostra exauditur
oratio, qua dicimus, <hi>Dimitte nobis debita nostra <note>(Id.
VI, 12)</note>
            </hi>; quoniam quamlibet fortiter contra vitia dimicemus,
homines sumus; Dei autem gratia sic nos in hoc
corruptibili corpore adjuvat dimicantes; ut non desit
propter quod exaudiat veniam postulantes. Istam super
nos Dei misericordiam, vobis necessariam non putatis;
quoniam ex eo numero estis, de quibus in Psalmo
dictum est, <hi>Qui confidunt in virtute sua <note>(Psal. XLVIII,
7)</note>
            </hi>. Sed quanto melius audimus Ambrosium in libro de
Fuga saeculi dicentem:  « Frequens nobis de effugiendo
isto saeculo est sermo: atque utinam quam facilis
sermo, tam cautus et sollicitus affectus. Sed quod
pejus est, frequenter irrepit terrenarum illecebra cupiditatum,
et vanitatum offusio mentem occupat, ut
quod studeas vitare, hoc cogites, animoque volvas.
Quod cavere difficile est homini, exuere autem impossibile.
Denique voti magis eam esse rem quam effectus,
testatur propheta dicendo, <hi>Declina cor meum in
testimonia tua, et non in avaritiam</hi> »  <note>(Psal. CXVIII, 36)</note>.
 « Non enim in potestate nostra est cor nostrum, et
nostrae cogitationes, quae improviso offusae, mentem
animumque confundunt, atque alio trahunt quam tu
proposueris; ad saecularia revocant, mundana inserunt,
voluptuaria ingerunt, illecebrosa intexunt, ipsoque
in tempore quo elevare mentem paramus, insertis
inanibus cogitationibus, ad terrena plerumque dejicimur » <note>(Cap. 1)</note>.
Haec si vos non patimini; ignoscite,
non vobis credimus, sed in his potius sancti Ambrosii
verbis quoddam speculum, et hoc si proficimus, communis
humanae infirmitatis agnoscimus. Vobis autem
etiamsi credamus, et dicamus, Orate pro nobis, ut nec
nos ista patiamur; ita vos invenimus elatos et alta
<pb n="0690"/>
sapientes ut respondeatis nobis, non solum ista vos
non pati, verum etiam in hominis esse potestate, ne
ista patiatur, nec esse causam cur ad hoc Dei poscatur
auxilium.</p>
          </div3>
<div3>
            <head>24.</head>
            <p>
 Quanto ergo melius identidem audimus Ambrosium
Dei gratiam confitentem, nec de sua virtute
confidentem, qui cum haec dixisset adjecit:  « Quis
autem tam beatus, qui in corde suo semper ascendat?
Sed hoc sine auxilio divino qui fieri potest? Nullo
profecto modo. Denique, »  inquit,  « supra eadem
Scriptura dicit: <hi>Beatus vir cujus est auxilium ejus abs
te, Domine; ascensus in corde ejus</hi> »  <note>(Psal. LXXXIII, 6)</note>:
 « Itemque idem ipse in libro de Sacramento regenerationis:
 « Quis igitur est, »  inquit,  « qui carne utitur
ad operandum, nisi anima? Ergo princeps et domina
carnis naturaliter anima est, quae domare carnem
debet et regere. Ideoque Spiritus sancti fulta praesidio,
dicit in Psalmo, <hi>Non timebo quid faciat mihi caro</hi> » <note>(Psal. LV, 5)</note>.
 « Ipsa eadem dicit in Paulo, <hi>Sed castigo
corpus meum, et servituti redigo</hi> »  <note>(I Cor. IX, 27)</note>. « Castigat
ergo Paulus quod ipsius est, non quod ipse est. Aliud
enim quod ipsius, aliud quod ipse est. Castigat quod
ipsius est, ut mortem in se lasciviae corporalis justus
operetur. »  Numquid sanctus Ambrosius quando ista
dicebat, non cum vitiis confligebat? non vitia vincebat?
non exercitum quemdam variarum cupiditatum
intra semet ipsum, tanquam Christi miles egregius
debellabat? non corpus proprium castigabat? Numquid
non superatis et oppugnatis diaboli operibus, opus
Dei cum opere Dei, hoc est, anima cum carne pacem
justitiae requirebat, ut non in sua virtute confidens,
sed sicut ait,  « Spiritus sancti fulta praesidio diceret, <hi>Non timebo quid faciat mihi caro?</hi> 
 »  Ecce quomodo
natura humana capax justificationis ostenditur: ecce
quomodo virtus in infirmitate perficitur <note>(II Cor.
XII, 9)</note>.</p>
          </div3>
<div3>
            <head>25.</head>
            <p>
 Sed audiamus de hac re etiam victoriosissimum
martyrem Cyprianum in epistola de Mortalitate:
 « Cum avaritia nobis, »  inquit,  « cum impudicitia,
cum ira, cum ambitione congressio est; cum carnalibus
vitiis, cum illecebris saecularibus assidua et molesta
luctatio est. Obsessa mens hominis, et undique
diaboli infestatione vallata, vix occurrit singulis, vix
resistit. Si avaritia prostrata est, exsurgit Iibido: si
libido compressa est, succedit ambitio: si ambitio
contempta est, ira exasperat, inflat superbia, vinolentia
invitat, invidia concordiam rumpit, amicitiam
zelus abscindit. Cogeris maledicere, quod divina lex
prohibet; compelleris jurare, quod non licet. Tot
persecutiones animus quotidie patitur, tot periculis
pectus urgetur, et delectat hic inter diaboli gladios
diu stare, cum magis concupiscendum sit et optandum,
ad Christum subveniente velocius morte properare. » 
Absit autem ut sanctum Cyprianum aut avarum existimemus
fuisse, quia cum avaritia; aut impudicum,
quia cum impudicitia; aut irae subditum, quia cum
<pb n="0691"/>
ira; aut ambitiosum, quia cum ambitione; aut carnalem,
quia cum carnalibus vitiis; aut saeculi hujus
amatorem, quia cum illecebris saecularibus; aut libidinosum,
quia cum libidine; aut superbum, quia cum
superbia; aut vinolentum, quia cum vinolentia; aut
invidum, quia cum invidia confligebat. Imo vero ideo
nihil eorum erat, quia his malis motibus partim de
origine, partim de consuetudine venientibus, fortiter
resistebat, non acquiescens esse, quod eum esse cogebant.
Nec ideo tamen in tam periculoso laboriosoque
certamine nullo telo feriebatur hostili; cum dicat
in epistola de Eleemosynis:  « Ne quisquam sic sibi
de puro atque immaculato pectore blandiatur, ut innocentia
sua fretus, medicinam non putet adhibendam
esse vulneribus, cum scriptum sit, <hi>Quis gloriabitur
castum se habere cor? aut quis gloriabitur mundum
se esse a peccatis</hi> »  <note>(Prov. XX, 9)</note>?  « Et iterum, in
epistola sua, »  inquit,  « Joannes ponat et dicat, <hi>Si
dixerimus quia peccatum non habemus, nos ipsos decipimus,
et veritas in nobis non est <note>(I Joan. I, 8)</note>
            </hi>. Si autem
nemo esse sine peccato potest, et quisquis se inculpatum
esse dixerit, aut superbus, aut stultus est; quam
necessaria, quam benigna est divina clementia, quae
cum sciat non deesse sanatis quaedam postmodum
vulnera, dedit curandis denuo sanandisque vulneribus
remedia salutaria! »  O doctor praeclarissime et testis
gloriosissime, sic docuisti, sic monuisti, sic te audiendum
imitandumque praebuisti. Merito finitis aliis omnium
cupiditatum certaminibus sanatisque vulneribus,
cum extrema et omnium maxima vitae hujus cupiditate,
pro Christi veritate pugnasti, et ejus in te
gratiae largitate vicisti. Secura est corona tua, victoriosa
est doctrina tua, in qua et istos vincis qui confidunt
in virtute sua. Ipsi enim clamant, Perfectio
nobis virtutis a nobis est: tu autem reclamas,  « Nemo
suis viribus fortis est, sed Dei indulgentia et misericordia
tutus est. » </p>
          </div3>
<div3>
            <head>26.</head>
            <p>
 Audi et beatissimum Hilarium, ubi speret hominis
perfectionem. Cum enim loqueretur de pace
evangelica <note>(In Psal. CXVIII, ad vers. 18 et 155)</note>, ubi
Dominus, ait, <hi>Pacem meam do vobis <note>(Joan. XIV, 27)</note>
            </hi>:
 « Quia lex, »  inquit, umbra erat futurorum bonorum,
idcirco per hanc praefiguratam significantiam docuit
nos in hoc terreni et morticini corporis habitaculo
mundos esse non posse, nisi per ablutionem coelestis
misericordiae emundationem consequamur, post demutationem
resurrectionis terreni corporis nostri
effecta gloriosiore natura. »  Rursus in eodem sermone:
 « Ipsis, »  inquit,  « Apostolis verbo licet
jam fidei emundatis atque sanctificatis non deesse
tamen malitiam, per conditionem communis nobis
originis, docuit dicens, <hi>Si vos cum sitis mali, nostis
bona data dare filiis vestris</hi> »  <note>(Matth. VII, 11)</note>. Vides
quemadmodum venerabilis catholicus disputator, nec
in hac vita mundationem nostram neget; et tamen
<pb n="0692"/>
humanam perfectiorem speret, id est perfectioris
mundationis, in ultima resurrectione naturam.</p>
          </div3>
<div3>
            <head>27.</head>
            <p>
 In quadam vero homilia de libro sancti Job
attende quid dicat, quemadmodum ipsius diaboli adversus
nos indesinens bellum ex hoc fieri asserat,
cum ea mala quae in nobis sunt, excitat contra nos;
quod in nostram fieri utilitatem vult docere, convertente
scilicet divina misericordia malitiam diaboli ad
purgationem nostram. « Tanta enim et tam admirabilis, » 
inquit,  « in nos misericordiae Dei bonitas est, ut per
quem in Adae offensa generositatem primae et beatae
illius creationis amisimus, per eum rursum id quod
amisimus, obtinere mereamur. Tunc enim diabolus
invidens nocuit; nunc autem cum nocere nititur,
vincitur. Movet enim per infirmitatem carnis nostrae
omnia potestatis suae tela, cum ad lasciviam accendit,
cum ad ebrietatem illicit, cum ad odia stimulat, cum
ad avaritiam provocat, cum ad caedes instruit, cum
ad maledicta exacerbat. Sed cum per firmitatem animi
horum omnium subrepentia incentiva reprimuntur,
emundamur a peccato per hujus victoriae gloriam.
Dictum enim ita est: <hi>Aut quomodo se emundabit natus ex
muliere</hi> »  <note>(Job XXV, 4)</note>?  « Quia non exstante hoste,
non erit bellum; cessante deinde bello, victoria deerit.
Collidentium autem adversus nos vitiorum victoria
non adepta, non erit emundatio ulla vitiorum: quia
his insidiis corporis nostri pirata victo, colluctantium
adversus nos passionum concertatione purgamur.
Memores igitur, »  inquit,  « et conscii, illa ipsa corpora
nostra omnium vitiorum esse materiem, per
quam polluti et sordidi nihil in nobis mundum, nihil
innocens obtinemus, gaudeamus nobis esse hostem,
in cujus concertatione quodam concertationis nostrae
bello dimicemus. » </p>
          </div3>
<div3>
            <head>28.</head>
            <p>
 In Expositione autem primi Psalmi idem doctor
non dubitat dicere, naturam nostram, utique istam
quae de morbo morbum trahit, ad peccandum ferri,
ac sic ne peccemus, adversus eam nos quodam modo
fidei religione pugnare. <hi>Plures enim sunt,</hi> inquit, <hi>qui
cum per confessionem Dei ab impietate discreti sint,
non tamen a peccato per id liberi sunt, Ecclesiae disciplinam
non tenentes, ut avari, ebriosi, tumultuosi, procaces,
superbi, simulatores</hi>, <hi>mendaces, rapaces. Et ad
haec quidem nos vitia naturae,</hi> inquit, <hi>nostrae propellit
instinctus: sed utile est nos a via ad quam ferimur
abscedere, neque consistere illic adhibito decedendi ex
ea non moroso recursu. Et idcirco,  « Beatus est vir qui
in via peccatorum non stetit: »  natura quidem in viam
hanc ferente, sed ex via hac fidei religione referente <note>(In vers. 1)</note>
            </hi>.
Numquidnam istum putabimus accusatorem
fuisse naturae, quam condidit Deus? Non utique:
non enim dubitabat homo catholicus, humanam
Dei opus esse naturam; sed profecto vitia cum quibus
<pb n="0693"/>
nascimur accusavit, apostolicum illud tenens, <hi>Fuimus enim et nos natura filii irae, sicut et caeteri <note>(Ephes. II, 3)</note>
            </hi>.
Verumtamen haec verba, quae de sermone
sancti Hilarii posui, si mea essent, quanta in
me diceres, Manichaeorumque nomen et crimen quanto
buccarum strepitu ventilares? Nunc ergo ne tui stomachi
follis indigesta maledictorum cruditate rumpatur,
in hunc evome, si audes, calumniosas tuas vanitates,
et insanias mendaces. <hi>Ad haec,</hi> inquit, <hi>nos vitia
naturae nostrae propellit instinctus.</hi> Quae ista natura
est? Numquid gons tenebrarum, quam Manichaeorum
fabula inducit? Absit. Catholicus loquitur, insignis
Ecclesiarum doctor loquitur, Hilarius loquitur. Nostra
ergo natura est primi hominis praevaricatione vitiata,
non ab alia natura ulla divisione separanda, sed ipsa
sananda: cui diabolum a nobis constitui calumniaris
auctorem, dum tu ei Christum invides salvatorem,
et ejus hic vitam, ita ut sine ullo sit omnino peccato,
perfectam duci posse contendis.</p>
          </div3>
<div3>
            <head>29.</head>
            <p>
 Sed audi quid etiam hinc te admoneat beatus
Hilarius. Cum enim exponeret Psalmum quinquagesimum
primum ( <hi>Versus finem): Spes,</hi> inquit, <hi>in misericordia
Dei in saeculum et in saeculum saeculi est.
Non enim ipsa illa justitiae opera sufficient ad perfectae
beatitudinis meritum, nisi misericordia Dei etiam in hac
justitiae voluntate humanarum demutationum et motuum
non reputet vitia. Hinc illud prophetae dictum est: « Melior
misericordia tua super vitas</hi> »  <note>(Psal. LXII, 4)</note>.
Videsne hominem Dei ex illo numero esse beatorum,
de quibus praedictum est, <hi>Beatus vir cui non imputavit
Dominus peccatum, neque est in ore ejus dolus <note>(Psal.
XXXI, 2)</note>
            </hi>? Confitetur enim etiam peccata justorum,
magis eos asserens in Dei misericordia spem ponere,
quam de justitia sua fidere: et ideo non est in ore
ejus dolus, imo in ore illorum omnium, quibus hujus
veracis humilitatis vel humilis veritatis perhibet
testimonium. Qui dolus abundat in ore vestro. Ubi
enim virtus non est, et tanta jactantia est, hypocrisis
est: et ubi hypocrisis, utique dolus. Prorsus quantum
sancti de misericordia Dei quae magna est, tantum
vos de vestra quae nulla est virtute praesumitis: et
quantum ipsi adversus ingenerata vitia bellum gerunt
adjuti per Dei gratiam, tantum vos belum geritis
adversus ipsam Dei gratiam. Sed utinam sicut vos
vincit in suis; ita suos faciens, vos quoque ipsos
vincat in vobis.</p>
          </div3>
<div3>
            <head>30.</head>
            <p>
 Itane in corde vestro dicere audetis, quod cum
vos audiunt, accenduntur homines ad virtutem, cum
autem istos audiunt tantos ac tales viros, Cyprianum,
Hilarium, Gregorium, Ambrosium, caeterosque sacerdotes
Domini, desperatione franguntur, ac renuntiant
studiis perfectionis? Haeccine monstra cogitationum
ascendunt in cor vestrum, et non elidunt frontem
vestram? Ergone vos honoratis sanctos Dei, Patriarchas,
Prophetas, Apostolos laude naturae, et decolorant
eos ista lumina Ecclesiae vituperatione naturae;
quia eos dicunt in corpore mortis hujus, ut tenerent
<pb n="0694"/>
castitatis bonum, dimicasse contra ingenitum concupiscentiae
malum, per Dei gratiam prius conflictatione
vincendum, postea novissima regeneratione sanandum?
Tu intelligis <hi>Judaeum esse qui dicit,  « Non enim
quod volo bonum, hoc ago:</hi> »  et hoc praeclaro intellectu, <hi>nec conversationis sordes in naturae refundis invidiam;
nec earum obscenitates Apostolorum et sanctorum
omnium consolaris injuriis:</hi> 
 et haec mala quae tu
non facis, faciebat Ambrosius cum collegis suis eadem
sentientibus, qui beatum Apostolum de se ipso dixisse
intelligit, <hi>Non quod volo facio bonum; sed quod nolo
malum, hoc ago;</hi> et, <hi>Video aliam legem in membris
meis, repugnantem legi mentis meae <note>(Rom. VII, 19, 23)</note>
            </hi>;
et caetera hujusmodi? Isti ergo sancti talia docendo, <hi>suffodiunt,</hi> 
 sicut mihi objicis, <hi>murum pudoris, et vos
ob perfectionis praedicationem patimini invidiam? Sed
te,</hi> ut scribis, <hi>plurimum consolaris, quoniam laudis
genus est, ei displicuisse qui Apostolis non pepercit.</hi> Si
ego Apostolis dicendo talia non peperci; ergo nec
Ambrosius pepercit Apostolis, nec coepiscopi ejus
eadem sentientes. Si autem illi et ex Apostolis ista
didicerunt, et secundum Apostolos ista docuerunt,
quid me unum appetis? Ipsos aspice, ipsos etiam
atque etiam deposito paulisper tumore cervicis intuere.
Itane tandem, juvenis confidentissime, consolari
te debes, quia talibus displices, an lugere?
</p>
          </div3>
        </div2>

<div2>
          <head>CAPUT IX.</head>
<div3>
            <head>31.</head>
            <p>
 Sed jam quid egerimus per totum
istum librum, in summam sicut possumus breviter
colligamus. Proposuimus hic auctoritatis mole
sanctorum, qui episcopi ante nos, non solum sermone,
cum hic viverent, verum etiam scriptis, quae
posteritati relinquerent, fidem catholicam strenue
defenderunt; vestra argumenta confringere, quibus
dicitis: <hi>Si Deus homines creat, non possunt cum aliquo
malo nasci. Si nuptiae bonum sunt, nihil ex eis oritur
mali. Si in Baptismate peccata omnia remittuntur,
non possunt nati de renatis trahere originale peccatum.
Si justus est Deus, non potest in filiis parentum damnare
peccata, cum ipsis parentibus dimittat et propria.
Si perfectae justitiae capax est humana natura, habere
non potest vitia naturalia.</hi> Ad haec nos dicimus, et
Deum esse hominum creatorem, hoc est, et animae
et corporis; et bonum esse nuptias; et per Baptisma
Christi omnia peccata dimitti; et justum esse Deum;
et perfectae justitiae capacem humanam esse naturam:
et tamen cum haec omnia vera sint, obnoxios nasci
homines origini vitiatae, quae trahitur ex homine
primo; et ideo ire in damnationem, nisi renascantur
in Christo. Hoc autem probavimus catholicorum auctoritate
sanctorum, qui et hoc asserunt, quod de
originali peccato dicimus, et illa quinque esse vera
omnia confitentur. Ac per hoc non est consequens
ut hoc falsum sit, quia vera sunt illa. Tales quippe
ac tanti viri secundum catholicam fidem, quae antiquitus
toto orbe diffunditur, et hoc, et illa vera esse
confirmant; ut vestra fragilis, et quasi argutula novitas
sola auctoritate conteratur illorum: praeterquam
quod ea dicunt, ut se per eos loqui veritas ipsa testetur.
Sed nunc auctoritate primitus eorum vestra est
<pb n="0695"/>
contumacia comprimenda, ut a praesumptionis impetu
repercussi, et quodam modo sauciati, dum tales homines
Dei sic in fide catholica errare potuisse non
creditis, ut aliquid dicerent, unde esset consequens,
Deum non esse hominum creatorem, nuptias esse
damnandas, in Baptismo non omnium remissionem
fieri peccatorum, Deum esse injustum, nullam spem
nobis remansisse virtutis perficiendae, quae omnia vel
aliquid eorum nefas est opinari: ausus praecipites refrenetis,
et tanquam ex furore resipiscentes, incipiatis
in qua nutriti estis, recolere et advertere et
resumere veritatem.</p>
          </div3>
<div3>
            <head>32.</head>
            <p>
 Dicit beatus Ambrosius, unum solum hominem
mediatorem Dei et hominum, eo quod sit natus ex
virgine, nec senserit nascendo peccatum, generationis
obnoxiae vinculis non teneri. Omnes autem homines
sub peccato nasci, quorum ipse ortus in vitio est:
quia concupiscentiae voluptate concreti, prius subirent
contagia delictorum, quam vitalem de hoc aere spiritum
ducerent. Ipsamque concupiscentiam tanquam
legem peccati in corpore mortis hujus, legi mentis
usque adeo repugnare, ut adversus eam, non solum
quicumque boni fideles, sed apostolicae etiam virtutis
magnitudo pugnaverit, ad hoc ut per Christi gratiam
caro animae subjugata, in concordiam revocetur:
quorum duorum, quae primitus sine peccato creata
sunt, ex primi hominis transgressione facta discordia
est Et quis haec dicit? Homo Dei, catholicus, et catholicae
veritatis adversus haereticos usque ad periculum
sanguinis defensor acerrimus, sic tui doctoris
testimonio praedicatus, ut diceretur, quod <hi>ejus fidem
et in Scripturis purissimum sensum ne inimicus quidem
ausus est reprehendere.</hi> Qui creatorem Deum non solum
animarum, verum etiam corporum, adversus Platonicorum
philosophorum asseveravit errorem. Qui
nuptiarum bonum et causa propagandi generis humani
divinitus institutum, et pudicitia conjugali sanctam
ejus copulam praedicavit. Qui neminem dixit justificari
a peccato, nisi cui fuerint per Baptismum dimissa
omnia peccata. Qui coluit juste justum Deum.
Qui perfectionem hominis in virtute atque justitia absit
ut impediat desperando: sed eam tamen perfectionem
cui nihil adjiciendum sit, in alia vita sperat,
quae implebitur resurrectione mortuorum; in hac
autem vita humanam justitiam in quadam militia belloque
constituit, non solum adversus aemulas aerias
potestates, sed adversus ipsas nostras cupiditates,
per quas et illi exteriores inimici nos dejicere, vel
penetrare moliuntur. In hoc bello et ipsam carnem
adversariam gravem dicit, cujus utique natura sicut
primitus condita est, nobiscum concordissima permaneret,
nisi primi hominis praevaricatione vitiata,
suo nobiscum languore confligeret. In hoc bello ille vir
sanctus monet nos saeculum effugere, et in ea fuga
quanta sit difficultas, imo impossibilitas, nisi Dei
gratia opituletur, ostendit. Dicit mortua quidem vitia
per remissionem in Baptismate omnium peccatorum,
sed eorum nos curare debere quodam modo sepulturam.
Et in hoc ipso opere talem describit cum vitiis
<pb n="0696"/>
mortuis nos habere conflictum, ut non quod volumus
agamus; sed quod odio habemus, hoc faciamus:
multa in nobis peccatum nobis reluctantibus operari,
redivivas plerumque resurgere voluptates: luctandum
nobis esse adversus carnem, adversus quam luctatus
est Paulus quando dicebat, <hi>Video aliam legem in
membris meis repugnantem legi mentis meae.</hi> Praecipit
ne carni nostrae confidamus, ne nos ei credamus,
cum Apostolus clamet, <hi>Scio quia non habitat in me,
id est, in carne mea, bonum: velle enim adjacet mihi,
perficere autem bonum non invenio <note>(Rom. VII, 23, 18)</note>
            </hi>.
Ecce quantam nos pugnam cum mortuis habere peccatis,
ille strenuus Christi miles, et Ecclesiae fidelis
doctor ostendit. Quomodo enim peccatum mortuum
est, cum multa operetur in nobis reluctantibus
nobis? Quae multa, nisi desideria stulta et noxia,
quae consentientes mergunt in interitum et perditionem <note>(I Tim. VI, 9)</note>?
quae utique perpeti, eisque non
consentire, certamen est, conflictus est, pugna est.
Quorum pugna, nisi boni et mali, non naturae adversus
naturam, sed naturae adversus vitium, jam mortuum,
sed adhuc sepeliendum, id est, omnino sanandum?
Quomodo ergo mortuum dicimus hoc peccatum
in Baptismate, sicut etiam iste vir dicit, et quomodo
habitare in membris fatemur, et multa operari desideria
reluctantibus nobis, quibus non consentiendo
resistimus, sicut etiam hic vir fatetur; nisi quia mortuum
est in eo reatu quo nos tenebat, et donec sepulturae
perfectione sanetur, rebellat et mortuum?
Quamvis jam non eo modo appelletur peccatum, quo
facit reum; sed quod sit reatu primi hominis factum,
et quod rebellando nos trahere nititur ad reatum,
nisi adjuvet nos gratia Dei per Jesum Christum Dominum
nostrum, ne sic etiam mortuum peccatum
rebellet, ut vincendo reviviscat et regnet.
</p>
          </div3>
        </div2>

<div2>
          <head>CAPUT X.</head>
<div3>
            <head>33.</head>
            <p>
 In hoc bello laborantes, quamdiu
tentatio est vita humana super terram <note>(Job VII, 1)</note>,
non ideo sine peccato non sumus, quia hoc quod eo
modo peccatum dicitur, operatur in membris repugnans
legi mentis, etiam non sibi ad illicita consentientibus
nobis (quantum enim ad nos attinet, sine
peccato semper essemus, donec sanaretur hoc malum,
si ei nunquam consentiremus ad malum); sed in
quibus ab illo rebellante, etsi non lethaliter, sed venialiter,
tamen vincimur, in his contrahimus unde
quotidie dicamus, <hi>Dimitte nobis debita nostra <note>(Matth. VI, 12)</note>
            </hi>.
Sicut conjuges quando modum generationi
necessarium causa solius voluptatis excedunt:
sicut continentes, quando in talibus cogitationibus
cum aliqua delectatione remorantur, non quidem decernentes
flagitium, sed intentionem mentis, non
sicut oportet, ne illo incidat, inde avertentes, aut si
inciderit inde rapientes. De hac lege peccati, quae
alio modo etiam peccatum vocatur, quae repugnat
legi mentis, de qua multa beatus dixit Ambrosius,
attestantur etiam sancti, Cyprianus, Hilarius, Gregorius,
aliique quam plurimi. Qui ergo generatur in
Adam, regenerandus in Christo, mortuus in Adam,
vivificandus in Christo, ideo peccato est obstrictus originis,
<pb n="0697"/>
quia de malo nascitur, quo caro concupiscit adversus
spiritum; non de bono, quo spiritus concupiscit
adversus carnem <note>(Galat. V, 17)</note>. Quid ergo mirum est,
si renasci debet homo ex illo malo natus, contra quod
pugnat homo renatus, quo reus et ipse teneretur, nisi
renascendo liberaretur? Non est hoc malum materies
Dei creantis, sed vulnus diaboli eamdem materiem
vitiantis. Non est hoc malum nuptiarum, sed primorum
hominum peccatum, in posteros propagatione trajectum.
Etiam hujus mali reatus, Baptismatis sanctificatione
remittitur. Deus autem justus, si tanta parvulis
mala, quanta nunc dicere non sufficio, nihil peccati
trahentibus irrogaret, magis appareret injustus. Justitiae
vero perfecta capacitas hominis non negatur, quia nec
vitiorum omnium plenissima sanitas sub omnipotenti
medico desperatur. Propter quam catholicam veritatem
sancti ac beati et in divinorum eloquiorum pertractatione
clarissimi sacerdotes, Irenaeus, Cyprianus,
Reticius, Olympius, Hilarius, Ambrosius,
Gregorius, Innocentius, Joannes, Basilius, quibus
addo presbyterum, velis nolis, Hieronymum, ut
omittam eos qui nondum dormierunt, adversus vos
proferunt de omnium hominum peccato originali obnoxia
successione sententiam: unde nemo eruit,
nisi quem sine lege peccati repugnante legi mentis
virgo concepit.</p>
          </div3>
<div3>
            <head>34.</head>
            <p>
 Quid est quod exsultas, et mihi quasi victor
insultas, <hi>tanquam non invenirem quid facerem,
quo confugerem, si judicum premerer potestate, si in
medio eruditorum consisterem tecum, si verae,</hi> quam
dicis, <hi>rationis tuba,</hi> a te scilicet magno tubicine inflata, <hi>si auditorum arma circumstantium</hi> 
 et tibi faventium <hi>concreparent?</hi> 
 Ita enim tibi ponis ante oculos
nostrum in disputatione certamen, et te argumentante,
me quid respondeam non habentem, fingis ut
placet. Sic tecum vana et insana tui cordis imaginatio
fabulatur, quasi me ante Pelagianos judices tecum
constituas, quibus plaudentibus tibi liceat exaltare
tanquam tubam vocem tuam, et praedicare contra
catholicam fidem et contra gratiam Christi, qua pusilli
cum magnis liberantur a malo, communem tibi
et illis novitiae hujus impietatis errorem. Tales judices
in Ecclesia Dei, nec sine adversario ex parte altera
stante potuit eruditor vester Pelagius invenire.
De quo judicio, ipse quidem quantum ad hominum
conspectum attinet, velut absolutus, vestro tamen
palam damnato dogmate, egressus est. At ego, ubicumque
sis, ubicumque legere ista potueris, te ante
istos judices intus in corde tuo constituo; quos non
amicos meos et inimicos tuos, aliqua in meam partem
gratia propendentes, aliquo abs te merito tuae offensionis
aversos, et ob hoc tibi adversos, in hac nostra
disceptatione constitui cognitores. Nec eos qui
nunquam fuerunt aut non sunt, aut quorum sententiae
de hoc quod inter nos disputatur incertae sunt,
inani cogitatione confinxi: sed sanctos et in sancta
Ecclesia illustres antistites Dei, non Platonicis et
<pb n="0698"/>
Aristotelicis et Zenonicis aliisque hujuscemodi, vel
graecis vel latinis, quanquam et istis aliquos eorum,
verum omnes sacris Litteris eruditos, nominatim sicut
oportebat expressi; eorumque sententias, quantum
sufficere videbatur, sine ulla editas ambiguitate
digessi, ut in eis timeas, non ipsos, sed illum qui
sibi eos utilia vasa formavit, et sancta templa construxit;
qui tunc de ista causa judicaverunt, quando
eos nemo potest dicere perperam cuiquam vel adversari
vel favere potuisse. Nondum enim exstiteratis,
contra quos susciperemus de hac quaestione conflictum:
nondum eratis, qui diceretis quod in libris tuis
ponis, <hi>Quia de vobis multitudini mentiti fuerimus, et
quod Coelestianorum vel Pelagianorum nomine homines
terreamus, et quod terrore ab hominibus extorqueamus
assensum.</hi> Certe ipse dixisti, <hi>quod omnes judices ab
odio, amicitia, inimicitia, ira vacuos esse deceat.</hi> Pauci
tales potuerunt inveniri: sed Ambrosium aliosque
collegas ejus, quos cum illo commemoravi, tales
fuisse credendum est. Verum et si tales non fuerunt
in his causis, quas ad delatas et inter partes cognitas,
cum hic viverent, suo judicio finierunt; ad
hanc tamen causam tales erant, quando de illa sententias
protulerunt: nullas nobiscum vel vobiscum
amicitias attenderunt, vel inimicitias exercuerunt;
neque nobis neque vobis irati sunt, neque nos neque
vos miserati sunt. Quod invenerunt in Ecclesia, tenuerunt;
quod didicerunt, docuerunt; quod a patribus
acceperunt, hoc filiis tradiderunt. Nondum vobiscum
apud istos judices aliquid agebamus, et apud
eos acta est causa nostra. Nec nos nec vos eis noti
fueramus, et eorum pro nobis latas contra vos sententias
recitamus. Nondum vobiscum certabamus, et
eis pronuntiantibus vicimus.</p>
          </div3>
<div3>
            <head>35.</head>
            <p>
 Dicis,  « me, si sub potestate judicum premerer, » 
quales tibi ipse componis,  « non habiturum
fuisse quid facerem, quo confugerem; cum tuis argumentationibus
unde occurrerem reperire non possem. » 
Ego plane haberem quid facerem, haberem
quo confugerem: a Pelagianis enim tenebris ad haec
tam praeclara catholica lumina provocarem; quod et
nunc jam facio. Tu ergo responde quid facias, dic
quo confugias. Ego a Pelagianis ad istos: tu ab istis
ad quos? An quia  « non numerandas, sed ponderandas » 
censes  « esse sententias, »  et addis (quod quidem
et ego verum esse consentio),  « ad aliquid inveniendum
multitudinem nihil prodesse caecorum, » 
etiam istos caecos dicere audebis? Et usque adeo permiscuit
imis longus summa dies usque adeo tenebrae
lux, et lux tenebrae esse dicuntur, ut videant
Pelagius, Coelestius, Julianus, et caeci sint Hilarius,
Gregorius, Ambrosius? Sed qualiscumque homo sis,
tamen quia homo es, videre mihi videor verecundiam
tuam (si tamen non in te spes est omnis emortua
sanitatis), et quodam modo audio vocem tuam.
Respondes, Absit ut audeam caecos istos viros vel
<pb n="0699"/>
cogitare, vel dicere. Eorum ergo appende sententias.
Nolo esse plures, ut eas te pigeat numerare: sed non
sunt leves, ut eas dedigneris appendere; imo tam
sunt graves, ut te videam sub earum onere laborare.
Numquid et de istis dicturus es,  « me imbellem tibi
opinionem consortis opponere, et velut consternatum
metu, conscios nominare? » </p>
          </div3>
<div3>
            <head>36.</head>
            <p>
 Dicis,  « in causa judicandi, amoto strepitu turbarum,
de omni ordine conversationis hominum, sive
sacerdotum, sive administrantium, sive praefectorum,
ad discussionem talium rerum non sola nomina,
sed eligendam esse prudentiam, et honorandam
esse paucitatem, quam ratio, eruditio, libertasque
sublimat. »  Ita vero est, ut dicis: sed nec ego
te ullius mutitudinis numerositate perturbo; quamvis
propitio Deo, de hac fide, cui contradicitis, catholica
sanum sapiat etiam multitudo; in qua usquequaque
plurimi, ubi possunt, quomodo possunt,
sicut divinitus adjuvantur, vana vestra argumenta
confutant. Unde absit a me ista, quam mihi objicis,
arrogantia,  « ut me istam causam contra vos, unum
pro omnibus agere pollicerer. »  Quod cum tu inter
Pelagianos facis, non erubescens dicere et scribere,
 « majoris tibi esse apud Deum gloriae, destitutam veritatem
tueri; »  multum abjecti et vere destituti sunt,
multumque abs te pendent, si hanc intolerabilem
arrogantiam esse non judicant, qua te etiam ipsis
Pelagio scilicet et Coelestio, vestrum omnium doctoribus
anteponis; quasi et illi jam cesserint, et tu remanseris,
qui destitutam tuearis, quam veritatem
putatis. Verum quia te delectat, non numerare multitudinem,
sed appendere paucitatem; exceptis judicibus
Palaestinis, qui haeresim vestram in absoluto
Pelagio damnaverunt, quem timore compressum Pelagiana
ipsa dogmata damnare coegerunt, decem episcopos
jam defunctos et unum presbyterum tibi hujus
causae opposui judices, qui de illa cum hic viverent
judicaverunt. Si vestra consideretur paucitas,
multi sunt: si multitudo catholicorum episcoporum,
perpauci sunt. Ex quibus papam Innocentium et presbyterum
Hieronymum retrahere fortasse tentabis:
istum, quia Pelagium Coelestiumque damnavit; illum,
quia in Oriente contra Pelagium catholicam fidem pia
intentione defendit. Sed lege quae dicat in laudem
beatissimi papae Innocentii Pelagius, et vide
utrum tales facile possis judices invenire. De illo autem
sancto presbytero, qui secundum gratiam quae
data est ei, sic in Ecclesia laboravit, ut eruditionem
catholicam multum in latina lingua multis et necessariis
<pb n="0700"/>
litteris adjuvaret, non solet Pelagius jactitare,
nisi  « quod ei tanquam aemulo inviderit. »  Sed nolo ex
hoc tibi videatur de istorum numero judicum retrahendus.
Non enim ejus sententiam posui, quam tempore
inimicitiarum contra vestrum tenuit et defendit
errorem: sed quam posuit in scriptis suis, liber ab
omni studio partium, antequam vestra damnabilia dogmata
pullularent.</p>
          </div3>
<div3>
            <head>37.</head>
            <p>
 De reliquis sane non habes omnino quod dicas.
Numquid Irenaeus, et Cyprianus, et Reticius, et Olympius,
et Hilarius, et Gregorius, et Basilius, et Ambrosius,
et Joannes,  « de plebeia faece sellulariorum, » 
sicut Tulliane jocaris,  « in vostram invidiam concitati
sunt? »  Numquid  « milites? »  numquid  « scholastici
auditoriales? »  numquid  « nautae, tabernarii, cetarii,
coqui, lanii? »  numquid  « adolescentes ex monachis
dissoluti? »  Numquid postremo  « de qualiumcumque
clericorum turba »  isti sunt, quos urbana
exagitatos dicacitate, vel potius vanitate contemnis,
 « quia non possunt secundum categorias Aristotelis
de dogmatibus judicare? »  Quasi tu, qui maxime
quereris  « examen vobis et episcopale judicium denegari, » 
Peripateticorum possis invenire concilium,
ubi de subjecto et his quae sunt in subjecto contra
originale pecccatum dialectica sententia proferatur.
Isti episcopi sunt, docti, graves, sancti, veritatis
acerrimi defensores adversus garrulas vanitates, in
quorum ratione, eruditione, libertate, quae tria bona
judici tribuisti, non potes invenire quod spernas. Si
episcopalis synodus ex toto orbe congregaretur, mirum
si tales possent illic facile tot sedere. Quia nec
isti uno tempore fuerunt: sed fideles et multis excellentiores
paucos dispensatores suos Deus per diversas
aetates temporum, locorumque distantias, sicut
ei placet atque expedire judicat, ipse dispensat. Hos
itaque de aliis atque aliis temporibus atque regionibus
ab Oriente et Occidente congregatos vides, non
in locum quo navigare cogantur homines, sed in librum
qui navigare possit ad homines. Quanto tibi
essent isti judices optabiliores, si teneres catholicam
fidem; tanto tibi sunt terribiliores, quia oppugnas catholicam
fidem: quam in lacte suxerunt, quam in
cibo sumpserunt, cujus lac et cibum parvis magnisque
ministraverunt, quam contra inimicos etiam
vos tunc nondum natos, unde nunc revelamini,
apertissime ac fortissime defenderunt. Talibus post
Apostolos sancta Ecclesia plantatoribus, rigatoribus,
aedificatoribus, pastoribus, nutritoribus crevit. Ideo
profanas voces vestrae novitatis expavit; et cauta ac
sobria ex admonitione apostolica, ne sicut serpens Evam
seduxit astutia sua, sic et mens ejus corrumperetur a
castitate quae est in Christo <note>(II Cor. XI, 3)</note>, catholicae
fidei virginitate insidias vestri dogmatis subrepentis
exhorruit; et tanquam caput colubri calcavit, obtrivit
abjecit. His igitur eloquiis et tanta auctoritate
<pb n="0701"/>
sanctorum, profecto aut sanaberis Dei misericordia donante,
quod quantum tibi optem, videt qui faciat: aut
si, quod abominor, in eadem quae tibi videtur sapientia,
et est magna stultitia, perduraveris; non tu judices
quaesiturus es, ubi causam tuam purges; sed ubi tot
sanctos doctores egregios atque memorabiles catholicae
veritatis accuses, Irenaeum, Cyprianum, Reticium,
Olympium, Hilarium, Gregorium, Basilium,
Ambrosium, Joannem, Innocentium, Hieronymum,
<pb n="0702"/>
caeterosque socios ac participes eorum, insuper et
universam Christi Ecclesiam, cui divinae familiae dominica
cibaria fideliter ministrantes, ingenti in Domino
gloria claruerunt. Adversus hanc autem miserabilem,
quam Deus a te avertat, insaniam, sic respondendum
esse video libris tuis, ut fides quoque
adversus te defendatur istorum; sicut contra impios et
Christi professos inimicos etiam ipsum defenditur
Evangelium.
</p>
          </div3>
        </div2>
      </div1>

<div1>
        <head> <hi>LIBER TERTIUS.</hi> </head>

<pb n="0701"/>
<p>Julianus deinceps ea ratione ac diligentia confutandus, ut ad singulos quatuor ipsius libros seorsim respondeatur singulis
totidem libris. Hoc itaque tertio suo Augustinus primum Juliani librum refellit, id agens ut liquido appareat, cum Deus
verus et bonus sit hominum conditor, bonaeque sint nuptiae et ab ipso institutae, malam tamen esse concupiscentiam,
qua caro contra spiritum concupiscit. Hoc malo bene uti pudicitiam conjugalem meliusque non uti eo continentiam
sanctiorem. Malum autem istud non ex alia substantia quam non Deus condiderit, ut Manichaeus insanit, nobis esse permixtum;
sed per Adae inobedientiam exortum atque traductum, et per Christi obedientiam expiandum atque sanandum:
cujus mali obligatione implicat debita poena nascentem, solvit indebita gratia renascentem. Ex ipsis quoque
Juliani dictis malam ostendi libidinem: quippe qui et remedia contra eam agnoscat, et ratione frenari eam velit, ac
denique dicat gloriosa in ipsam a continentibus exerceri certamina.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 Jam nunc, quia sine dubio
tot tantorumque sanctorum, et in sacris Litteris
eruditorum, et in Ecclesiae regimine tam clara memoria
et laude pollentium auctoritati si non cesseris,
nec acquieveris, sive contumeliosissime sicut me,
sive illos verecundius et mitius cum aliqua personarum
acceptione tractaveris, tamen etiam ipsos errasse
dicturus es: ita tibi, dilecte fili Juliane, Domino donante
respondere debeo, et sic tuos libros atque argumenta
refellere, ut si possis, intelligas, male tibi
fuisse persuasum, quod aliis persuadere moliris; teque
salubriter poeniteat incautae ac temerariae juvenilis
progressionis et prolapsionis tuae, non tantum
tibi tua correctione, verum etiam pluribus profutura,
cognoscentibus vobis atque fatentibus quam non inaniter
quamque veraciter tot et tanti christianorum
rectores doctoresque populorum hoc in Ecclesia Dei
didicerint et docuerint, quod veri simili novitate decepti
cupiebatis evertere. Si autem, quod abs te Dominus
avertat, vel sic tenebratum cor habueris, ut
intelligere ista non possis; vel ex eo numero fueris,
quos in sanctis Psalmis veritas notat dicens, <hi>Noluit
intelligere, ut bene ageret <note>(Psal. XXXV, 4)</note>
            </hi>; vel ex
eo, de qualibus item scriptum est, <hi>Verbis non emendabitur
servus durus; si enim et intellexerit, non obaudiet <note>(Prov. XXIX, 19)</note>
            </hi>:
nec sic erit iste infructuosus
labor vel meus, vel aliorum fratrum, qui per Christi
gratiam contra hunc errorem catholicam defendunt
fidem. Multo amplius enim erunt quos antiqua veritas
vel instruat defensa, vel corrigat, si non defuerunt
quos irrepens error insolitus aut subverteret,
aut moveret. Ac ne longum faciam, non omnia verba
tua ponam; sed si Dominus adjuverit, tuarum velut
acutarum argumentationum nihil non solutum destructumque
dimittam.</p>
          </div3>
<div3>
            <head>2.</head>
            <p>
 De judicibus,  « apud quos propterea »  dicis
 « non potuisse vos agere causam vestram, quia nemo
<pb n="0702"/>
de rebus dubiis bene consultat, nisi qui ab odio, ira
et amicitia vacuum pectus attulerit; quales non
fuisse »  dicis,  « qui de causa vestra judicaverunt,
quia prius eam coeperunt odisse quam nosse, »  jam
quidem superiore libro respondi <note>(Lib. 2, n. 34)</note>: Quia
si tales judices, quales definivit, unde hoc dixisti,
Sallustius, quaereretis; sancto Ambrosio et coepiscopis
ejus, qui de hac re ab odio vestri vel amicitia,
vel ira, vel quod tu non posuisti, sed Sallustius posuit
( <hi>De Conjuratione Catilinae, in oratione Caesaris</hi> ), misericordia
pro vobis, vel contra vos, vacuum pectus
habuerunt, quando de hac re veras tranquillasque
sententias protulerunt, utique cederetis. Quos nunc
vobis parum est judices nolle, nisi etiam reos facere
insuper audeatis. Sed, obsecro te, quomodo causam
vestram qui damnaverunt ante coeperunt odisse quam
nosse? Qui eam procul dubio quia noverant, oderant.
Noverant enim vos dicere, nihil mali parvulos
habere nascendo, quod purgari debeat renascendo.
Noverant vos dicere, gratiam Dei secundum merita
nostra dari: ut jam gratia non esset gratia <note>(Rom. XI,
6)</note>, quia non gratia daretur, sed secundum debitum
redderetur. Noverant vos dicere, hominem in hac
vita posse nullum habere peccatum; ut non ei sit
necessarium, quod in oratione dominica tota dicit
Ecclesia, <hi>Dimitte nobis debita nostra <note>(Matth. VI, 12)</note>
            </hi>.
Haec in vobis noverant, et rectissime oderant. Denique
ab eis vos correctos noverint, et amabunt. Quoniam
non sicut dicis,  « Si quis aut liberum in hominibus
arbitrium, aut Deum esse nascentium conditorem
dixerit, Pelagianus et Coelestianus vocatur: » 
sed qui libertatem in quam vocati sumus, non gratiae
Dei tribuerit; et qui parvulorum liberatorem
<pb n="0703"/>
Christum negaverit; et qui cuiquam in hac vita justo
aliquam in dominica oratione petitionem, non propter
ipsum dixerit necessariam; ipse hujus erroris
accipit nomen, quia errore communicat crimen.</p>
          </div3>
<div3>
            <head>3.</head>
            <p>
 Jam vero Manichaeorum crimine, quae catholica
lumina audeas, vel te nescias, vel nescire te fingas,
infamare, non opus est hic dicere. Sane, ut dicis,
si  « pro vobis potius ab Imperatore responsum est, » 
cur non in medium prosilitis, et hoc ultro publicis
potestatibus allegatis, vos esse monstrantes, quorum
christianus princeps approbavit fidem? Verum si Dei
legem non sicut sese habet, sed sicut vobis placet,
intelligitis; quid mirum si et de lege Imperatoris
hoc facitis? Sed haec te alias exsecuturum plenius
polliceris. Quod si feceris, aut redarguetur sicut
insidiosum; aut contemnetur sicut inane, quod
feceris.</p>
          </div3>
<div3>
            <head>4.</head>
            <p>
 Quam vero lauta et lepida est gratulatio tua,
quod  « unum »  dicis  « egressum, qui in se summam
praelii sitam optat intelligi; »  videlicet ut Pelagianis
tu videaris David, ego autem Golias. Videris, si tu
hoc induxisti pactum et placitum cum Pelagianis, ut
si victus fueris, nihil ulterius illi audeant. Ego autem
absit ut ad monomachiam vos provocem, quos ubicumque
apparueritis, ubique diffusus Christi debellat
exercitus; qui debellavit apud Carthaginem Coelestium,
quando illic ipse non eram; et rursus Constantinopoli
 tam longe a regionibus Africanis: qui
debellavit in Palaestina Pelagium, ubi causam vestram
suae damnationis timore damnavit: ibi enim omnino
cecidit haeresis vestra. Et quia ille, cujus figura erat
David, contra suos adversarios in suis omnibus militibus
pugnat, errorem vestrum etiam Pelagii lingua
tanquam prostrati et jacentis gladio detruncavit.
Nam quod tu dedignaris,  « propterea vos novos haereticos
dici, quia omne malum quod peccatum definitur,
asseritis non in natura, sed in sola voluntate consistere, » 
jam vobis Pelagius, imo per linguam Pelagii
Dominus amputavit. Timens quippe ille damnari,
damnavit eos qui dicunt, infantes etiamsi non baptizentur,
habere vitam aeternam. Qui ergo negatis esse
in parvulo malum, quod Baptismate diluatur; dicite
quo merito parvulus non baptizatus aeterna morte
plectatur. Sed quid estis dicturi, nisi forte Pelagio
maledicturi? Qui tamen si vobis maledicentibus dicat,
Et quid velletis ut facerem? an dicente Christo, <hi>Si non
manducaveritis meam carnem, et biberitis meum sanguinem,
non habebitis vitam in vobis <note>(Joan. VI, 54)</note>
            </hi>;
dicturus fueram parvulum habiturum vitam, qui sine
isto Sacramento finisset hanc vitam? puto quod vos
maledixisse homini poenitebit. Jam vos ergo totius
poeniteat hujus erroris.</p>
          </div3>
<div3>
            <head>5.</head>
            <p>
 Ne argumento miserrimo utamini, quo universi
utuntur haeretici, quos a perniciosa licentia leges imperatorum
<pb n="0704"/>
catholicorum premunt. Omnes quippe hujusmodi
dicunt, quod ipse dixisti,  « Laborare illam
partem rationis inopia, quae in disserendo cum terrorem
subrogat, nullum a prudentibus impetrat, sed
caecum a meticulosis extorquet assensum. »  Novi quidem
haeretici vos estis, sed istam pene omnium haereticorum
veterem vocem cum caeteris agnovistis atque
tenuistis. Nec vos nec alios decipiatis, velut
talem vocem habentes adversum nos, qualem nos
adversum Donatistas, quos ad Collationem nobiscum
venire per imperiala jussa compulimus (illorum
enim furor occupaverat Africam totam, nec
praedicari a Catholicis veritatem contra suum patiebantur
errorem, violentis aggressionibus, latrocinationibus,
itinerum obsidionibus, rapinis, ignibus,
caedibus multa vastantes, cuncta terrentes): cum quibus
apud episcopos, quos communes non habebamus,
nihil agere poteramus; quod vero ante ferme
centum annos majores nostri cum eis egerant, jam
populorum memoria non tenebat. Haec igitur necessitas
compulit, ut saltem gestis nostra Collatione confectis,
eorum contunderemus inverecundiam, et reprimeremus
audaciam. Vestra vero apud competens
judicium communium episcoporum modo causa finita
est: nec amplius vobiscum agendum est, quantum
ad jus examinis pertinet, nisi ut prolatam de hac re
sententiam cum pace sequamini: quod si nolueritis,
a turbulenta vel insidiosa inquietudine cohibeamini.
Similes autem potius estis Maximianistis, qui cupientes
exiguitatem suam nomine saltem certaminis consolari,
et ideo videri aliquid apud eos, quibus contemptibiles
erant, quia inire nobiscum sinerentur
examen; interpellantes eos et libellum dantes provocantesque
contempsimus. Magis enim de certamine
nominari desiderabant, quam formidabant in certamine
superari: nec sperabant victoriae gloriam, sed
famam requierebant Collationis, quia multitudinis non
habebant. Si ergo putatis ideo vos esse victores, quia
non vobis datum est quale desideratis examen;
Maximianistae vos ad ista vaniloquia praecesserunt:
quamvis dederit vobis Ecclesia catholica judicium,
quale debuit, ubi causa vestra finita est: illis autem
nullum dare dignata est; quia non a nobis sicut vos,
sed a Donatistis fuerant segregati. Si autem in Maximianistis
videtis non esse consequens, ut qui conferre
in aliquo judicio non sinuntur, putari debeant
de veritate confidere: nolite ulterius haec vana jactare;
vobisque sufficiat, quod vos Ecclesia catholica
et materna lenitate sustinuit, et judiciaria severitate,
vel potius medicinali necessitate damnavit.</p>
          </div3>
<div3>
            <head>6.</head>
            <p>
 Sed ne superfluis immoremur, omitto tumultus
maledictorum et conviciorum tuorum, sive quae in
principio congessisti operis tui, sive quae per omnes
eosdem quatuor libros pene nusquam spargere destitisti;
ne gravibus hominibus neuter nostrum disputator
gravis, sed levis uterque litigator appareat. Videamus
jam potius quid afferas, unde me, sicut promittis,
ostendas homines et nuptias diabolo auctori
<pb n="0705"/>
tribuere.
</p>
          </div3>
        </div2>

<div2>
          <head>CAPUT II.</head>
<div3>
            <head>7.</head>
            <p>
 Certe redarguenda tibi mea verba
proponis; quibus propositis velut respondens, persuadere
conaris,  « contra me ipsum locutum me
fuisse: qui cum propter meam defensionem dixerim,
ab haereticis novis dici nos damnatores esse nuptiarum,
operisque divini, postea id abstulerim, dicendo
in semis unciis possideri hominem nascentem a Deo
et a diabolo, vel potius totum a diabolo possideri,
prorsus excluso Deo velut ab universa sua possessione,
quod est homo. »  Ubi est acumen tuum, quo tibi
videris et categorias Aristotelicas assecutus, et aliam
dialecticae artis astutiam? Itane non attendis hoc, quod
mihi de parvulis objecisti, de quibuslibet majoribus
malis hominibus utrique nostrum objici posse ab aliquo
adversario veritatis? Interrogo enim te, quid de
nondum regenerato homine pessimo quocumque respondeas.
Saltem istum confiteris esse sub diabolo,
nisi renascatur in Christo: an et hoc negas? Si negas,
qui sunt ergo quos Deus eruit de potestate tenebrarum,
et transfert ad regnum Filii charitatis suae?
Si autem confiteris, quaero utrum in tali homine in
potestate adhuc posito tenebrarum habeat Deus aliquam
potestatem. Si dixeris, Non habet: respondebitur
tibi, Ergo Deus de sua possessione a diabolo
exclusus est. Si dixeris, Habet: respondebitur tibi,
Ergo Deus et diabolus in semis unciis hominem possident;
et tibi ab imperitis talis invidia concitabitur,
qualem tu mihi, qui vis peritus putari, de parvulis ab
ortu recentibus concitare voluisti. Ecce primum argumentum
tuum quanta facilitate destructum est,
dum attendere negligis, sic esse homines sub diaboli
potestate, antequam redimantur a Christo, ut tamen
Dei potestati, non solum hi, sed ne ipse quidem diabolus
subtrahatur.
</p>
          </div3>
        </div2>

<div2>
          <head>CAPUT III.</head>
<div3>
            <head>8.</head>
            <p>
 De Baptismi sane quaestione,
quam vobis apud ignaros invidiosam mendaciis nostris
factam fuisse conquestus es, vix dici potest,
quam eleganter existi, hanc a vobis amolitus invidiam,
eo quod parvulos baptizandos esse fateamini,
quia  « gratiam Baptismatis »  dicitis,  « non pro causis
esse mutandam, quod ipsa dona sua pro accidentium
capacitate dispensat. Ideoque Christus qui est sui
operis redemptor, auget, »  inquis,  « circa imaginem
suam continua largitate beneficia; et quos fecerat
condendo bonos, facit innovando adoptandoque meliores. » 
Hoccine est totum, cur vobis de Baptismate
parvulorum faciendam non existimatis invidiam?
quasi quisquam nostrum vos dixerit negare, baptizari
parvulos oportere. Non eos dicitis non debere baptizari;
sed pro magnitudine sapientiae vestrae, res
mirabiles dicitis: In Sacramento Salvatoris baptizantur,
sed non salvantur; redimuntur, sed non liberantur;
lavantur, sed non abluuntur; exorcizantur
et exsufflantur, sed a potestate diaboli non eruuntur.
Haec sunt sententiarum portenta vestrarum, haec inopinata
<pb n="0706"/>
mysteria dogmatum novorum, haec paradoxa
Pelagianorum haereticorum, mirabiliora quam Stoicorum
philosophorum. Ut enim haec dicatis, timetis audire,
Si salvantur, quid in eis aegrotabat? si liberantur,
quid in eis servitutis vinculo tenebatur? si
abluuntur, quid in eis latebat immundum? si eruuntur,
quo merito erant sub diaboli potestate, qui propria
iniquitate non erant rei, nisi quia trahunt, quod
negatis, originale peccatum? Et ad hoc negatis, non
ut eos salvos, liberos, mundos, nulli hosti subditos
asseratis; non enim aliquid eis opitulatur vestrum
testimonium falsum, ante judicem verum: sed ut
illis in mala vetustate remanentibus, vos novam
sectemini vanitatem. Non enim vestra, sed illius est
vera sententia, qui dixit, <hi>Nisi quis renatus fuerit ex
aqua et spiritu, non potest intrare in regnum Dei <note>(Joan.
III, 5)</note>
            </hi>.</p>
          </div3>
<div3>
            <head>9.</head>
            <p>
 Verum vos excellentissimi amatores illius vitae,
quae futura est aeterna cum Christo, nullam poenam
putatis esse imaginis Dei, in aeternum exsulare a
regno Dei: cum si parvam poenam esse diceretis,
non esset haec vox beati amatoris illius regni, sed
miseri contemptoris. Porro autem, si quod huic sufficit
causae, parvam saltem poenam fatemini esse,
quae magna est, ut imago Dei non sinatur intrare in
regnum Dei; obsecro, aperite qualescumque oculos,
et videte qua justitia poena ista infligenda sit parvulo,
quem clausis oculis originali obnoxium negatis esse
peccato. Omitto commemorare quae mala in hac ipsa
transitoria vita pene omnes patiantur infantes, et
quomodo explicetur quod dictum est, <hi>Grave jugum
super filios Adam a die exitus de ventre matris eorum,
usque in diem sepulturae in matrem omnium <note>(Eccli. XL,
1)</note>
            </hi>. Quae utique mala sub justo et omnipotente Deo
non irrogarentur ejus imagini, quibus malis in virtute
exerceri infantilis aetas non potest dici, si nulla ex
parentibus mala merita traherentur. Haec autem mala
parvulorum, non ea quae habere negantur a vobis,
sed quae perpeti cernuntur ab omnibus nobis, tu
praetermittis omnino, nec respicis: sed spatiaris tibi
vir disertissimus, et exerces ingenium ac linguam
tuam in laude naturae. Natura ista in tantas et tam
manifestas collapsa miserias, salvatorem, liberatorem,
mundatorem, redemptorem Christum habet
necessarium; non Julianum, non Coelestium, non
Pelagium laudatorem. Quam quidem redimi non fatereris
in parvulis, nisi quia hoc Coelestius apud Carthaginem
gestis ecclesiasticis, ora christiana non
sustinens, fassus est. Caeterum, rogo te, quomodo potest
intelligi ista redemptio, nisi a malo, redimente
illo qui redimit Israel ab omnibus iniquitatibus ejus <note>(Psal. CXXIX, 8)</note>?
Ubi enim redemptio sonat, intelligitur
et pretium: et quod est hoc, nisi pretiosus
sanguis agni immaculati Jesu Christi <note>(I Petr. I, 18,
19)</note>? De hoc autem pretio quare sit fusum, quid interrogamus
<pb n="0707"/>
alium? Redemptor ipse respondeat, dicat
ipse mereator. <hi>Hic est,</hi> inquit, <hi>sanguis meus qui pro
multis effundetur in remissionem peccatorum <note>(Matth.
XXVI, 28)</note>
            </hi>. Pergite adhuc, pergite, et sicut dicitis, In
Sacramento Salvatoris baptizantur, sed non salvantur;
redimuntur, sed non liberantur; lavantur, sed
non abluuntur; exorcizantur et exsufflantur, sed a
potestate diaboli non eruuntur: sic etiam dicite,
Funditur pro eis sanguis in remissionem peccatorum,
sed nullius peccati remissione mundantur. Mira sunt
quae dicitis, nova sunt quae dicitis, falsa sunt quae
dicitis: mira stupemus, nova cavemus, falsa convincimus.
</p>
          </div3>
        </div2>

<div2>
          <head>CAPUT IV.</head>
<div3>
            <head>10.</head>
            <p>
 Nonne ipse dixisti,  « Administrationem
corporis sic animo esse commissam, ut fructus
operis fieret utrique communis, et vel virtutis exercitae
gaudia, vel insolentiae poenas cum ejus quam hic
non bene rexerat, carnis afflictione sentiret? » 
Responde igitur, quare in hac ipsa vita afflictione carnis
anima crucietur infantis, cujus ei meritum, quia
non bene rexerit carnem, adhuc non potest imputari.
 « Naturam »  dicis  « humanam in exordiis nascentium
innocentiae dote locupletem. »  Fatemur sane,
quantum ad peccata pertinet propria: cum autem
etiam originali negatis obnoxios, respondete, quo merito
tanta innocentia nonnunquam caeca, nonnunquam
surda nascatur. Quod vitium etiam ipsam impedit fidem,
Apostolo testante qui dicit, <hi>Igitur fides ex auditu <note>(Rom. X, 17)</note>
            </hi>.
Jam vero quis ferat, quod ad ipsum
spectat animum, imaginem Dei  « innocentiae, »  sicut
asseris, dote locupletem, fatuam nasci, si nulla ex
parentibus mala merita in parvulos transeunt? An ita
est quisquam vestrum fatuus, ut fatuitatem nullum malum
putet; cum Scriptura dicat, <hi>Mortuum septem diebus,
fatuum vero omnibus diebus esse lugendum <note>(Eccli. XXII,
13)</note>
            </hi>? Quis autem nesciat, quos vulgo moriones vocant,
natura ita fatuos, ut quibusdam eorum pene
sensus pecorum conferatur? Et non vultis fateri genus
humanum ex initio quo deseruit Deum, trahere
damnatae originis noxam his omnibus dignissimam
poenis, nisi ubi parcit ratione dispositionis occultae
inscrutabilis sapientia Conditoris. Qui nec ab ipsa universa
massa perditionis abstinet sui operis bonum:
ut ex malis vitiorum condat, licet cum malis, in
quantum bona est, rationalem mortalemque naturam,
cujus nemo esse potest conditor, praeter ipsum, et in
generatione damnata, praebeat vasis misericordiae regenerationis
auxilium.
</p>
          </div3>
        </div2>

<div2>
          <head>CAPUT V.</head>
<div3>
            <head>11.</head>
            <p>
 Frustra itaque putas,  « ideo in
parvulis non esse delictum, quia sine voluntate, quae
in eis nulla est, esse non potest. »  Hoc enim recte
dicitur propter proprium cujusque peccatum, non
propter primi peccati originale contagium: quod si
nullum esset, profecto nulli malo parvuli obstricti,
nihil mali vel in corpore, vel in anima, sub tanta justi
Dei potestate paterentur. Quod tamen et ipsum a
<pb n="0708"/>
mala voluntate priorum hominum sumpsit exordium.
Ita nisi voluntas mala, non est cujusquam ulla origo
peccati. Haec si sapias, simpliciter et veraciter gratiam
Christi erga parvulos confiteberis, nec cogeris res impiissimas
atque absurdissimas dicere, aut baptizandos
non esse parvulos, quod quidem postea estis fortasse
dicturi, aut tam magnum Sacramentum sic in eis esse
ludibrium, ut in Salvatore baptizentur, sed non salventur;
a liberatore redimantur, sed non liberentur;
lavacro regenerationis laventur, sed non abluantur;
exorcizentur et exsufflentur, sed a potestate tenebrarum
non eruantur; sit eorum pretium sanguis, qui in
remissionem fusus est peccatorum, sed nullius peccati
remissione purgentur. Hoc totum propterea, quia timetis
dicere, Non baptizentur; ne non solum facies
vestrae sputis oblinantur virorum, verum etiam capita
sandaliis muliercularum commitigentur.</p>
          </div3>
<div3>
            <head>12.</head>
            <p>
 Nos certe causam cur sub diabolo sit qui nascitur,
donec renascatur in Christo, peccati ex origine
dicimus esse contagium. Vos autem qui hoc negatis,
ea saltem quae aperta sunt intuemini; cur nonnulli
etiam daemonem patiantur infantes: nisi forte et ipsos,
aut esse, aut sub diabolo esse, negabitis; nec vos
Evangelium commonebit, ubi forsitan propter vos
interrogavit Dominus quod sciebat, ut pater pueri responderet,
filium suum ab infantia sua a daemonio
tam gravi graviterque vexari, ut a Christi discipulis
non posset expelli <note>(Marc. IX, 16-26)</note>. Ecce ego, ut
sint parvuli in diaboli potestate, causam nuptias esse
non dico, quod me dicere calumniaris. Nuptiae quippe
habent ordinem suum et benedictionem suam, bonumque
suum nec subintrante peccato amittere potuerunt.
Tu autem quare sit sub diabolo ille saltem
infans, qui manifestissime vexatur a diabolo, ita ut
aliquando ipsa vexatione moriatur, responde si potes.
Non vis enim, quemquam ullam poenam pro alienis
subire peccatis, ne hinc fiat credibile, etiam contagia
peccatorum in nascentes ex gignentibus posse transire.
</p>
          </div3>
        </div2>

<div2>
          <head>CAPUT VI.</head>
<div3>
            <head>13.</head>
            <p>
 Sed videlicet, ut egregius dialecticus,
 « non me patieris elabi, sed presse interrogabis
et breviter, In parvulis actionem ream, an naturam
putem. »  Et ad utrumque respondens,  « Si
actionem, »  inquis,  « ostende quid fecerint: si naturam,
ostende quis eam fecerit. »  Quasi et actio mala
faciat nisi naturam ream. Actione quippe qui reus est
hominis, homo est; homo autem natura est. Homines
igitur, sicut peccati actione majores, ita minores
majorum contagione sunt rei: isti ex eo quod faciunt,
illi ex quibus originem ducunt. Quocirca in parvulis
bonum est, quod homines sunt; quod omnino non
essent, nisi eos ille qui summe bonus est creavisset.
<pb n="0709"/>
Malum vero si nullum ex origine traherent, nunquam
cum vitiis vel corporalibus nascerentur. Deus enim
qui est animarum, ipse est etiam corporum conditor,
qui utique humanae in ipsa conditione naturae vitia
non infligit immeritae. Neque enim de innumerabilibus
parvulis, qui et in animo et in corpore cum tanta
vitiorum varietate nascuntur, hoc dici potest, quod
Dominus ait de illo qui caecus natus est; non propter
peccatum ipsius, vel parentum, id esse factum, sed
ut manifestarentur opera Dei in illo <note>(Joan. IX, 3)</note>.
Multi quippe nec sanantur omnino, sed cum eisdem
vitiis, sive qualibet aetate, sive in ipsa moriuntur
infantia. Nonnullis etiam parvulis jam renatis, vel
permanent cum quibus sunt nati, vel accidunt hujusmodi
mala, absit ut dicamus indigne: sed hinc potius
intelligamus eis ad alterum saeculum prodesse, quod
renascuntur; hujus autem saeculi dispositionem propter
vitium superbiae hominis, per quod apostatavit
a Deo <note>(Eccli. X, 14, 15)</note>, diversis malis hominum peragi
in jugo gravi <hi>super filios Adam, a die exitus de ventre
matris eorum, usque in diem sepulturae in matrem
omnium <note>(Id. XL, 1)</note>
            </hi>.
</p>
          </div3>
        </div2>

<div2>
          <head>CAPUT VII.</head>
<div3>
            <head>14.</head>
            <p>
 Quod autem in hoc opere tuo,
quomodo fiant a dialecticis syllogismi, unde quaestionem
tibi nullus objecit, docere conaris; quantum tibi
places, tantum gravibus lectoribus displices. Et, quod
est pejus, fingis me dicere quod non dico, concludere sicut
non concludo, concedere quod non concedo, et concludis
tibi ipse quod renuo. Quando enim ego negavi,
 « naturam hominum esse laudabilem, »  in quantum homines
sunt? Quando dixi,  « ob hoc ipsum reos esse,
quia sunt; »  cum profecto essent, nec rei essent, si nemo
peccasset? Quando dixi,  « fecunditatem esse reprobandam; » 
cum ad benedictionem pertineat nuptiarum?
Quomodo a te peterem ut hoc ipsum concederes,
quod ipse non dixi?</p>
          </div3>
<div3>
            <head>15.</head>
            <p>
 Jam vero quod me dicis assumere,  « Omnis
commixtio corporum mala; »  nihil minus est, quam
ut dicas, me etiam vini et aquae accusasse commixtionem,
quando nobis potio temperatur: quia et ibi
corporum est sine dubitatione commixtio; et si omnem
commixtionem corporum malam dixi, neque
hanc utique praetermisi. Sed nec ipsam commixtionem
sexus utriusque reprehendi, si legitima atque
nuptialis est. Sine hac enim non fieret hominum generatio,
etiam nullo cujusquam praecedente peccato.
Proinde illud aliud quod me dicere adjungis,  « Filii
autem de corporum commixtione nascuntur, »  dico
sane: sed conclusio, quam velut meam inferre voluisti,
non est mea. Non enim ego dico,  « Nequam igitur
filii, qui de mala operatione procedunt; »  quandoquidem
ipsam conjugum operationem, quae fit
gignendorum gratia filiorum, non dico malam, sed
potius bonam: quia bene utitur libidinis malo, per quod
generantur homines bonum opus Dei; non sine malo,
propter quod regenerandi sunt, ut liberentur a malo.
<pb n="0710"/>
</p>
          </div3>
<div3>
            <head>16. </head>
            <p>
Deinde contexis alterum syllogismum tuum;
quoniam tuus est et prior iste, non meus. Dicis ergo,
 « Causa sexuum commixtio corporum: »  et vis ut hoc
concedam tibi. Ecce concedo. Pergis inde, et adjungis:
 « Si mala semper commixtio, deformis etiam conditio
corporum in sexuum diversitate positorum. » 
Hoc si esset consequens, me non premeret, qui commixtionem
nuptialem, id est, liberorum procreandorum
causa, non solum malam non dico, verum etiam
bonam dico. Huc accedit, quia et consequens non
est, ut si semper est mala sexus utriusque commixtio,
propterea sit deformis etiam conditio corporum in
sexuum diversitate positorum. Profecto enim si in
tantum homines essent malo libidinis subjugati, ut
remota honestate nuptiarum, omnes indifferenter ac
passim canino more concumberent, non ideo deformis
esset conditio corporum, cujus Deus auctor est,
quoniam mala esset omnium hominum maris feminaeque
commixtio: sicut etiam nunc de adulterina commixtione
utique mala, bonum est in corporum conditione
opus Dei. Vides nempe, quam dialectice nihil
dixeris, et nulla quidem culpa dialecticae disciplinae,
tu quantum a tramite ejus exorbitaveris. Vides illius
artis verbis ad hoc te uti, ut eis inflatus attonitos
facias imperitos, volendo videri esse quod non es.
Quod et si esses, ad eum modum quo ista disputanda
sunt, nihil esses. Sed plane nunc et ineptus et
imperitus, tunc autem ineptus artifex esses. Et
tamen dialecticorum quasi jaculis oneratus acutis,
in certamen procedis, et jactas plumbeos pugiones,
dicens,  « Si mala semper commixtio, deformis
etiam conditio corporum in sexuum diversitate
positorum. »  Nec videns quam non sit consequens,
quod pro argumento necessario posuisti, adjungis et
dicis,  « Quod cum negare nequiveris. »  Quid est quod
nequeo negare, homo inconsiderate? quid est quod
nequeo negare? Hoc nempe, quod tu jam, si vel sero
sapis, non potes nisi negare: quia non utique si mala
est commixtio adulterorum, propterea ex illis nascentium
conditio deformis est hominum. Illa quippe
est hominum male operantium de membris bonis: ista
vero Dei est bene operantis de hominibus malis. Quod
si dixeris, Etiam cum fit adulterium, bona est per se
ipsa commixtio, quia naturalis est, sed ea male utuntur
adulteri; cur non vis acquiescere, ita posse esse
libidinem malam, qua tamen bene utantur gignendi
gratia conjugati? An potest bonorum esse usus malus,
et non potest malorum bonus? cum inveniamus ipso
satana quam bene usus fuerit Apostolus, tradens ei
hominem in interitum carnis ut spiritus salvus esset
in die Domini <note>(I Cor. V, 5)</note>, et alios ut discerent non
blasphemare <note>(I Tim. I, 20)</note>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>17.</head>
            <p>
 Quod vero superaddis, et dicis,
 « Rei autem malae Deus auctor esse non potest; » 
<pb n="0711"/>
quomodo id dicis? Melius enim loqui novit ipse quam
tu, qui per prophetam dicit, creare se mala <note>(Isai.
XLV, 7)</note>. Deinde quomodolibet sese habeat haec superadditio
tua, quid ad me pertinet, cum illud cui
connectitur non concesserim; eo quod inconsequens
esse monstraverim, ut deformis sit conditio corporum,
etiamsi omnem commixtionem corporum vel
utriusque sexus malam esse concederem? Ut enim
concedamus Deum nullius esse auctorem mali: numquid
ideo non est auctor conditionis corporum, quam
nullo modo malam esse concessi; quia nulla me ad
hoc superius concessa cogebant? Inanis ergo et ridenda
tua remansit illatio, qua concludis et dicis,
 « Omnia igitur corpora malo reputantur auctori. » 
Multo enim verius ita concluditur, ut dicamus: Si
nec mala commixtio adulterorum facit esse malam
conditionem corporum; aut si bona est et in adulteris
sexus utriusque commixtio, sed ea mali utuntur male,
quoniam multo magis ex hoc non potest corporum
mala esse conditio; recte igitur corpora Deo reputantur
auctori. Nulla est itaque fovea, quam metuens
quasi revertar in viam, quo videris me velle revocare.
Dic tamen quaenam illa via sit, et explica ratiocinationem
tuam.
</p>
          </div3>
        </div2>

<div2>
          <head>CAPUT IX.</head>
<div3>
            <head>18.</head>
            <p>
 « Deus, »  inquis,  « bonus, per
quem facta sunt omnia, ipse corporis nostri membra
formavit. »  Hoc verissimum esse concedo. Sequeris et
adjungis:  « Qui autem corpora fecerat, divisit et
sexum: divisit in specie, quod in operatione conjungeret;
fecitque causam conjunctionum dissimilitudo
membrorum. »  Et hoc assentior. Deinde infers:  « Ab
ipso igitur commixtio corporum, a quo est origo corporum, » 
Quis hoc negaverit?  « Quod cum ingratis, » 
inquis,  « concesseris, sequitur tot rerum bonarum,
corporum, sexuum, conjunctionum, malos fructus esse
non posse. »  Et hoc verum dicis: horum enim bonorum
fructus homo est, quod in quantum homo est,
bonum est: quod autem in illo malum est, a quo sanandus
est per Salvatorem, et liberandus per Redemptorem,
et abluendus per lavacrum, et eruendus per
exorcismum, et absolvendus per sanguinem qui in remissionem
fusus est peccatorum; non est fructus corporum,
sexuum, conjunctionum, sed originalis veterisque
peccati. Sicut enim de prole adulterorum, si
ego dicerem, Tot malorum, id est, lasciviae, turpitudinis,
criminis, bonus fructus esse non potuit; recte
mihi responderes, hominem qui de adulteris natus est,
non esse fructum lasciviae, turpitudinis, criminis,
quorum malorum auctor est diabolus; sed corporum,
sexuum, conjunctionum, quorum bonorum auctor est
Deus: sic ego tibi rectissime dico, malum cum quo
nascitur homo, non esse fructum corporum, sexuum,
conjunctionum, quorum bonorum auctor est Deus;
sed primae praevaricationis, cujus auctor est diabolus.</p>
          </div3>
<div3>
            <head>19.</head>
            <p>
 Absit autem ut, quemadmodum calumniaris,
<pb n="0712"/>
dicamus  « homines ad hoc a Deo fieri, ut a diabolo
legitimo jure teneantur. »  Quamvis enim et hoc divinae
sit magis, quam diabolicae potestatis, ut immundo
principi generatio immunda subdatur, nisi regeneratione
mundetur: tamen non ad hoc Deus facit homines,
ut familiam quodam modo diabolus habeat; sed
ea bonitate, qua naturis omnibus praestat ut sint, qua
etiam ipsum facit subsistere diabolum. Quam bonitatem
si rebus subtraheret, continuo nihil essent. Sicut
non ideo creat pecora in armentis et gregibus impiorum,
ut daemonibus immolentur, quamvis hoc eos
noverit esse facturos: sic etiam ubi generationem peccato
cernit obnoxiam; secundum pulcherrimum quem
disposuit ordinem saeculorum, suam non abstinet ab
ejus conditione bonitatem.
</p>
          </div3>
        </div2>

<div2>
          <head>CAPUT X.</head>
<div3>
            <head>20.</head>
            <p>
 Sed post hanc argumentationem,
qua te fallis, et confecisse te aliquid arbitraris, ingeris
solitum maledictum, ac deinde subnectis,  « Quod
forsitan dicam, Scripturarum, non syllogismorum debere
testimonio comprobari, filios de corporum commixtione
nascentes, reputari divino operi: »  quasi qui
hoc negaverit, possit esse christianus. Proinde rem,
quam promptissime confitemur et libentissime praedicamus,
velut habeat inter nos controversiam, ita per
Scripturarum testimonia conaris ostendere; et laboras
inaniter, non ut respondere nobis, sed ut libros
possis implere. Verumtamen quod dixisti,  « Ut exprimeret
fidem operum Propheta, prope periculum pudoris
accessit, quia dixit, <hi>Erunt duo in carne una</hi> » <note>(Gen. II, 24)</note>;
satis te debuit admonere, nihil pudendum
futurum fuisse in operibus Dei, nisi praecessisset
cur natura humana deberet de sui meriti deformitate
confundi.
</p>
          </div3>
        </div2>

<div2>
          <head>CAPUT XI.</head>
<div3>
            <head>21.</head>
            <p>
 Dicis etiam in laude libidinis,
 « hanc fuisse redditam Dei munere Abrahae et Sarae
sebio confectis emortuisque corporibus »  <note>(Rom. IV,
19)</note>: et invidiosa voce proclamas,  « ut asseram si
possum, ad opus diaboli pertinere, quod Deum videam
interdum conferre pro munere. »  Quasi vero si claudum
hominem resuscitet Deus, viventibusque restituat,
qui utique mortuus jam claudicare non poterat,
etiam claudicationem debet videri pro munere contulisse.
Ita ergo si restitutus est, qui fuerat in viridioribus,
corporum vigor, sic utique restitutus est, ut se
habet conditio corporis mortis hujus. Non enim eos
ad illum statum revocari oportebat, in quo Adam fuit
ante peccatum, ut possent sine lege in membris quae
repugnat legi mentis, filios procreare.</p>
          </div3>
<div3>
            <head>22.</head>
            <p>
 Quamvis et ad hoc intelligendum sit emortuum
fuisse corpus Abrahae, ut non valeret de omni femina
filios gignere, quae parere posset. Dicitur enim
facere hoc aetatis accessus, ut ex femina generare
senex possit adolescentula, cum jam de grandiore non
possit, quamvis illa de juvene possit. Qui enim tam
prolixo tempore tunc vivebant, procul dubio serius
fiebant ita decrepiti, ut ad concubitum moveri omnino
non possent: si tamen cuiquam viro sano potest id
<pb n="0713"/>
accidere per aetatem. Nam cum hoc opus in manibus
haberem, nuntiatus est nobis senex octoginta et quatuor
agens annos, qui religiose cum conjuge religiosa
jam viginti quinque annos vixerat continenter, ad libidinem
sibi emisse Lyristriam; qui utique pro modulo,
quo isto tempore vivunt homines, gravioris senectutis
est quam fuerat Abraham in annis centum, adhuc victurus
alios septuaginta. Unde prudentius creditur,
fecunditatem quae defuit, suis Deum famulis praestitisse.
Duae quippe causae dicuntur, propter quas parere
Sarra non poterat, et erat vulva ejus emortua: una
sterilitatis, quae ab ipsa inerat juventute; altera aetatis,
non quia nonaginta annos agebat, sed quia jam
destiterant ei fieri muliebria. Constat enim si mulierum
menstrua secreta cessaverint per aetatem, non
eas jam posse concipere, etsi fecundae fuerunt, antequam
illa cessassent. Et ideo Scriptura noluit hoc
tacere, ut augeretur miraculi gloria, quod erat Deus
in eorum prole facturus. Quando autem suo viro ancillam
dedit, de qua voluit, quia de se non poterat,
suscipere filios; non aetate fuerat, sed sua sterilitate
permota. Sic enim Scriptura loquitur: <hi>Sarra autem
uxor Abraham non pariebat illi.</hi> Et verba ejus ad virum
ista sunt: <hi>Ecce conclusit me Deus, ut non pariam.</hi> 
Tunc autem si aetatem consideremus amborum, decrepiti
essent, si nostri temporis homines essent. Erat
enim Abraham annorum circiter octoginta quinque,
Sarra autem annorum septuaginta quinque. Scriptum
est enim: <hi>Abraham autem erat annorum octoginta sex,
cum peperit Agar Ismael Abrahae <note>(Gen. XVI, 1, 2, 16)</note>
            </hi>.
Proinde ante annum ferme mixtus invenitur ancillae,
quando conceptus est Ismael. Qui tandem conjuges in
hac aetate generant temporibus nostris, nisi divinitus
fiat tale miraculum? Et tamen illi poterant, si Sarra
sterilis non fuisset; quia et ille potuit de Agar, et illa
nondum erat sic aetate progressa, ut ei cessarent fieri
muliebria. Ad hoc ergo erat Abrahae corpus emortuum,
ut de Sarra jam generare non posset, etiamsi
esset illa ita fecunda, ut tamen jam propinquaret
aetati, qua cruor ille menstruis intervallis venire desisteret.
Quibus enim jam omnino non fluit, eas ab
auctoribus medicinae definitum est non posse concipere.
Quod si falsum esset, nullo modo dicere Scriptura
curaret, <hi>Defecerunt autem Sarrae fieri muliebria:</hi> 
cum superius jam dixisset, <hi>Abraham autem et Sarra
seniores progressi in diebus suis <note>(Id. XVIII, 11)</note>
            </hi>. Pro
modo ergo temporis, cujus longe prolixiore spatio
tunc vivebant, generare jam illa aetate non poterant,
cum esset Abraham centenarius, Sarra nonagenaria;
etiamsi sterilis non fuisset, et ante annum concumberent,
quando adhuc ei fluebant fortasse muliebria;
et ideo adhuc concipere posset, si juvenis esset maritus;
tunc autem non posset, propter corpus Abrahae
sic emortuum senectute, ut ex illius aetatis femina
gignere non valeret; qui tamen et ipse de adolescentula
valeret, sicut postea de Cethura valuit <hi>(Id. XXV,
<pb n="0714"/>
1, 2)</hi>: quamvis et illic dici possit, fecunditatis munus
in eodem perseverasse, quod acceperat ut nasceretur
Isaac. Pro modo autem nunc temporis, quo longe
breviore spatio vivunt homines, intra centum annos
amborum conjugum generare posse dicuntur. Si vero
in summam ducti amborum anni centenarium numerum
excesserint, sic asseverantur non posse filios
procreare, etiamsi fecunda sit mulier, et fluentibus
adhuc muliebribus possit ex juvene; ut jure fuerit
etiam constitutum, ne quisquam jus liberorum haberet,
nisi cum amborum anni computati et simul ducti
centum transisse docerentur.</p>
          </div3>
<div3>
            <head>23.</head>
            <p>
 Miraculum ergo Dei factum est, ut conciperetur
Isaac, non parentibus ejus libidine reddita, sed
fecunditate donata: nam illa esse poterat etiam in
illis annis; haec vero esse non poterat, tot impedientibus
causis. Quanquam et libido, sicut superius disseruimus,
si emortuis membris senilibus munere Dei
quodam modo reviviscentibus etiam ipsa revivisceret;
conditionem profecto carnis corruptibilis sequeretur,
ut esset in corpore mortis hujus, quae in paradiso
esse non potest ante peccatum in corpore vitae
illius. Secundum conditionem autem poenalis hujus
corporis, munus fecunditatis nunc Deus unicuique
largitur, non secundum illam felicitatem, ubi nihil
erat in carne, quod adversus spiritum concupisceret,
et concupiscente adversus se spiritu frenaretur: quia
in natura hominis ante peccatum pacem decebat esse,
non bellum. In ea vero parte ratiocinationis tuae frustra
laborasti, tanquam dicere possemus,  « Isaac sine
concupiscentia carnis vel semine viri fuisse procreatum. » 
Hoc enim non dicimus: et ideo quidquid inde
disputasti, praetereundo contemnimus.
</p>
          </div3>
        </div2>

<div2>
          <head>CAPUT XII.</head>
<div3>
            <head>24.</head>
            <p>
 Quod autem tibi praeclaro acumine
visus es invenisse, ut diceres,  « Etiamsi diabolus
crearet homines, nulla culpa sua mali essent; et
ideo jam nec mali essent, quia esse quisquam nisi
quod natus est, non potest, nec ab eo justum est aliquid
amplius flagitare quam potest: »  solemus et nos
adversus Manichaeos ista dicere, qui non vitiatam bonam
dicunt esse naturam, sed sine initio et immutabiliter
malam, quam secundum suas fabulas opinantur
malam. Natura vero humana secundum catholicam
fidem bona instituta, sed vitiata peccato meritoque
damnata est. Nec mirum autem nec injustum est,
quod radix profert damnata damnatos, nisi cujus manus
non defuit creantis, non desit et misericordia
<pb n="0715"/>
liberantis; quam vos miseris invidetis, cum malum
parvulos, a quo liberentur, non habere dicitis.</p>
          </div3>
<div3>
            <head>25.</head>
            <p>
 Sed certe vos qui miseram falsa defensione
premitis, et perniciosa laude oppugnatis infantiam,
quare nihil mali merentes tot in parvulis imagines
Dei, si non baptizentur, non admittitis ad regnum
Dei? Numquid ipsi sibi defuerunt, ut priventur regno,
ut tam luctuoso puniantur exsilio; cum id non fecerint,
quod facere omnino non poterant? Ubi etiam
ponis, quia et vita carebunt, quoniam non manducaverunt
carnem, nec biberunt sanguinem Filii hominis <note>(Joan. VI, 54)</note>?
Unde Pelagius, quod supra commemoravi,
eos qui dicunt,  « infantes, etiamsi non
baptizentur, habere vitam aeternam, »  in ecclesiastico
judicio nisi damnasset, damnatus exisset. Qua judstitia,
quaeso, a regno Dei, a vita Dei alienatur imago
Dei, in nullo transgressa legem Dei? Nonne audis
quemadmodum detestatur Apostolus quosdam, quos
dicit alienatos <hi>a vita Dei per ignorantiam quae est in
illis, propter caecitatem cordis eorum <note>(Ephes. IV, 18)</note>
            </hi>?
Tenebitur hac sententia non baptizatus parvulus, an
non tenebitur? Si dixeritis, Non tenebitur: evangelica
veritate, lingua etiam Pelagii teste, vincemini
atque puniemini. Ubi est enim vita Dei, nisi in regno
Dei, quo nisi renati ex aqua et spiritu, intrare non
possunt <note>(Joan. III, 5)</note>? Si autem dixeritis, Tenebitur:
fatemini poenam, culpam dicite; fatemini supplicium,
meritum dicite. Nihil in vestro dogmate reperitis,
quod proferre possitis. Jam igitur aliquando, si ullus
est christianus sensus in vobis, etiam in parvulis propaginem
mortis et damnationis agnoscite, debita justitia
puniendam, gratis gratia Dei liberandam. In
quorum redemptione laudari Dei misericordia potest,
in quorum perditione accusari Dei veritas non potest:
quia universae viae Domini misericordia et veritas <note>(Psal. XXIV, 10)</note>.
</p>
          </div3>
        </div2>

<div2>
          <head>CAPUT XIII.</head>
<div3>
            <head>26.</head>
            <p>
 Dividis, definis, disseris quasi
medicinaliter de genere, et specie, et modo, et excessu
concupiscentiae;  « hujus genus esse »  asserens
 « in igne vitali, speciem in motu genitali, modum in
opere conjugali, excessum in intemperantia fornicandi: » 
et tamen post istam tota quasi subtilem
atque prolixam disputationem tuam, cum te breviter
et aperte interrogavero, cur ignis iste vitalis bellum
in homine radicaverit, ut eo caro concupiscat adversus
spiritum, et spiritui necesse sit concupiscere
adversus carnem <note>(Galat. V, 17)</note>; cur vulnere feriatur
mortali, qui voluerit igni consentire vitali; puto quod
ipsum libri tui atramentum erubescendo convertetur
in minium. En ignis vitalis, qui nostrae animae, quae
vita est vera carnis, non solum ad arbitrium non obsequitur,
sed plerumque contra ejus arbitrium inordinatis
et turpibus motibus excitatur, et nisi adversus
eum spiritus concupiscat, bonam vitam nostram ignis
iste vitalis occidit.
<pb n="0716"/>
</p>
          </div3>
<div3>
            <head>27. </head>
            <p>
Post longam disputationem velut concludens,
 « Merito igitur, »  inquis,  « concupiscentiae origo definitur
in igne vitali, quo collecto necesse est ut ei reputetur
concupiscentia carnalis, per quem constitit
vita carnalis. »  Ita hoc dicis, quasi probare possis,
aut vero cujuscumque frontis sis, audeas suspicari,
in prima hominum constitutione, priusquam culpam
debita damnatio sequeretur, istam carnalem concupiscentiam
aut exstitisse in paradiso, aut inordinatis,
sicut eam nunc videmus, motibus pugnas adversus
spiritum foedissimas edidisse. Deinde subnectis, et
dicis:  « Hujus itaque appetitus non in genere suo,
non in specie, non in modo culpa est, sed in excessu;
quia genus ejus et species ad conditoris operam pertinent,
modus ejus ad arbitrium honestatis, excessus
ad vitium voluntatis. »  Quam concinne tibi verba
mania sonuerunt; utique homini qui non cogitas
quid dicas! Si modus appetitus hujus ad arbitrium
pertinet honestatis; cujus tandem honesti arbitrium
conjugati velit hunc appetitum, nisi quando opus est,
commoveri? et tamen quod vult non potest. Cujus
honesti continentis arbitrium velit aliquando hunc
appetitum moveri? et tamen quod vult non potest.
Unde clamat homo, <hi>Velle adjacet mihi, perficere autem
bonum non invenio <note>(Rom. VII, 18)</note>
            </hi>. Cum ergo in
ipso motu pro nostrae voluntatis arbitrio non habeat
ullum modum, in effectu autem non sit ipse moderatus,
sed ei modum vigili certamine spiritus honestus
imponat; quid est quod laudatis, homines mali, et
ad Deum non clamatis, <hi>Libera nos a malo <note>(Matth.
VI, 13)</note>
            </hi>?
</p>
          </div3>
        </div2>

<div2>
          <head>CAPUT XIV.</head>
<div3>
            <head>28.</head>
            <p>
 Quid te autem juvat quod dicis,
 « intercipi debilitate libidinem: »  quasi non morte
prorsus exstinguatur, quando jam homini, qui ab illa
fuerit superatus et subjugatus, non certamen indicitur,
sed victo redditur quod debetur? Hoc est amarius,
hoc est ubi non intelligis contendentis propaginem
mortis, quod quando sani sumus, tunc est iste
motus insanus. « Aut in conjugibus, »  inquis,  « cum
honestate exercetur, aut in castis virtute frenatur. » 
Itane vero, ita tu expertus es? Ergone a conjugibus
non frenatur hoc malum, vel hoc tuum bonum? Prorsus
cum libitum fuerit, sternunt se conjuges, et invadunt,
quandocumque titillaverit; nec ad horam cubandi
appetitus iste differtur, sed tunc videtur legitima
corporum esse commixtio, quando istud naturale
tuum bonum fuerit sponte commotum. Si talem duxisti
vitam conjugalem, desine te tuis experimentis in
disputatione committere, et de aliis potius quemadmodum
sit ducenda, vel docenda, perquire. Miror
tamen si adulterina saltem desideria non frenasti, nec
frenanda sensisti. Si vero etiam pudicitia conjugalis,
<pb n="0717"/>
et propter immoderata in ipso quoque connubio volutabra
libidinis, et propter damnabiles concupiscentias,
ne praeter conjugis naturalem usum aliquid
perpetretur, frenat hanc pestem: quid est quod dicis,
 « In conjugibus cum honestate exercetur; »  quasi honestus
sit appetitus iste semper in conjuge, et nihil
ei saltem secundum veniam, sicut dicit Apostolus <note>(I Cor. VII, 6)</note>,
concedatur? Quanto melius diceres,
In conjugum moderatione cum honestate exercetur?
An timuisti ne illic quoque intelligatur malum, cui
etiam conjuges frenum cura moderationis imponunt?
Postremo nunc saltem jam continenter vivens agnosce
in quadrigis illis Ambrosianis equum malum <note>(Loco citato
supra, n. 12)</note>; et noli corde vel ore laudare,
quem cogeris virtute frenare. « Quartum, »  inquis,
 « a lascivientibus perpetratur, id est, illius voluptatis
excessus, et quia de insolentia, non de natura contingit, » 
inquis,  « jure damnatur. »  De cujus, quaeso, insolentia
contingit? lasciviae, an concupiscentiae? Ne
offendas susceptam, respondebis, Lasciviae. Sed omnes
homines judicant lasciviae non esse peccatum, nisi
quia concupiscentiae consentitur. Nullumne ergo malum
est, cui consentiendo peccatur? At hoc malum
inest in carne contra spiritum consupiscente, etiamsi
non sit in spiritu non consentiente, et contra etiam
concupiscente. Exclama ergo, <hi>Libera nos a malo:</hi> et
noli malum falsae laudis huic addere malo.
</p>
          </div3>
        </div2>

<div2>
          <head>CAPUT XV.</head>
<div3>
            <head>29.</head>
            <p>
 Diserte sane inter lascivientes
et continentes tanquam in medio pudicitiam constituis
conjugalem,  « quae illos illicita commisisse indignatur,
hos etiam licita contempsisse miratur; ultimi
limitis sortita regionem, ultra se proruentium exsecrata
barbariem, supra se micantium venerata fulgorem,
quae verecundis manibus et confovet aestuantes,
et laudat tali remedio non egentes. »  Multum delector
eloquentissima veritate: sed obsecro te, nempe sicut
dicis, et disertissime ac verissime dicis, propterea
continentes laudat pudicitia conjugalis, quod tali remedio
non egeant, quo se ipsam perspicit eguisse, id
est, ut secundum Apostolum, qui se non continet,
nubat <note>(I Cor. VII, 9)</note>: cur ergo quando ego istam concupiscentiam
morbum esse dico, tu negas, qui tamen
ei necessarium remedium confiteris? Si agnoscis remedium,
agnosce morbum: si negas morbum, nega
remedium. Rogo, cede aliquando etiam per os tuum
tibi loquenti veritati: nemo providet remedium sanitati.
</p>
          </div3>
        </div2>

<div2>
          <head>CAPUT XVI.</head>
<div3>
            <head>30.</head>
            <p>
 Illud etiam recte dicis,  « examinate
 non posse placere connubium, si mali comparatione
laudatur. »  Hoc verum est. Omnino enim
in genere suo nuptiae bonum sunt; sed ideo bonum
quia fidem thori servant, quia prolis suscipiendae causa
sexum utrumque commiscent, quia impietatem separationis
exhorrent. Haec sunt bona nuptialia, quibus
<pb n="0718"/>
nuptiae bonum sunt: quae saepissime diximus esse potuisse,
etiamsi nemo peccasset. Post peccatum autem
accessit eis, non de felicitate, sed de necessitate certamen,
ut suo bono pugnent etiam ipsae contra concupiscentiae
malum, ad nihil eam sinentes illicitum pervenire;
quamvis ipsa in haec, nunc remissioribus, nunc
concitatioribus motibus, instigare non cesset, et ejus
malo bene utentes in propagatione filiorum. Illud vero
quis neget malum, nisi qui non audit Apostolum monentem, <hi>Hoc autem dico secundum veniam, non secundum
imperium 
 <note>(I Cor. VII, 6)</note>
            </hi>? quando conjuges non prolis
suscipiendae, sed carnalis voluptatis explendae victi
cupiditate concumbunt; hoc non laudatur, sed ignoscitur
in comparatione pejoris, intervenientibus et
deprecantibus nuptiis.
</p>
          </div3>
        </div2>

<div2>
          <head>CAPUT XVII.</head>
<div3>
            <head>31.</head>
            <p>
 Post haec autem ad exemplum
Abrahae et Sarrae, nescio qua ratione reverteris, de
quo jam satis respondisse me existimo. Sed nescio
quid te fugerat, quod addere voluisti, cum postea venisset
in mentem. Humanum est, solet evenire: quid
ergo illud est audiamus. Dicis,  « factum fuisse propheticum,
quod nunc ostensum est in regione Africae;
pulchrae et sanctae mulieris, quae Ecclesiae formam
tenebat, tutum non esse vel conjugem, vel pudorem,
et quia ibi divinitus intacta servata est. »  Ne in omnibus
tuis verbis frustra immorer, ad eum cui scribis,
te convertis et dicis:  « Orandus est hic Deus, frater
beatissime Turbanti, consacerdos dilectissime, ut paribus
etiam hac tempestate virtutibus Ecclesiam catholicam,
Filii sui sponsam, maturam, fecundam,
castam, decoram, a Manichaeorum constupratione, in
Africa vel ex Africa latrocinantium, eruere non moretur. » 
Haec nostra potius oratio est adversus Manichaeos,
et Donatistas, et alios haereticos, vel quoslibet
christiani et catholici nominis inimicos in Africa constitutos.
Contra vos autem, quia nobis estis pestilentia
transmarina, Christo salvatore vincenda, ideone
latrocinamur ex Africa, quia unum martyrem hinc
opponimus Cyprianum, per quem probemus antiquam
nos defendere fidem catholicam, contra vestri erroris
vanam profanamque novitatem? O nefas! Defuerunt
Ecclesiae Dei quae in Africa constituta est, defuerunt
orationes tuae, quando ista quae oppugnas, Cyprianus
beatissimus praedicabat? Quando ille dicebat,  « Multo
magis a Baptismate prohiberi non debet infans, qui
recens natus nihil peccavit, nisi quod secundum Adam
carnaliter natus, contagium mortis antiquae prima nativitate
contraxit, ut ei remittantur non propria, sed
aliena peccata »  <note>(Epist. 64 ad Fidum)</note>: quando haec
Cyprianus didicerat et docebat, defuit auxilium precum
tuarum, quo Sarra in regione Africae servaretur
intacta, et a Manichaeorum constupratione, qui secundum
intellectum tuum, antequam Manichaei nomen
Romanis sonuisset in terris, etiam ipsum deceperant
Cyprianum, liberaretur Ecclesiae pulchritudo? Vide
quae monstruosa et furiosa dicas contra antiquissimam
<pb n="0719"/>
catholicam fidem, non habendo quid dicas.</p>
          </div3>
<div3>
            <head>32.</head>
            <p>
 Sed quantumlibet tergiverseris, o haeresis Pelagiana,
quae contra muros antiquissimae veritatis novas
construis machinas, novas moliris insidias:  « Poenus
disputator, »  quod me contumeliose tuus defensor
appellat; Poenus, inquam, disputator, non ego, sed
Cyprianus Poenus, te hoc vulnere Poenus immolat, et
poenam scelerato ex dogmate sumit. Quid, si tot
episcopos ex Africa nominassem, quot ex aliis orbis
partibus nominavi? aut quid, si in eis ipsis plures Afri
essent? Unus hinc est, caeteri aliunde, quorum ab
Oriente et Occidente consensione confoderis: et tamen
tanta obstinatione caecaris, ut non videas, te potius
velle corrumpere antiquum Ecclesiae decorem, id
est, antiquam fidem, tanquam Sarrae aniculae pulcherrimae
castitatem. Si enim per sanctos antistites Dei,
memorabilesque doctores, Irenaeum, Cyprianum, Reticium,
Olympium, Hilarium, Ambrosium, Gregorium,
Basilium, Joannem, Innocentium, et Hieronymum,
constupraverunt Ecclesiam Manichaei; dic mihi, Juliane,
quae te peperit? Utrum te casta, an vero meretrix,
in lucem quam deseruisti, per uterum gratiae
spiritualis enixa est? an ut dogmata Pelagiana defendas,
conjugis Christi et matris tuae viscera, instinctu
nefarii, non erroris, sed furoris infamas? Usque adeo
enim contra vetustam pulchritudinem Sarrae non invenit
quid novitia deformitas mentiatur, ut tot episcoporum
gloriosorum catholicorum in tanta suarum
sententiarum manifestatione consensum, in quibus
sunt qui Manichaei nec nomen audierunt, Manichaeorum
blasphemia criminetur.</p>
          </div3>
<div3>
            <head>33.</head>
            <p>
 « Sed ab hoc digressu, quo te impetus,  « non ut
dicis,  « doloris, »  sed perditi pudoris  « abstulerat, ad
ea quae institueras »  delira reverteris: et adhibito ex
Apostolo testimonio <note>(Rom. IV, 19)</note>, illud quod de Abrahae
et Sarrae emortuis membris dixeras, confirmare
conaris. Unde jam superius, quantum satis visum est,
me disseruisse suffecerit. Quis autem Christianus ignoret,
quod  « ille, qui primum hominem fecit ex pulvere,
omnes fabricetur ex semine? »  Sed ex semine
jam vitiato atque damnato, quod partim per veritatem
remaneat in supplicio, partim per misericordiam
liberetur a malo. Non igitur, ut putas atque concludis,
 « ullis laqueis tuis peccati naturalis suffocatur assertio. » 
Depravatam quippe primi transgressoris voluntate
naturam, non tua defensio verbis inanibus purgat
per novitium dogma vestrum, sed gratia Dei per Jesum
Christum Dominum nostrum.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>34.</head>
            <p>
 Quamobrem nec puto, sicut
calumniaris, quod  « conjuges sine corporum calore
generaverint: »  nec puto quod  « hominem Deus non
fecerit, aut diabolo fecerit, aut diabolus fecerit; »  quia
nec ipsi parentes possunt hominem facere, sed ex parentibus
<pb n="0720"/>
Deus: cujus potestati nec se ipsum diabolus
subtrahit; quanto minus naturam humanam, quam sibi
per peccati meritum illo damnante subjecit? Quae cum
ita sint, tu potius, etsi non cultor, quod esse me dicis,
tamen quantumlibet eum accusare videaris, diaboli
adjutor esse convinceris: qui omnes parvulos ab eo
malo, per quod tenentur a diabolo, sanari per Christum
non debere contendis, cum doctrina non sana
sanos esse defendis. Ego autem secundum sanam fidem,
 « ex eadem concupiscentiae voluptate concretum
etiam Isaac »  dico, ex qua et homines caeteri, uno
solo excepto ab hoc malo, per quem liberamur a malo.
 « Peccatorum quoque genitalibus manum divinae providentiae
interesse »  non nego. Attingit enim a fine
usque ad finem fortiter, et disponit omnia suaviter <note>(Sap. VIII, 1)</note>;
et nihil inquinatum in eam incurrit <note>(Id.
VII, 25)</note>: et ideo etiam de immundis et contaminatis,
quae voluerit operatur, munda tamen ipsa et incontaminata
persistens. Nec opus est ut anfractibus longis,
ea quae concedo, mihi probare coneris: sed ad hoc
responde, si potes, cur ipse Isaac nisi Baptismatis
Christi signo circumcisus die octavo fuisset, perisset
anima ejus de populo suo <note>(Gen. XVII, 14)</note>. Explica, si
potes, tanta poena quo merito plecteretur, nisi ab hac
illo Sacramento liberaretur. Emortuam vulvam Sarrae
ad emissionem seminis, et emortuum corpus Abrahae
ad generandum sicut juvenes generant, Deum vivificasse,
negari non potest, ut proles de illa parentum
nasceretur aetate: sed Isaac quantum ad propria peccata,
etiamsi ex adulteris nasceretur, innocens natus,
quid meruerat, ut anima ejus de populo suo periret,
nisi circumcisio subveniret? Noli evagari per multa
obscura, perplexa, superflua: ad hoc unum apertum,
simplex, necessariumque responde.</p>
          </div3>
<div3>
            <head>35.</head>
            <p>
 Interponis Apostoli testimonium, non ad quod
ab illo positum est, sed ad quod ipse arbitraris. Unde
nunc, quoniam non inde agimus, et longum et supervacaneum
est disputare: tamen interponis ubi ait, <hi>Et
quomodo judicabit Deus mundum? Si enim veritas Dei
in meo mendacio abundavit in gloriam ipsius, quid adhuc
et ego tanquam peccator judicor <note>(Rom. III, 6, 7)</note>
            </hi>?
Ac deinde subjungis,  « Per haec sua verba Apostolum
ostendere, amisisse Deum auctoritatem judicandi, si
modum non tenuit imperandi. »  Si ergo sicut putas,
 « ad hoc ista dixit Apostolus, ut sese cohiberent, qui
asserebant laudi Dei proficere peccata mortalium,
eumque ideo impossibilia praecepisse, ut miserendi
sibi materiam praepararet: et per hanc apostolicam
sententiam, »  sicut existimas,  « demonstratur, propterea
recte judicari homines, quia praecepta possibilia
non fecerunt; injuste autem judicarentur, si ea
non fecissent, quae impossibilia juberentur: »  quid de
Isaac dicturus es, cui quidquam nec possibile, nec impossibile
est imperatum; et tamen perditionis animae
suae poena feriretur, si octavo die non circumcideretur?
An vero nec sic tandem respicis, illud primitus
in paradiso datum possibile ac facile fuisse praeceptum,
quo contempto atque violato, omnes ex uno homine,
<pb n="0721"/>
tanquam in massa originis commune illud habere peccatum;
et hinc esse <hi>jugum grave super filios Adam, a
die exitus de ventre matris eorum, usque in diem sepulturae
in matrem omnium <note>(Eccli. XL, 1)</note>
            </hi>? Et quoniam ex
ista in Adam generatione damnata nemo liberatur, nisi
regeneretur in Christo; propterea signum ejusdem regenerationis
Isaac nisi accepisset, perisset: nec immerito
perisset, quia ex hac vita, quo per generationem
damnatam damnatus intraverat, sine signo regenerationis
exisset. Aut si non est ista causa, dic alteram.
Bonus est Deus, justus est Deus: potest aliquos sine
bonis meritis liberare, quia bonus est; non potest
quemquam sine malis meritis damnare, quia justus
est. Nullum meritum malum octo dierum infans de
propriis peccatis habebat; quare damnaretur, nisi
circumcideretur, si ex origine non trahebat?
</p>
          </div3>
        </div2>

<div2>
          <head>CAPUT XIX.</head>
<div3>
            <head>36.</head>
            <p>
 Perge ad caetera, et vanis vaniora
contexe: non Scripturarum sanctarum eloquia
quae commemoras, dico, sed ex his quae conficere niteris.
Quandoquidem dicis,  « Ex hoc intelligi debere
perfectam ignorantiam justitiam nominari, quia dixit
Deus ad Abimelech, qui cum Sarra fuerat concubiturus,
ignorans quod uxor esset aliena, <hi>Et ego sciebam
quia in corde mundo fecisti hoc <note>(Gen. XX, 6)</note>
            </hi>. Et ideo
nascentium statum, generantium voluntate non laedi:
quia etsi mala esset, »  inquis,  « tamen ad illorum
nullo genere scientiam perveniret. »  Cur ergo eos non
nominas justos, si perfecta ignorantia justitiae nomine
nuncupanda est? Nihil est namque perfectius ignorantia
parvulorum: nihil ergo vocetur et justius. Ubi est
quod superius asserendum putasti,  « Nec justos nasci
parvulos, nec injustos, quod futuri sunt actibus suis;
sed tantummodo infantiam innocentiae dote locupletem? » 
An non verba tua sunt, ubi dicis:  « Homo igitur
innocentia quidem plenus, sed virtutis capax nascitur,
aut laudem, aut reprehensionem ex proposito
accedente, meriturus? »  Numquid virtutem dicturus
es non esse justitiam? Quomodo igitur infans nondum
plenus est virtute, sed capax, cum plenus sit ignorantia,
quam dicis esse justitiam; nisi virtutem neges
esse justitiam? Itane nondum evigilabis hac absurditate
percussus, et te hoc dixisse poenitebit? Nam Domini
verba vigilant, sed tu dormis. Neque enim ait
regi, Sciebam quia cor habes justum; aut, quia cor
habes mundum: cum scriptum sit, <hi>Beati qui mundo
sunt corde, quoniam ipsi Deum videbunt <note>(Matth. V, 8)</note>
            </hi>.
Tu autem istum Abimelech ad peccatoris proponis
exemplum. Sed, <hi>sciebam,</hi> inquit Deus, <hi>quia in corde
mundo fecisti hoc.</hi> Non omnia, vel quaecumque alia;
sed <hi>hoc,</hi> in quo adulterii conscientiam non habebat.</p>
          </div3>
<div3>
            <head>37.</head>
            <p>
 Miror tamen quod isto exemplo a te commemorato,
quod non potes, conaris efficere; et non ibi
vides quod non vis audire. Conaris enim ut credatur,
orante Abraham, libido reddita esse mulieribus,
quia scriptum est, <hi>Concluserat Deus aforis omnem vulvam
<pb n="0722"/>
in domo Abimelech, propter Sarram uxorem Abrahae <note>(Gen. XX, 18)</note>
            </hi>.
Hanc enim conclusionem sic vis
intelligi, tanquam libido fuerit illis feminis Deo indignante
detracta: cum magis indicetur his verbis, aliqua
valetudine vulva conclusa, ut aut impregnanda
concumbere femina, aut parere impraegnata non posset:
et non attendisti, homo qui non vis judicio divino
quemquam, non suis, sed alienis plecti posse
peccatis, quomodo fieri potuerit ut Abimelech peccaret,
quamvis nec ipse adulterino corde peccaverit, et
Deus quantulumcumque peccatum ejus in mulieribus
ad eum pertinentibus vindicaret. Vides contagionem
transire peccati de viro in feminas, quibus miscebatur,
vel quibus dominabatur; et in prolem de parentibus
non vis, ex quorum seminibus propagatur. Considera
igitur, quam sit inscrutabilis altitudo judiciorum
sapientiae et scientiae Dei <note>(Rom. XI, 33)</note>; et
garrire desine contra originalis secreta peccati.
</p>
          </div3>
        </div2>

<div2>
          <head>CAPUT XX.</head>
<div3>
            <head>38.</head>
            <p>
 Deinde incipis disputare de
excessu concupiscentiae, quem reprehensibilem dicis:
quasi in ejus moderatione, cum ea bene utitur conjugatus,
equus ipse qui malus est, et non potius sit
ejus auriga laudandus. Quid ergo te adjuvant testimonia
de Scripturis, quibus ostenditur, quemadmodum
Deus vel prohibeat libidinis vel damnet excessum.
Illud potius intuere, quidquid in quorumlibet
flagitiorum turpitudine, quae genitalibus membris
perpetratur, horremus, concupiscentiam carnis, nisi
teneatur, efficere ipsis motibus suis, quos in corporibus
etiam castorum usque ad ingemiscendum effectum
perducit in somnis.</p>
          </div3>
<div3>
            <head>39.</head>
            <p>
 Sic autem dicis,  « Qua ratione quaereret justos
in Sodomis Deus <note>(Gen. XVIII, 26)</note>, si illos tales natura
faciebat? »  tanquam nos dicamus, mentis excellentiore
natura concupiscentiam carnis non posse
frenari. Sed dicimus, usque adeo malum esse, ut repugnans
expugnando vincatur, donec sicut vulnus in
corpore, ita perfecta curatione sanetur.</p>
          </div3>
<div3>
            <head>40.</head>
            <p>
 Si autem putas,  « Apostolum ex hoc laudasse
libidinem, quia usum feminae dixit esse naturalem,
ubi ait, quosdam relicto naturali usu feminae, exarsisse
in appetitum suum in invicem »  <note>(Rom. I, 27)</note>:
omnem profecto usum feminae laudare compelleris;
ac per hoc et ea quae cum feminis committuntur stupra
laudabis, quia et illic usus utique naturalis est:
quamvis damnandus, quia legitimus non est; unde et
filii non legitimi, sed naturales vocantur, qui inde
nascuntur. Non itaque concupiscentiam carnis illo
verbo laudavit Apostolus: sed naturalem appellavit
usum, unde natura humana potest nascendo subsistere.</p>
          </div3>
<div3>
            <head>41.</head>
            <p>
 Dicis,  « etiam Sodomitas et in panis ac vini
peccasse creatura: »  atque ita vis intelligamus libidinem
bonam, sed homines qui ea male utuntur, esse
culpabiles; sicut bona est creatura panis et vini,
quamvis ea male utendo peccetur. Ita enim non intelligis
<pb n="0723"/>
quid loquaris, ut non videas, creaturam panis
et vini non concupiscere adversus spiritum, sed
ipsam potius inhoneste a male utentibus concupisci,
et eam forinsecus in nostrum corpus intrare. Qua ideo
parcius et restrictius est utendum, ne ipsa quoque
concupiscentia, quod malum intus ac nostrum est,
mentem corruptibili corpore ex abundantiore materia
multo amplius aggravante, adversus nos vehementius
et invictius concitetur. Hoc igitur malo, quod indicat
malum esse, sive qui adversus illud dimicat,
sive quem subjugat; et parens bene utitur, cum pudice
filium gignit; et Deus, cum provide hominem
condit.
</p>
          </div3>
        </div2>

<div2>
          <head>CAPUT XXI.</head>
<div3>
            <head>42.</head>
            <p>
 Nunc ergo considera, rogo te;
nunc, inquam, ut te salubriter veritas vincat, deposita
vincendi cupiditate considera, utrum nostrae, an tuae
sententiae debeas acquiescere. Bene, quod  « breviter
admonere te »  dicis,  « ut lectoris pectori haereat,
quod toto libro abs te gestum est. »  Et quae sit ipsa
brevis admonitio, subinferens:  « Concupiscentiae naturalis
qui modum tenet, »  inquis,  « bono bene utitur;
qui modum non tenet, bono male utitur: qui
autem etiam ipsum modum, sanctae virginitatis amore
contempserit, bono melius non utitur; confidentia
quippe suae salutis, »  inquis,  « et roboris, contempsit
remedia, ut gloriosa posset exercere certamina. »  Ego
vero sic ad tua ista respondeo: Concupiscentiae carnalis
qui modum tenet, malo bene utitur; qui modum
non tenet, malo male utitur: qui autem etiam ipsum
modum, sanctae virginitatis amore contempserit, malo
melius non utitur; confidentia quippe divinae opitulationis
et muneris contempsit infima remedia, ut
gloriosiora posset exercere certamina. In hac controversia
de bene utendo isto, utrum bono an malo,
tota inter nos causa versatur. In qua vellem quidem
egregios judices non repudiares, quos tibi meis superioribus
libris sana doctrina eruditos, sine ullo studio
partium de hac causa sententias protulisse monstravi.
Sed quoniam, si te non correxeris, ipsorum quoque
accusationem, vel, ut mitius dixerim, reprehensionem
sine dubio praeparabis; te potius utar judice,
pro mea sententia contra tuam: non alicubi alibi, sed
in eodem libro tuo; nec ejus alio, sed ipso loco. Dixisti
enim,  « sanctam virginitatem confidentia suae
salutis et roboris contempsisse remedia, ut gloriosa
posset exercere certamina. »  Quaero quae remedia contempserit.
Respondebis, Nuptias. Quaero, Ista remedia
contra quem morbum sunt necessaria? Remedium
quippe a medendo, id est a medicando, nomen accepit.
Simul itaque videmus ambo remedium nuptiarum:
cur tu laudas libidinis morbum, quo perveniri cernis
ad mortem, si non ei resistat aut continentiae retinaculum,
aut conjugale remedium? Jam hoc et superius
egi tecum, ubi disertissime pudicitiam conjugalem
inter lascivientes et continentes ita posuisti,  « quae
verecundis manibus et confovet aestuantes, et laudat
tali remedio non egentes. »  Eadem itaque repeto:
iterum audi quod illic tibi breviter dilucideque respondi.
<pb n="0724"/>
 « Quando ego istam concupiscentiam morbum
esse dico, quare tu negas, qui tamen ei necessarium
remedium confiteris? Si agnoscis remedium,
agnosce morbum: si negas morbum, nega remedium.
Rogo, cede aliquando etiam per os tuum tibi loquenti
veritati: nemo providet remedium sanitati » <note>(Supra, n. 29)</note>.</p>
          </div3>
<div3>
            <head>43.</head>
            <p>
 Quae sunt autem sanctarum virginum, sicut
appellas,  « gloriosa certamina; »  nisi quia non vincuntur
a malo, sed vincunt in bono malum? Quae
non gloriosa ego, sed gloriosiora dicere malui. Habet
enim palmam de hujus mali subjectione, quamvis
minorem, pudicitia etiam conjugalis. Belligerat enim
etiam ipsa contra carnalem concupiscentiam, ne limites
thori nuptialis excedat: belligerat, ne definitum
ex consensu conjugum orandi tempus irrumpat.
Et si tantas vires habet ista pudicitia conjugalis,
tantumque Dei donum est, ut faciat quod praescribunt
tabulae matrimoniales, in ipso quoque thoro conjugali
conflictu fortiore belligerat, ne ultra quam generandis
filiis sat est, etiam ipsum conjugis corpus attrectet.
Talis pudicitia nec menstruatis, nec gravidis
utitur feminis, nec ejus aetatis qua certum est eas
jam concipere non valere: nec eam prorsus concumbendi
vincit affectus, sed tunc relaxatur, cum speratur
generationis effectus. Si quid vero fit in conjuge,
non quidem contra naturam, sed tamen quod tabularum
matrimonialium limitem transeat, veniale apud
Apostolum reperitur <note>(I Cor. VII, 6)</note>; quia nequaquam
limes conjugalis carnis exceditur: sed tamen ut etiam
ipse non excedatur, contra malum concupiscentiae
dimicatur. Quod usque a deo malum est, ut ei, ne
noceat, pudicitiae certamine resistatur.</p>
          </div3>
<div3>
            <head>44.</head>
            <p>
 Et tu, nisi fallor, in isto es certamine constitutus:
et quia te fideliter pugnare existimas, vinci
times. A quo, quaeso te, vinci times? a bono an
malo? An forte sic a me vinci times, ut adhuc malum
neges, et tanquam bonum laudes a quo vinci times?
Inter duos adversarios constitutus in magnas
coarctaris angustias, et me vis vincere per eloquentiam,
et libidinem per continentiam: sed pugnando
adversus eam confiteris malum, laudando eam deseris
veritatis bonum. Sed ego te vinco, et expugnatorem
et laudatorem mali, constituens te ante judicem, non
alium, sed te ipsum. Vis enim vincere concupiscentiam
expugnatione ejus, me vero laude ejus: sed
ego respondeo, Ut vincatur qui laudat, judicet qui
pugnat. Si enim malum est, cur laudat? si bonum
est, cur expugnat? Si autem nec bonum nec malum
est, utquid laudat? utquid expugnat? Quamdiu igitur
expugnator libidinis eris, tamdiu pro me contra
te ipsum judex eris. An forte adversus libidinem
non certabis, ne in isto quod mecum habes certamine
supereris, dicens tibi ipsi, Melius non pugno,
quam ostendo pugnando malum esse quod laudo?
Noli, obsecro te. Quid enim sum ego, quem pro
magno desideras vincere? vincat te potius veritas, ut
tu libidinem vincas. Nam si adversus eam pugnare
<pb n="0725"/>
destiteris, vinceris, vincieris et ad immunda omnia
pertraheris. Quod cum sit horrendum malum, nec ad
hoc quod desideras tibi proderit; etiam sic enim vinceris
a me, imo ab ipsa quam praedico veritate. Sed
concupiscentiae laudator et concupiscentiae debellator
etiam tuo judicio vinceris, cum id malum laudas,
de cujus debellatione gloriaris. Si autem ne certamine
dimicantis vincatur lingua laudantis, pugnare jam
desinis; captivum concupiscentiae, desertorem continentiae
vincam, non jam suo, sed judicio sapientiae.</p>
          </div3>
<div3>
            <head>45.</head>
            <p>
 Causa itaque nostra finita est. Quantumlibet
enim laudes concupiscentiam carnis, quamdiu pugnas
adversus eam; cernis quam verum de illa, nec nisi
de illa dixerit Apostolus Joannes, quod <hi>non est a Patre <note>(I Joan. II, 16)</note>
            </hi>.
Nam si, ut dicis,  « qui modum
ejus non tenet, bono male utitur;  « etiam in male
utentibus bonum est ipsa. Quae igitur est illa, quae
non est a Patre? An etiam ipsam, quomodo libet intelligas,
laudare disponis? Porro si malum est ipsa,
ubi erit? quando erit? Quandoquidem ista, etiamsi
male quisque utatur, bonum erit: nec ipsa, ut dicis,
sed ille erit malus, qui bono utitur male. Ac per
hoc frustra dixit Joannes, concupiscentiam carnis
non esse a Patre: hanc enim tu bonam, et ob hoc a
Patre esse contendis, etiam cum ea quisque male utitur;
quia bono male utitur. Nec dicere poteris,
Quando moderata est, a Patre est; quando immoderata
est, non est a Patre: quia et tunc, ut dicis, bonum
est, quo bono male utitur malus. Sed ab his angustiis
liberaberis, si credideris, non linguae tuae, sed
pugnae tuae. Continentia est enim a Patre, qua non
expugnaretur concupiscentia, nisi non esset a Patre.
Haec ipsa ergo, contra quam, si continenter vivis,
acriter pugnas, non est a Patre. Non enim contra eam
pugnares, nisi repugnaret: nec vero repugnaret tibi
agenti quod donatur et amatur a Patre, si esset a
Patre.</p>
          </div3>
<div3>
            <head>46.</head>
            <p>
 Ex ista et cum ista nascitur homo, bonum Dei
opus, non sine malo, quod trahit origo generationis,
et sanat gratia regenerationis. Ac per hoc recte a me
dictum est,  « Ita nuptiarum bonum malo originali quod
inde trahitur non potest accusari, sicut adulteriorum
et fornicationum malum bono naturali quod inde nascitur
non potest excusari »  <note>(De Nuptiis et Concupiscentia,
lib. I, c. 1)</note>. Bonum enim naturale dixi, quod
mecum ipse collaudas; malum autem originale dixi,
cujus motibus mecum repugnas, et cujus contra me
laudibus pugnas. Non est malum quod natus es, sed
cum quo natus es, et contra quod spiritualiter dimicas
quia renatus es. Quod natus es, pertinet ad Dei
conditionem, et parentum fecunditatem: contra quod
autem dimicas quia renatus es, pertinet ad praevaricationem,
quam diaboli astutia seminavit, unde te gratia
Christi liberavit; ut prius hoc malo bene utereris
in conjuge, nunc illi adverseris in te; non jam reus
ex illo, sicut eras natus, sed ab eodem reatu non
erutus, nisi quia renatus, ut possis redemptus regnare
<pb n="0726"/>
cum Christo: si tamen ista haeresis non te faciat
perire cum diabolo, sed, quod potius cupimus,
confitearis malum, contra quod bellum geris, ut eo non
ita separato quasi alia natura sit, sed in te omni
ex parte sanato, in perpetua pace laeteris.</p>
          </div3>
<div3>
            <head>47.</head>
            <p>
 Non igitur  « sum pharmacopolae similis, »  ut
dicis,  « qui promittebat bestiam, quae se ipsam comesset. » 
Sed observa, ne bestialis iste motus, contra
quem videris in tua carne confligere, sicut te
pervertit laudatus, sic te consumat postea relaxatus.
Non enim, ut calumniaris, ego dixi  « nuptias et magnum
bonum et magnum malum, »  tanquam eo modo
ipsa se comedat ista sententia; sed dixi in uno homine
naturam bonam, vitium malum: quod esse tu
ipse certe in adulteris confiteris, nec propter eorum
vitium improbans naturam, nec propter eorum naturam
approbans vitium. Bonum dixi nuptias, ex quibus
es natus; malum autem non de nuptiis, sed de
vitiata origine attractum, contra quod geris bellum
renatus.</p>
          </div3>
<div3>
            <head>48.</head>
            <p>
 Ridiculum est autem, quod me dicis,  « Epicuri
vias gradientem habenas omnes, quibus cupiditates
frenantur, incidere. »  Quid, si ego laudarem
corporis voluptatem? Hoc enim tu satis eloquenter facis,
quod inerudite atque impolite faciebat Epicurus:
quasi propterea sis ejus adversarius, quia diserte dicere
non noverat ille, quae dicis. Rursus, ut sentio, laboraturus
es, quomodo te ostendas et laudatorem voluptatis
esse, et Epicureum non esse. Sed noli laborare,
ego te ista cura liberabo. Non es Epicureus,
quia ille totum hominis bonum in corporis posuit voluptate,
tu autem magnam partem humani boni
ponere in virtute conaris, quam veram, id est, verae
pietatis ignoras. Dixit enim homini Deus, <hi>Ecce pietas
est sapientia <note>(Job. XXVIII, 28)</note>
            </hi>. Et haec unde homini,
nisi ille det de quo scriptum est, <hi>Dominus sapientes
facit caecos <note>(Psal. CXLV, 8)</note>
            </hi>; et de quo item
legitur, <hi>Si quis indiget sapientia, postulet a Deo (Jacobi
I, 5)</hi>? Verum si tu non es Epicureus, qui ex illo
aliquam partem in voluptatis laude sumpsisti: quanto
minus ego, qui de voluptate carnis hoc sentio, quod
sentit Ambrosius <note>(Libro de Paradiso, cap. 12, et libro
de Philosophia, citato supra, lib. 2, nn. 13, 15)</note>;
inimicam scilicet esse justitiae, et quod homo concupiscentiae
voluptate concretus, priusquam nascitur
subeat contagia delictorum. Quod autem ad mores
pertinet nostros, quemadmodum vivamus, in promptu
est eis cum quibus vivimus. Nunc de catholico
agitur dogmate ac fide: perfidia non sit desertoris
in te. Nam tua me non terret, velut lingua censoris.
Fateor me docere homines, quod in Apostolicis Litteris
didici, quia <hi>si dixerimus quod peccatum non habemus,
nos ipsos decipimus, et veritas in nobis non est <note>(I Joan. I, 8)</note>
            </hi>.
Fateor me in populo et cum populo
Dei pectus tundere, et veraciter dicere, <hi>Dimitte nobis
debita nostra <note>(Matth. VI, 12)</note>
            </hi>. Nec insultetis hinc
<pb n="0727"/>
nobis: inde quippe estis haeretici, quia haec displicent
vobis. Nos in Dei vera misericordia, vos in vestra
falsa virtute confiditis. Vos gratiam Dei secundum
merita nostra dari dicitis; quod tamen nisi damnasset
Pelagius, a catholicis episcopis damnaretur: 
nos vero eam gratis dari, et propterea gratiam
nuncupari, et ex illa esse omnia sanctorum merita
confitemur, dicente Apostolo, <hi>Gratia Dei sum quod
sum <note>(I Cor. XV, 10)</note>
            </hi>. Ideo nos irridetis, et prae vobis
alta cervice contemnitis. Facti enim sumus opprobrium
iis qui abundant, et despectio superbis <note>(Psal. CXXII, 4)</note>.
Consilium quippe inopis confudistis,
quoniam Dominus spes ejus est <note>(Psal. XIII, 6)</note>.</p>
          </div3>
<div3>
            <head>49.</head>
            <p>
 In hac tamen re, unde nunc agimus, non
video, cur dicas,  « me habenas omnes, quibus cupiditates
frenantur, incidere; »  qui omni virtute secundum
gratiam Dei, quae datur hominibus, omnes
cupiditates frenandas esse decerno. Sed abs te quaero,
utrum bonae an malae sint istae cupiditates, quas praedicas
esse frenandas, et velut a me relaxentur, accusas.
Puto enim non eas equorum vel quorumque
animalium praeter nos esse, sed nostras. In nobis
sunt ergo malae cupiditates, quas bene vivendo frenamus.
Habenas igitur, quibus non bonae, sed
malae frenantur cupiditates, me praecidere criminaris.
Harum est una concupiscentia carnis, ex qua et cum
qua nascuntur, et propter quam renascuntur infantes.
Eo malo conjuges castos dico uti bene, adulteros
male; tu contra eo bono adulteros dicis uti male,
castos conjuges bene: continentiam melius eo non
uti, ambo dicimus; sed ego eo malo, tu eo bono.
Ac per hoc, quamvis Deo nostra conscientia, conversatio
vero etiam hominibus, inter quos vivimus,
nota sit; tamen ambo continentiam profitemur: et
si quod profitemur agimus, istam concupiscentiam
profecto ambo frenamus, adversus ejus repugnantes
motus ambo bellamus; ambo eam, si proficimus,
debellamus. Verum hoc interest, quod ego dico me
malum frenare, tu autem te bonum: ego dico mihi
malum repugnare: tu tibi bonum: ego bello adversus
malum, tu adversus bonum: ego cupio malum
debellare, tu bonum. Unde putari potest quod istam
concupiscentiam magis incitare laudando, quam refrenare
studeas continendo.</p>
          </div3>
<div3>
            <head>50.</head>
            <p>
 Gloriosa te per continentiam profiteris exercere
certamina: contra quid, rogo? Quid dicturus
es, nisi contra carnis concupiscentiam? Sed utrum
amicam, an adversariam? Numquid nisi adversariam
respondebis? <hi>Caro enim concupiscit adversus spiritum,
et spiritus adversus carnem: haec enim invicem adversantur,</hi> 
sicut Apostolus testis est <note>(Galat. V, 17)</note>. Fortassis
ergo eam laudare te fingis, si pugnare non
fingis. Nam quomodo fideliter simul agas duo ista,
non video, ut et laudes velut amicam, et expugnes
<pb n="0728"/>
velut inimicam. Unum eorum credimus: sed elige
quid credamus. Si ex animo pugnas, non ex animo
laudas. Si autem simpliciter agis in praeconio, colludis
in praelio. Ego sane quia inimicus tibi non sum,
sicut inimicum tibi est illud quod habitat in carne
tua malum, quamvis potissimum cupiam, ut hoc
malum et doctrinae sanitate vituperes, et vitae sanctitate
debelles: tamen ex his duobus, quorum putari
potes unum ex animo facere, alterum fingere;
malim te fallaciter laudare concupiscentiam, quam
fallaciter expugnare. Tolerabilius enim lingua tua,
quam vita mentitur: tolerabilius sententia, quam
continentia simulatur. Fingis quippe laudem, qua
sis adversarius sententiae meae; si non fingis castitatem,
qua es adversarius concupiscentiae tuae. Ita
fiet ut nec contra me diutius proferas fallaciter verbum,
si veraciter geris contra libidinem bellum.
Sed sive unum horum fingas, sive utrumque (quod
nescio quemadmodum ex animo facias, id est sine
ulla simulatione, et pugnes contra quod laudas, et
laudes contra quod pugnas): ego tamen id quod est
mitius de te credens, velut cum debellatore libidinis
ago; et nuptias non dico malas, sed bene uti malo,
quas tu dicis bene uti bono, bonum esse dicens concupiscentiam
carnis, quam tamen in te debellando
malum esse convincis. Quomodo autem cum illa,
etiam qui ea bene utuntur, belligerent conjugati,
jam superius disputavi.
</p>
          </div3>
        </div2>

<div2>
          <head>CAPUT XXII.</head>
<div3>
            <head>51.</head>
            <p>
 Quae cum ita sint, et conjugium
bonum est in quantum conjugium est, et homo
sive de conjugio, sive de adulterio nascatur, in quantum
homo est, bonum est; quia in quantum homo
est, opus Dei est: et tamen quia cum illo et ex illo
malo generatur, quo bene pudicitia conjugalis utitur,
necessarium illi est, ut ab ejus mali nexu regeneratione
solvatur. Quid ergo a me quaeris,  « ubi sit
originale malum; »  cum in te ipso verius tibi loquatur
libido, contra quam pugnas, quam tu ipse, quando
eam laudas? Quid quaeris,  « unde sit homo sub
diabolo, quem Deus fecit? »  Unde enim est in morte,
quam Deus non fecit?  « Quid ibi cognoscit, »  inquis,
 « diabolus suum, si nec quod factum, nec unde
factum est, ipse condidit? »  Plane quod factum est,
homo est; unde factum est, semen est hominis;
utrumque bonum est: nihil horum diabolus condidit,
sed vitium seminis ipse seminavit. Non ibi cognoscit
suum bonum, quia non est ejus, quod ambo laudamus;
sed cognoscit suum malum, contra quod ambo
pugnamus: nec recte laudatur, ab altero nostrum,
contra quod ab utroque pugnatur. Vide sane, quemadmodum
quaeras a me,  « inter tot bona, unde sit
in parvulis malum; »  et taceas quod ego posui in
eodem libro cui respondes, et inter ipsa verba quibus
nunc respondes, quod ait Apostolus: <hi>Per unum
hominem peccatum intravit in mundum, et per peccatum
mors; et ita in omnes homines pertransiit, in quo
omnes peccaverunt <note>(Rom. V, 12)</note>
            </hi>. Hoc enim non vis
<pb n="0729"/>
ut audiant vel legant homines isto loco, ubi maxime
opus erat, ne agnoscant fidem suam, et contemnant
argumentationem tuam.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>52.</head>
            <p>
 Definisse me dicis,  « Hominem,
si de fornicatione nascatur, reum non esse;
si de conjugio, innocentem non esse. »  Haec vero
nimia est et aperta calumnia. Imo definivi hominem
undecumque nascatur, secundum catholicam
fidem quam patres contra vos, antequam nasceremini,
evidentissime defenderunt, et innocentem esse
per nullum proprium, et reum per originale peccatum:
naturae autem substantiam, cujus auctor est
Deus, etiam in grandibus esse peccatoribus bonam;
qui utique propter peccata etiam sua propria mali
sunt, quae illi malo cum quo nati sunt addiderunt.
Cur autem timerem, ne mihi objiceretur, ut dicis,
 « quia peccata omnium parentum omnibus filiis imputarem; » 
cum etiamsi hoc verum sit (non quantum
attinet ad utentes jam suae voluntatis arbitrio,
sed quantum attinet ad nascentes), nullo modo naturae
substantia malum esset, cujus auctor est Deus,
sed ea quae insunt ei vitia, contra quae tu quoque,
ut verbis tuis utar,  « exerces gloriosa certamina? » </p>
          </div3>
<div3>
            <head>53.</head>
            <p>
 Sicut autem, quemadmodum dicis,  « quando
adulteri gignunt, nascitur homo de virtute seminum,
non de turpitudine flagitiorum: »  ita quando conjuges
gignunt, nascitur homo de virtute seminum, non de
honestate nuptiarum. Aut si hic de utroque, et ibi
de utroque: fructus autem nuptiarum est, quantum
ad ipsas prorsus attinet nuptias, non hominum generatio,
qui possunt etiam de adulteris nasci; sed ordinata
susceptio filiorum. Cur ergo  « sententiae meae
pars falsissima est, qua dixi, Nuptiarum bonum malo
originali, quod inde trahitur, non potest accusari; » 
cum eo malo, contra quod pugnas, et bene usi fuerint
conjugati ut nascereris, et hoc inde abs te tractum
reum te teneret nisi renascereris? Itaque nec accusandi
sunt conjuges qui bene utuntur malo, et regenerandi
sunt filii ut liberentur a malo. Si enim
nuptiarum bonum non esset nisi bonus usus boni,
tunc mirandum esset, quomodo inde traheretur malum:
cum vero sit bonum nuptiarum bonus usus
mali, quid mirum si de ipso malo, quo bene utitur
bonitas nuptiarum, trahitur malum quod est originale
peccatum? Illud mirabile est, quod cum essent Apostoli
bonus odor Christi, trahebatur inde bonum,
trahebatur et malum. Aliis enim erant odor vitae in
vitam, aliis odor mortis in mortem <note>(II Cor. II, 15, et
16)</note>; cum odor ille non esset usus mali, sed boni.
Ideo quippe bonus odor erant Christi, quia bene utebantur
gratia Christi. Falsum est igitur quod dixisti,
 « Si malum inde trahitur, accusari potest, excusari
non potest: »  quia trahitur inde originale malum,
cum trahatur inde etiam bonum, ordinata scilicet
propagatio filiorum. Nec malum illud inde ideo trahitur,
quia bonae sunt nuptiae; sed quia in bonis
<pb n="0730"/>
earum est etiam usus mali. Non enim copula nuptialis,
sicut putas, propter carnis concupiscentiam, sed
propter bonum quod de isto malo fit, instituta est.
Quod quidem bonum sine isto malo fieret, si nemo
peccasset. Nunc ergo sine isto malo esse non potest,
sed non ideo malum est. Sicut e contrario, nullum
malum sine aliquo bono esse potest, nec ideo bonum
est. Opus enim Dei bonum est in natura, sine quo
tamen esse non potest voluntas mala. Ac per hoc
sicut adulterium non potest esse sine bono naturae,
nec ideo bonum est: ita connubium non potest esse
sine malo concupiscentiae, nec ideo malum est. Quapropter
etiamsi tibi concedatur,  « omnem causam
mali esse expertem boni; »  nihil hinc refertur ad
nuptias, quae non sunt causa mali. Neque enim concupiscentiae
malum nuptiae fecerunt; sed quo bene
uterentur, paratum invenerunt.
</p>
          </div3>
        </div2>

<div2>
          <head>CAPUT XXIV.</head>
<div3>
            <head>54.</head>
            <p>
 « Non evadit, »  inquis,  « res
illa supplicium, cujus participatione etiam alia trahunt
reatum. »  Hoc si de concupiscentia carnis sentis,
non absurde sentis. Hoc enim malo bene utuntur
fideles conjugati, et ex hoc qui generantur reatum
trahunt, ideoque et ipsi regenerandi sunt. Id autem
malum non evadit supplicium: hoc est enim ejus
supplicium, ut cum generatis, si regenerati non fuerint,
puniatur; in regeneratis autem, cum ex omni
parte sanati fuerint, consumatur. « Si trahitur, »  inquis,
 « et de nuptiis originale malum, causa mali
est conventio nuptiarum. »  Quid si alius dicat, Si trahitur
de natura voluntas mala, causa mali est constitutio
naturarum? nonne falsissimum est? Sic ergo et
quod ipse dixisti; quamvis originale malum non
de nuptiis trahatur, sed de carnali concupiscentia;
contra quod malum et ipse confligis: quo malo
conjugati bene utuntur, si sola conjuges propagationis
gratia misceantur; et si peccatum non praecessisset
quod in omnes homines pertransiit, nec
fuisset profecto malum quo bene uterentur, et tamen
ut procrearent filios miscerentur.</p>
          </div3>
<div3>
            <head>55.</head>
            <p>
 De arboribus autem bona et mala, quantum
erraveris, puto me satis demonstrasse in primo hujus
operis libro <note>(Cap. 8, n. 38-41)</note>: et cum eosdem
nodos repetas, qui jam soluti sunt, non est superfluis
immorandum. Quaeris  « per quid peccatum inveniatur
in parvulis; »  et enumeras multa bona, tacens
de malo, contra quod pugnas: sed cum taces,
clamas. « Parentes, »  inquis,  « qui conventu suo
causam fecere peccato, jure damnabiles; quorum labore
actum est ut ad dominatum exercendum in homines
diabolus perveniret. »  Potes hoc et ipsi Deo dicere,
non dico quia creat homines trahentes originale
peccatum, quia id tu negas; sed quia nutrit et vestit innumerabiles
impios, etiam quos novit in ipsa impietate
mansuros: quod profecto si non fecisset, servos homines
diabolus non haberet. Sed forsitan dicas, Deus in
eis pascendis non attendit nisi bonum, cujus ipse auctor
est, quod homines sunt. Sic ergo et parentes in
filiis gignendis non attendunt nisi bonum, quod homines
sunt, maxime nescientes quales futuri sunt. Nempe,
<pb n="0731"/>
quod etiam tu confiteris, peccatum nullum esset, si
nulla praecessisset voluntas mala: quia et originale
peccatum (quod nos dicimus, vos negatis) nullum esset
utique, nisi natura ex primi hominis mala voluntate
vitiata. Sed nulla esset etiam voluntas mala, si
nulla praecessisset natura, vel angelica vel humana.
Numquid propter hoc Deum causam dicturus es peccatorum,
quia voluntas ejus causa est mutabilium naturarum?
Sicut ergo creanti Deo non imputatur quod
rationales naturae a bono deficiunt, sed quod bonum
sunt: sic parentibus gignentibus et malo concupiscentiae
bene utentibus non imputandum est quod
cum eo malo filii nascuntur, sed quod bonum sunt.
Non autem ideo, sicut putas,  « a diabolo ducitur origo
nascentium, »  in quantum homines sunt,  « quia dicitur
a diabolo esse origo peccati, sine quo nullus
nascitur hominum. »  Neque enim quia origo mortis
a diabolo est, ideo ab illo est origo mortalium.</p>
          </div3>
<div3>
            <head>56.</head>
            <p>
 « Rimam »  quaeris  « inter tot innocentiae praesidia,
qua potuerit intrare peccatum: »  cum tibi
ostendat apostolus Paulus, non rimam, sed apertissimam
januam, dicens, <hi>Per unum hominem peccatum
intravit in mundum, et per peccatum mors; et ita in
omnes homines pertransiit.</hi> Sed haec tacens verba, dicis
tua,  « Quia per opus Dei opus diaboli transire non
sinitur: »  cum homines sint opus Dei, peccatum autem
opus diaboli, quod dicit Apostolus in omnes pertransisse.
Clamas,  « Si natura per Deum est, non potest
in ea esse originale malum: »  quasi non alius
religiosius sibi clamare videatur, Si natura per Deum
est, non potest ex ea nasci ullum malum, aut non
potest in ea esse ullum malum. Et tamen falsum
est: quia nec oriri malum potest, nisi ex natura;
nec ubi sit habet, si non fuerit in natura. Confiteor
igitur opus Dei esse qui nascitur, etiam trahens originale
malum; quoniam quod in illo Dei opus est,
bonum est: quia bonum est opus Dei etiam cum
malo, non solum in parvulis, verum etiam in quibuslibet
aetatibus, hoc est, substantia, forma, vita, sensus,
ratio, caeteraque omnia bona, etiam in quocumque
homine malo. Quis autem operatur ut vivat
homo, nisi in quo vivimus, movemur, et sumus <note>(Act. XVII, 28)</note>?
Id autem operatur occulto quodam
opere beneficentiae suae, exceptis alimentis perspicuis
quibus extrinsecus sustinemur. Qui ergo operatur
ut vivat homo, quamvis conversatione vitiosa;
ipse operatur ut nascatur homo, quamvis origine vitiata.
</p>
          </div3>
        </div2>

<div2>
          <head>CAPUT XXV.</head>
<div3>
            <head>57.</head>
            <p>
 Quid est autem, quod propositis
aliis ex libro meo verbis meis fingis quod
dixerim,  « Aliam fuisse nuptiarum institutionem
ante peccatum Adae, quae sine concupiscentia, sine
motu corporum, sine necessitate sexuum esse potuissent? » 
Detrahe nuptiis concupiscentiam qua caro
concupiscit adversus spiritum, detrahe malum contra
quod pugnas gloriosa exercens continentiae virtute
certamina; et non opus est ut caetera detrahas, si
<pb n="0732"/>
nuptias quaeris quales ante peccatum primorum hominum
esse potuerunt. Sine motu enim corporum et
sine necessitate sexuum quis unquam ullas nuptias
cogitavit? Sed bellum quod in se casti sentiunt, sive
continentes, sive etiam conjugati, hoc dicimus in paradiso,
ante peccatum nullo modo esse potuisse. Ipsae
ergo etiam nunc sunt nuptiae, sed in generandis filiis
tunc nullo malo uterentur, nunc concupiscentiae
malo bene utuntur. Quo malo sua bona non perdiderunt,
in castitatis fide, in conjunctionis foedere, in
propaganis germine. Adhaereret ergo tunc etiam vir
uxori ut gignerent filios; non tamen haberent in carne
motum libidinis turbidae, sed tranquillae tantummodo
voluntatis, qua imperamus caeteris membris.</p>
          </div3>
<div3>
            <head>58.</head>
            <p>
 Arguis me, quod  « eos parvulos qui mundum
impleverunt, pro quibus Christus mortuus est, diaboli
opus, et de morbo natos, et ab exordio reos definiam. » 
Parvuli opus diaboli substantialiter non
sunt: sed opere diaboli originaliter rei sunt. Et ideo
Christus, quod et ipse confiteris, etiam pro parvulis
mortuus est; quia et ad ipsos pertinet sanguis, qui in
remissionem fusus est peccatorum <note>(Matth. XXVI, 28)</note>;
a quo illos sanguine facitis alienos, cum eum negatis
trahere originale peccatum. Nec succenseas quod
concupiscentiam dixi morbum, cui et tu confessus es
provisum fuisse remedium. Exordium vero parvulorum,
ex quo nascerentur, in Adam fuit; quo per peccatum
vitiato atque damnato, alterum eis Christus, ex
quo renascerentur, instituit.
</p>
          </div3>
        </div2>

<div2>
          <head>CAPUT XXVI.</head>
<div3>
            <head>59.</head>
            <p>
 « Si ante peccatum, »  inquis,
 « per Deum creatum est unde homines nascerentur,
per diabolum autem unde parentes commoverentur;
adscribitur sine dubio sanctitas nascentibus,
et culpa generantibus. »  Quid dicis,  « parentes
commoverentur? »  Si pietate voluntatis, qua optat
filios quisque suscipere; et hoc per Deum institutum:
si autem perturbatione libidinis, cui nec excitandae
nec auferendae sufficit voluntatis arbitrium; naturae
vulnus est de praevaricatione, quam diabolus persuasit,
inflictum. Recte itaque a me dictum est,
 « Fieret sine isto morbo seminatio filiorum in corpore
vitae illius, sine quo nunc fieri non potest in
corpore mortis hujus »  <note>(De Nuptiis et Concupiscentia,
lib. 1, cap. 1)</note>.</p>
          </div3>
<div3>
            <head>60.</head>
            <p>
 Quod autem argumentaris,  « ad bonum fecunditatis
parvulos pertinere, quae Dei benedictione ante
morbum libidinis instituta est; non ad ipsum libidinis
morbum, si postea peccantibus accidit; atque
ideo sanctitatem adscribendam esse nascentibus, et
generantibus culpam: »  non attendis peccato illo magno
universam in deterius mutatam fuisse naturam,
unde fuerat propago ducenda. Sic enim posses dicere,
Evam solam, non caeteras feminas dolores parturitionis
sentire debuisse; quoniam benedictio qua
dictum est; <hi>Crescite, et multiplicamini <note>(Gen. I, 28)</note>
            </hi>,
ex qua filii procreantur, ante facta est, quam fuisset
<pb n="0733"/>
muliebris sexus illa maledictione punitus. Sed si hoc
dixerimus, utique respondebitur, sicut ex peccato
illo, ita ex maledicto in pejus totam mutatam fuisse
naturam, unde trahitur originale peccatum et jugum
grave super filios Adam.</p>
          </div3>
<div3>
            <head>61.</head>
            <p>
 Non enim, sicut tu argumentaris,  « Judaeum sub
lege positum describebat Apostolus dicentem, <hi>Scio quia
non habitat in me, hoc est in carne mea, bonum;</hi> et, <hi>Non ego operor illud, sed quod habitat in me, peccatum;</hi> 
et, <hi>Mihi malum adjacet;</hi> et, <hi>Video aliam legem in
membris meis, repugnantem legi mentis meae:</hi> »  sed
describebat humanam in hac corruptibili carne naturam,
non opere Dei cum vitio primitus institutam,
sed ex voluntatis arbitrio veniente primorum hominum
vitio sauciatam. Cujus enim vox est, <hi>Infelix ego
homo, quis me liberabit de corpore mortis hujus? Gratia
Dei per Jesum Christum Dominum nostrum <note>(Rom.
VII, 18, 20, 23-25)</note>
            </hi>? Numquid Judaei? Absit: sed sine
dubitatione Christiani. Ejus ergo voces sunt etiam illae
superiores, ex quibus haec consequenter expressa est.
Ipse enim dixit, <hi>Gratia Dei me liberabit de corpore
mortis hujus per Jesum Christum Dominum nostrum;</hi> 
qui dicebat, <hi>Video aliam legem in membris meis, repugnantem
legi mentis meae.</hi> </p>
          </div3>
<div3>
            <head>62.</head>
            <p>
 Sed ne forte istam catechumeni existimes vocem
lavacrum regenerationis adhuc sperantis, post
quod lavacrum nullam legem peccati resistentem legi
mentis, habiturus esset in membris (quanquam tu
ipse, sicut de te vis credamus, adversus hujus concupiscentiae
malum, per continentiae bonum, gloriosa
certamina post lavacrum regenerationis exerceas);
recole tamen quid scribat ad Galatas, certe homines
baptizatos. <hi>Dico autem,</hi> inquit, <hi>spiritu ambulate, et concupiscentias
carnis ne perfeceritis.</hi> Non ait, Ne feceritis;
quia eas non habere non poterant: sed, <hi>ne perfeceritis;</hi> 
id est, ne opera earum, consensu voluntatis
impleatis. <hi>Caro enim,</hi> inquit, <hi>concupiscit adversus spiritum,
et spiritus adversus carnem: haec enim invicem
adversantur; ut non ea quae vultis faciatis.</hi> Vide si non
hoc est ad Romanos: <hi>Non enim quod volo facio bonum;
sed quod nolo malum, hoc ago.</hi> Deinde ad Galatas
addit et dicit: <hi>Quod si spiritu ducimini; non
adhuc estis sub lege <note>(Galat. V, 16-18)</note>
            </hi>. Vide si non
hoc est ad Romanos: <hi>Jam non ego operor illud;</hi> et, <hi>Condelector legi Dei secundum interiorem hominem;</hi> 
et, <hi>Non regnet peccatum in vestro mortali corpore, ad
obediendum desideriis ejus <note>(Rom. VII, 15, 20, 22, et VI,
12)</note>
            </hi>. Si enim non obediatur concupiscentiis, quas necesse
est esse in carne peccati atque in corpore mortis
hujus, non perficietur quod perfici vetat Apostolus
dicens, <hi>Concupiscentias carnis ne perfeceritis.</hi> Ipsa
quippe sunt opera, de quibus totum mire sequitur,
et dicit: <hi>Manifesta autem sunt opera carnis, quae sunt
fornicationes, immunditiae, luxuriae, idolorum servitus <note>(Galat. V, 19, 20)</note>
            </hi>,
et caetera. Si ergo non consentiatur
concupiscentiis carnis, quamvis agantur motibus,
<pb n="0734"/>
non tamen perficientur operibus. Proinde cum caro
concupiscit adversus spiritum et spiritus adversus
carnem, ut non ea quae volumus faciamus; nec carnis
perficiuntur concupiscentiae, quamvis fiant; nec
nostra perficiuntur bona opera, quamvis fiant. Sicut
enim tunc perficitur carnis concupiscentia, cum consentit
ei spiritus ad opera mala, ut non concupiscat
adversus illam, sed cum illa: sic et bona opera nostra
tunc perficientur, quando ita spiritui caro consenserit,
ut adversus eum etiam ipsa non concupiscat.
Hoc enim volumus, cum perfectionem justitiae concupiscimus;
hoc intentione non intermissa velle debemus:
sed quia id perficere in ista corruptibili carne
non possumus, ideo dixit ad Romanos, <hi>Velle adjacet
mihi, perficere autem bonum non invenio <note>(Rom. VII, 18)</note>
            </hi>.
Vel, sicut habent codices graeci, <hi>Velle adjacet mihi,
perficere autem bonum non:</hi> id est, non mihi adjacet
perficere bonum. Non ait; Facere; sed, <hi>perficere bonum.</hi> 
Quia facere bonum, est post concupiscentias
non ire <note>(Eccli. XVIII, 30)</note>: perficere autem bonum,
est non concupiscere. Quod ergo est ad Galatas, <hi>Concupiscentias carnis ne perfeceritis:</hi> 
 hoc e contrario
est ad Romanos, <hi>Perficere autem bonum non invenio.</hi> 
Quia nec illae perficiuntur in malo, quando eis non
accedit nostrae voluntatis assensus: nec nostra voluntas
perficitur in bono, quamdiu illarum cui non
consentimus permanet motus. Ipse autem conflictus,
in quo etiam baptizati velut in agone decertant, cum
caro concupiscit adversus spiritum et spiritus adversus
carnem; ubi et spiritus facit bonum opus, non
consentiendo concupiscentiae malae, sed non perficit,
quia ipsa mala desideria non absumit; et caro facit
malum desiderium, sed nec ipsa perficit, quia non
sibi consentiente spiritu, et ipsa ad opera damnanda
non pervenit: iste ergo conflictus non Judaeorum,
nec quorumlibet aliorum, sed plane Christianorum
fidelium et bene vivendo in hoc certamine laborantium,
breviter ostenditur ad Romanos, ubi ait, <hi>Igitur
ipse ego mente servio legi Dei, carne autem legi peccati <note>(Rom. VII, 25)</note>
            </hi>.</p>
          </div3>
<div3>
            <head>63.</head>
            <p>
 Si ergo haec est conditio in corpore mortis hujus
(quae utique non fuit in paradiso, in corpore vitae
illius); procul dubio satis evidenter apparet, unde
trahant parvuli obligationem peccati cum carnaliter
nascuntur, quae non solvitur nisi cum spiritualiter renascuntur.
Non enim hanc trahunt ex opere, quo
humanam Deus naturam fecit; sed ex vulnere,
quod naturae humanae hostis inflixit. Non hostis secundum
Manichaeos prosiliens ex natura mali,
quam non condidit Deus; sed hostis angelus quondam
ex opere Dei bonus, ex opere suo factus malus.
Qui se primum vulnerando prostravit, ut elisus elideret,
et per malam suasionem praevaricationis vulnus
<pb n="0735"/>
infligeret; unde genus humanum, etiam in his qui
viam Dei ambulant, claudicaret.</p>
          </div3>
<div3>
            <head>64.</head>
            <p>
 Et tamen succenses mihi, quia dixi,  « Haec
enim quae ab impudentibus impudenter laudatur, pudenda
concupiscentia »  <note>(De Nupt. et Concup., lib. 1,
n. 1)</note>: et iratus impudentius multa dicis, vos extollens,
 « tanquam Scripturis sanctis et rationi certissimae
congruentes, eo proposito non esse in natura
malum defendatis, ut ad virtutum studia homines incitetis;
inculcantes nullum culmen ita arduum esse
virtutis, ut non ad illud adjuvante Deo mens queat
fidelis evadere; atque ob hoc dicatis non esse in
carne mali necessitatem, ut erubescat unusquisque
laudabiliter conditus, deformiter vivere, ac sic pudor
turpi occurrat ignaviae de commendatione nobilitatis
ingenitae: »  et caetera hujusmodi, quae satis eloquenter
in vestra praedicatione jactasti, nos contra deprimens,
et dicens,  « quod dubium non sit eversionem
sanctitatis, contaminationem pudicitiae, morum labem
nostris convenire, imo inesse dogmatibus: neque
id esse me negaturum, qui ideo, »  sicut dicis,
 « in naturae invidiam malae conversationis sordes refundo,
ut peccantibus metum demam; quorum obscenitates,
Apostolorum et sanctorum omnium consolor
injuriis, eo quod vas aureum apostolum Paulum
saepe dixisse commemorem, <hi>Non enim quod volo bonum,
hoc ago; sed quod odi malum, illud facio</hi> »  <note>(Rom.
VII, 15)</note>: et caetera hujusmodi.</p>
          </div3>
<div3>
            <head>65.</head>
            <p>
 Verumtamen vos laudans, nos arguens, adversus
concupiscentiae malum pugnas, et pugnando confiteris
quod loquendo negas. Atque ita vis videri te
culmen ascendisse virtutis, ut in ipso culmine, quo
te existimas evasisse, cum persequente concupiscentia,
tanquam in arce confligas, et quantumlibet ex
loco superiore, tamen cum hoste interno dimicare
non desinas. Nec erubescis concupiscentiam, quae te
amplius perdet sine dubitatione si vicerit, laudare
adversus eum, qui te perditum etiam cum vincit inquirit:
maxime quia in fine ejusdem libri tui dicis,
 « quod non sit alia mei sensus intentio, quam ad inferendum
virtutibus bellum in vitiorum sacramenta
jurare, et ad excidium civitatis Dei, omni astu, omni
furore conniti, adipiscendae castitatis desperatione
repugnantes turpitudini territare, mentiri me tantas
obscenae libidinis vires, ut eam ratio regere ac frenare
non possit, cui nec Apostolorum legio repugnaverit. » 
Haec de me prorsus ipse mentiris. Ego enim
non infero virtutibus bellum; sed vitiis, quantum
adjuvor, infero, et inferendum esse proclamo. Quod
si et tu facis, quid est quod laudas, cum quibus pugnas?
Quomodo virtute hostes debellare te credam,
<pb n="0736"/>
quos verbo lacerare non audes? Si ambo concupiscentiam
debellamus, quare non ambo vituperamus? Quam
te jactas expugnare continentia, quare non vis damnare
sententia? Mentiri me dicis tantas libidinis vires,
ut eam ratio regere ac frenare non possit. Ecce ego
non dico tantas libidinis vires, ut humana ratio divinitus
accensa et adjuta eam regere ac frenare non
possit: sed tu quare negas malum esse, quod si non
frenetur occidit? Ecce ego voce qua possum, quod
me negare asseris clamo, Apostolorum legionem repugnasse
libidini, utique repugnanti: tu qui nos
fecisse Apostolis calumniaris et velut indignaris injuriam,
cur et illorum et tuam exornas laudibus inimicam?
Quis eam defendat, cui legio repugnavit Apostolorum,
nisi hostis Apostolorum?</p>
          </div3>
<div3>
            <head>66.</head>
            <p>
 Itane habere tecum libido et amicitiam meretur
et bellum, ut abs te expugnetur in te, et defendatur
adversus me? Bellum vestrum latet, amicitia patet:
ex hoc quod patet, suspectum facis esse quod
latet. Quid enim vis credamus de bello quod geritis
in operto, quorum amicitiam cernimus in aperto?
Quomodo vis ut arbitremur adversus aculeum te dimicare
libidinis, cum libros impleas laude libidinis?
Verum ecce vinco suspicionem meam: expugnare te
credo quod laudas; sed laudare te doleo quod expugnas.
Ex isto igitur et cum isto malo, quod a te quoque
credimus expugnari, homo generatur, quem negas
regeneratione salvari. Isto enim conjugati bene
utuntur, quo continentes melius non utuntur. Porro
si malum est, quo caro concupiscit adversus spiritum,
cui malo, sicut fateris, Apostolorum legio repugnavit;
hoc utentes conjugati, procul dubio non
bono bene utuntur, sed malo. Ex hoc igitur et cum
hoc filii generati regenerandi sunt, ut liberentur a
malo. Hoc enim originali malo etiam parentes illorum
rei nati sunt, etsi ab hoc reatu renascendo sunt
liberati. Quid autem vellemus ut gignerent, non unde
renati, sed unde nati sunt, nisi quod et ipsi nati
sunt? Reos ergo: quia et ipsi rei nati sunt, et generantes
inde unde nati sunt, non aliud potuerunt generare
quam nati sunt. Unde autem renati, inde a reatu
cum quo nati sunt liberati. Ac per hoc et illi quos
reos liberati generaverunt, eadem sunt regeneratione
liberandi. Ex hoc enim malo rei nati sunt, quo
bene utuntur renati, ut nascantur regenerandi. Contra
quod malum si non pugnas, pugnantibus crede: si
pugnas, adversarium confitere; et noli laudando
morbum, habere amicum, quem pugnando experiris
inimicum.
</p>
          </div3>
        </div2>
      </div1>

<div1>
        <head> <hi>LIBER QUARTUS.</hi> </head>

<pb n="0737"/>
<p>Libro Juliani secundo respondet Augustinus, dicta ipsius, ut in primi libri confutatione fecit, singula excutiens, iis
tantum silentio praetermissis, quae aliquem nodum quaestionis ad rem pertinentis non habent. Atque hic duo praesertim
probat: unum quidem, virtutes infidelium veras non esse; alterum vero, malum esse concupiscentiam, quod ipsis etiam
Gentilium sententiis, praebente occasionem adversario, commonstrat. Circa medium libri paucis obiter docet quomodo
gratia non secundum merita detur, nec tamen in fatum sit referenda; utque intelligendum quod Apostolus dicit, Deum
velle omnes homines salvos fieri.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 Jam nunc ab alterius voluminis
exordio caetera videamus, quibus librum
meum refellere niteris; omittentes, sicut instituimus,
ea quae nodos non faciunt quaestionum, quibus solvendis
curam nos oportet impendere, nec immorando
superfluis ipsa prolixitate operis a laborioso
negotio deterrere lectorem. Superiore igitur libro
satis egimus, quo recte judicantibus appareret, cum
Deus verus et bonus sit hominum conditor, bonaeque
sint nuptiae, quas et conditione atque copulatione
utriusque sexus instituit, et fecunditatis munere benedixit;
malum tamen esse concupiscentiam carnis
qua concupiscit adversus spiritum, eoque malo bene
uti pudicitam conjugalem, meliusque non uti continentiam
sanctiorem: quod malum non ex alia substantia
quam Deus non condidit, sicut Manichaeus
insanit, nobis esse permixtum; sed per inobedientiam
unius hominis exortum atque traductum, et per obedientiam
unius hominis expiandum atque sanandum;
cujus obligatione implicat debita poena nascentem,
solvit indebita gratia renascentem. Hoc malum contra
me laudando, adversarius meus videris: sed in
te debellando, meus testis es: si autem non debellas,
tuus hostis es. Proinde quia primo tuo libro sufficienter
me respondisse existimo, quamvis ibi tota
causa finita sit; tamen ne caeteris tribus respondere
non potuisse videamur, in eis etiam quam vana dixeris
intuere.</p>
          </div3>
<div3>
            <head>2.</head>
            <p>
 Propositis ex meo libro <note>(De Nupt. et Concup.,
lib. 1, n. 3)</note> verbis meis exultas, quod  « teste
Apostolo »  dixerim,  « donum Dei esse pudicitiam
conjugalem »  <note>(I Cor. VII, 7)</note>: quasi propterea laudaverit
Apostolus malum quod tu laudas, quo caro concupiscit
adversus spiritum <note>(Galat. V, 17)</note>, quo malo
utitur bene pudicitia conjugalis, sicut jam in libro
superiore monstravi. Non itaque parvum donum Dei
est, ita frenari hoc malum, ut ad nihil relaxetur illicitum,
sed generationi tantum regenerandorum serviat
filiorum. Ejus quippe impetus non sua sponte
moderatus est: a nullo namque illicito sese abstinet,
si membra desiderio ejus inserviant. Ac per hoc ejus
motus, non in ipso, cujus inquietus est motus; sed
in refrenante ac bene utente laudatur.</p>
          </div3>
<div3>
            <head>3.</head>
            <p>
 Itaque isto malo cum bene utuntur conjugati
fideles, a cujus reatu soloti sunt munere Salvatoris;
profecto quicumque inde nascuntur ejusdem munere
Creatoris, non sicut nobis objicis,  « in regnum diaboli
praeparantur; »  sed ab illo potius eruendi et in
<pb n="0738"/>
regnum Unigeniti transferendi. Haec enim est, et
esse debet piorum conjugum intentio, ut regenerationi
generatio praeparetur. Si autem hoc malum
quod in se ipsis parentes sentiunt, cui malo, ut tuis
verbis utar,  « Apostolorum legio repugnavit »  <note>(Supra,
lib. 3, n. 65)</note>, non pertineret ad filios, sine illo
utique nascerentur: nunc vero quandoquidem cum
hoc nascuntur, quid miraris, quia propter hoc renascuntur,
ut ab ejus obligatione solvantur, et aut ex
ista vita ab illo liberati rapiantur, aut in ista vita
adversus illud liberi praelientur, victoresque in fine
remunerentur?</p>
          </div3>
<div3>
            <head>4.</head>
            <p>
 Quis autem nostrum suspicatus est,  « usum conjugum
a diabolo fuisse repertum? Quis commixtionem
corporum per malum praevaricationis »  credidit
 « accidisse; »  cum sine his nuptiae prorsus esse non
possent? Sed malum quo bene utuntur, nullum esset,
si nemo peccasset. Quod dixi, mihi objice, ut purgem:
nam si et quod non dixi, mihi objicis, quando
finimus?</p>
          </div3>
<div3>
            <head>5.</head>
            <p>
 « Consequens »  putas  « esse, ut munus Dei noceat,
si homo cum malo nascitur: nemo enim nisi
Dei munere nascitur. »  Audi ergo et intellige: munus
Dei nulli nocet, quo quisque est et vivit; sed
concupiscentiae malum non potest esse, nisi in eo
quod est et vivit. Quapropter potest esse malum in
munere Dei, sanandum alio munere Dei. Potest igitur in
homine qui munere Dei est et vivit, malum esse generatione
contractum, regeneratione sanandum. Nam utique
nullus infans cum daemone nasceretur, si non nasceretur;
nec ideo mali hujus ipsa est causa, quia nascitur.
Nascitur ergo munere Dei, cum daemone autem, judicio
Dei sane occulto, sed numquid injusto?
</p>
          </div3>
        </div2>

<div2>
          <head>CAPUT II.</head>
<div3>
            <head>6.</head>
            <p>
 In eo vero quod dixi,  « etiam
bonum conjugale, si non habetur, a Domino esse
poscendum »  <note>(De Nupt. et Concup., lib. 1, n. 3)</note>;
(quibus utique, nisi quibus est necessarium?) visus
sum tibi dicere,  « pro concumbendi viribus supplicandum. » 
Sed ego pro ipsa pudicitia conjugali dixi
rogandum Deum, in qua est concumbendi non liber
usus, sed licitus modus. Nam homo si concumbere
non potest, potius non quaerat uxorem: quandoquidem
apostolica sententia ubi ait, <hi>Si se non continet,
nubat <note>(I Cor. VII, 9)</note>
            </hi>; remedium voluit esse nuptias,
quod et ipse confessus es, contra morbum concupiscentiae,
quod confiteri non vis, qui remedium confiteris <note>(Supra, lib. 3, nn. 29, 42)</note>.
Hoc autem remedium
est, non ut sit concupiscentia, si non est; sed ut non
rapiat ad illicita, cujus motus infrenis est. Pertinet
<pb n="0739"/>
enim ad hoc quoque petitionis genus, quod in oratione
dominica dicimus, <hi>Ne nos inferas in tentationem:</hi> 
quoniam <hi>unusquisque tentatur a concupiscentia sua,</hi> sicut
ait apostolus Jacobus <note>(Jacobi I, 14)</note>. Convenit huic et
quod dicimus, <hi>Libera nos a malo <note>(Matth. VI, 13)</note>
            </hi>. Dicunt
enim hoc de hac re conjuges, ut interim mente
liberi a malo, bene utantur malo quod habent in
carne <note>(sciunt enim quia in carne eorum non habitat
bonum <hi>[Rom. VII, 18]</hi> )</note>; ut omni postea corruptibilitate
sanata, nullum in eis quo utantur, remaneat
malum. Quid est quod triumphas tanquam de hoste
victo? Internum potius vince quem laudas. Nam victoria
de te mea, illo malo tecum pugnante, secura
est. Neque enim dicere audebis, eum vinci qui verum
dicit, ab eo qui falsum dicit. Ego autem concupiscentiam
contra quam pugnas, malum dico, tu bonum:
sed pugna tua malum fatetur, quod bonum lingua
mentitur; augens mendacium alio mendacio, quo
affirmas et a me illam dictam bonam. Neque enim
concupiscentiam carnis, quam Joannes apostolus dixit
a Patre non esse <note>(I Joan. II, 16)</note>, ego dicerem bonum:
sed bonum dixi pudicitiam esse conjugalem,
quae resistit malo concupiscentiae, ne ad illicita rapiat
cum movetur.</p>
          </div3>
<div3>
            <head>7.</head>
            <p>
 Verum sciens quam inaniter argumentatus fueris,
 « pulsas, »  ut dicis,  « alterum definitionis meae
latus, »  et inquis:  « Si calor genitalis conjugalis honestatis
minister ab immoderatis procursibus tam
studio fidelium, quam doni virtute retinetur, nec exstinguitur
per gratiam, sed frenatur; probabilis est in
genere suo et in modo suo, et solis accusatur excessibus. » 
Haec dicens, non attendis conjugum conventionem
causa generandi, ideo bonum esse laudabile,
quia eo limes praefigitur licitus malo concupiscendi.
Cur enim non potius malum vocetur, quod fateris
esse frenandum? Cur, quaeso, frenandum, nisi ne
noceat? nisi ne ad illicita quae desiderat relaxetur?
Et utique desiderium mali malum est, etiamsi ei non
consentiatur, donec eo veniamus ubi nec habeatur.
Non igitur quid boni de concupiscentia carnis fiat,
sed ipsa quid mali faciat, cogitandum est. Nam pudicitia
conjugalis inhiantem concupiscentiam sive de
illicito sive de licito percipere voluptatem, frenat ab
illicito, permittit ad licitum: hoc est bonum, non
tamen ejus, sed bene utentis bonum est. Quod autem
ipsa concupiscentia facit, sive ad licitum sive ad illicitum
indifferenter ardescere, utique malum est. Hoc
itaque malo bene utitur pudicitia conjugalis, melius
non utitur continentia virginalis.</p>
          </div3>
<div3>
            <head>8.</head>
            <p>
 « Si posset, »  inquis,  « calor genitalis malum esse
naturaliter, exstirpandus erat, non componendus. » 
Vide quemadmodum noluisti dicere, quod supra dixeras,
 « frenandus; »  sed maluisti,  « componendus. » 
Sensisti enim quod eum nemo frenaret, nisi qui repugnaret:
et ob hoc mutato verbo, timore ipso fassus
es malum, quod repugnat bono. Appellas etiam
calorem genitalem, quia pudet appellare libidinem,
<pb n="0740"/>
sive, sicut eam divinus sermo appellare consuevit,
carnis concupiscentiam. Sic ergo loquere et dic:
Si posset carnis concupiscentia mala esse naturaliter,
exstirpanda erat, non componenda. Sic enim possunt,
qui latine sciunt, tardiores intelligere quid loquaris.
Sed ita hoc dicis, quasi non eam mallent exstirpare,
si possent, omnes qui propterea conjugantur, quia
continentiae laborem quo huic malo resistitur, non
ferunt, et ideo malunt eo bene uti, quam melius omnino
non uti. Sed si in corpore mortis hujus hoc malum
necessarium est conjugatis, quia sine illo fieri
non potest bonum generationis; continentes exstirpent
concupiscentiam carnis. Tu ipse, tu qui loqueris,
nec quid loquaris attendis, exstirpa libidinem de
membris tuis. Non enim et tibi necessaria est; aut
bona sunt ejus desideria, quibus si consenseris vel
cesseris, interibis.</p>
          </div3>
<div3>
            <head>9.</head>
            <p>
 Porro si malum est in te cui repugnas, quod
oppugnas, quod cum vincis expugnas; hoc malo melius
non uteris, quo malo bene utuntur, in quibus
hoc bonum esse contendis; ubi profecto mentiris, aut
falleris. Neque enim dicturus es, in conjugibus bonum
esse libidinem, in sanctis autem vel virginibus vel
continentibus malum. Jam sententiam tenemus tuam,
ubi aisti:  « Concupiscentiae naturalis qui modum tenet,
bono bene utitur; qui modum non tenet, bono
male utitur: qui autem etiam ipsum modum, sanctae
virginitatis amore contempserit, bono melius non
utitur; confidentia quippe suae salutis, »  inquis,  « et
roboris contempsit remedia, ut gloriosa posset exercere
certamina. »  His verbis tuis sine ambiguitate declaras,
concupiscentiam carnis hoc esse in utrisque,
id est, et conjugatis et continentibus. Quo enim conjugati
bene utuntur, et continentes melius non utuntur,
bonum tu dicis, ego malum: sed in sanctis virginibus
et continentibus carnis concupiscentia malum
se esse manifestat, contra quam fateris eos  « gloriosa
exercere certamina: »  procul dubio ergo non bono,
sed malo melius non utuntur. Hoc igitur utentes
conjuges, nec ipsi utique bono, sed malo bene utuntur.
Proinde tota controversia non remansit (si tamen
remansit aliqua), nisi utrum in eis qui continentiam
Deo voverunt, bonum sit ista de qua disputamus concupiscentia
carnis, an malum. Quod enim horum
duorum repertum in his fuerit, hoc et in conjugibus
apparebit: quoniam hoc illi bene utuntur, quo isti
melius non utuntur. Collige itaque totas vires acuti
tui cordis, ac liberae frontis, et aude respondere si
potes, hoc bonum esse, cui, sicut libro superiore
confessus es,  « Apostolorum legio repugnavit: »  mihi
scilicet exprobrans, quod  « tantas »  esse dixerim
 « libidinis vires, ut ei nec Apostolorum legio repugnaverit; » 
cum potius pro causa mea faciat, quia ei
malo quod tu bonum dicis, legio non qualiumcumque
<pb n="0741"/>
sanctorum, sed ipsorum quoque repugnavit Apostolorum.
Cui malo tantum licere posse, quis crederet,
ut sibi laudatorem etiam de suis expugnatoribus provideret?
Absit quidem, ut antiquorum aliquem vel
Apostolorum, vel quorumque sanctorum: mirabiliter
tamen, quia vel quemquam haereticorum novorum,
qui simul utrumque se esse profiteatur inexplicabilibus
modis, expugnatorem scilicet defensoremque
libidinis; et conetur ostendere manens in haeresi Pelagiana,
et ex animo se laudare quod ipsum ejus animum
nisi expugnetur occidit, et ex animo expugnare
quod ejus dogma nisi laudetur absumit.</p>
          </div3>
<div3>
            <head>10.</head>
            <p>
 Rogo, si est in vobis ullus sensus humanus,
num potest et malum esse peccatum, et bonum esse
desiderare peccatum? Quid enim agit in carne sanctorum
continentium ista concupiscentia, nisi peccandi
desideria; quibus non consentientes  « exercent, » 
ut confiteris,  « gloriosa certamina? »  Neque enim saltem
connubii desiderium in illa continentiae professione
potest esse non malum. Quid ergo illic agit, ubi
malum est quidquid agit; ac si ei consentiatur, et
peragit? Quid ibi agit haec concupiscentia, ubi nihil
boni concupiscitur ex illa? Quid ibi agit libido, ubi
nihil boni libebit ex illa? Non importune in conjugatis
esse dicatur: si enim summum culmen obtinent pudicitiae
conjugalis, faciunt boni aliquid per illam,
quamvis nihil faciant propter illam. In sanctis autem
virginibus et continentibus quid agit, obsecro te; quid
agit tua ista suscepta, cum desipis; adversaria, si
sapis; quid agit, ubi nihil boni agit ipsa, nihil boni
agitur de ipsa? Quid agit in eis, in quibus quidquid
secundum ipsam concupiscitur, malum est? Quid agit
in eis, quos contra se compellit vigilare atque pugnare;
et si quando ab eis ullum vel in somnis furatur
assensum, cum evigilaverint, gemere et inter gemitus
dicere, <hi>Quomodo impleta est anima mea illusionibus <note>(Psal. XXXVII, 8)</note>
            </hi>?
Quia cum sopitos deludunt somnia
sensus, nescio quomodo etiam castae animae in
turpes labuntur assensus; quae si imputaret Altissimus,
quis viveret castus?</p>
          </div3>
<div3>
            <head>11.</head>
            <p>
 Hoc ergo malum, quod non dicturus es bonum,
nisi adversus omnem veritatis tubam sic obsurdueris,
ut clames bonum esse concupiscere malum, quod nec
inter surdos dicere audebis: hoc, inquam, malum cur
non exstirpatur de continentium carne sanctorum?
Cur non  « totum opere mentis aufertur? »  Hoc enim
dicis  « fieri debuisse, si malum esset. »  Et quia non
fit in conjugatis, ubi ejus modus est necessarius,
ideo putas bonum: cum videas, nec ibi fieri ubi modus
ejus nullus est necessarius, et in quantum inest
nocet, etsi non ad perdendum de sorte sanctorum, si
non ei consentiatur, tamen ad minuendam spiritualem
delectationem sanctarum mentium; illam scilicet
de qua dicit Apostolus, <hi>Condelector enim legi Dei secundum
interiorem hominem <note>(Rom. VII, 22)</note>
            </hi>. Haec delectatio
<pb n="0742"/>
profecto minuitur, quando etsi non ad explendam,
certe ad oppugnandam carnalis concupiscentiam voluptatis,
bellantis animus occupatur, et ita exercet
gloriosa certamina, ut a delectatione intelligibilis
pulchritudinis ipsis certaminibus avocetur. Sed quia
in ista humana miseria pejor hostis est cavenda superbia,
ideo nimirum non penitus exstinguitur in
carne continentium sanctorum ista concupiscentia, ut
dum pugnatur adversus eam, periculorum suorum
animus admoneatur, ne securus infletur; donec humana
fragilitas ad tantam perfectionem perveniat sanitatis,
ubi nulla putredo lasciviae, nullus tumor superbiae
formidetur. Sic virtus in infirmitate perficitur <note>(II
Cor. XII, 9)</note>: quia et pugnare infirmitatis est. Quanto
enim quisque vincit facilius, tanto pugnat minus. In semetipso
autem quis pugnaret, si nihil ex semetipso eidem
repugnaret? Et quid nobis repugnat ex nobis, nisi
quod adhuc curatur ut sanetur in nobis? Ergo in nobismetipsis
sola est infirmitas causa pugnandi; et rursus
infirmitas admonitio est non superbiendi. Proinde
virtus qua hic, ubi superbiri potest, non superbiatur,
in infirmitate perficitur.</p>
          </div3>
<div3>
            <head>12.</head>
            <p>
 Quamobrem hoc conjuges bene utuntur, quo
continentes melius non utuntur. Malum igitur quo
conjuges bene utuntur, et inest conjugibus quo bene
utantur, inest et continentibus quo melius non utantur:
ideo quippe inest, ut non extollantur. « Solis » 
ergo libidinis  « excessibus accusatur, »  sed ille a quo
non refrenatur: nam ipsa per se ipsam rectissime
omnino suis ipsis motibus accusatur, quibus ne excedat
obsistitur. Non itaque, ut dicis,  « nihil ad innocentiam
promovet modestia rei per ipsum genus nocentis. » 
Promovet quippe ad innocentiam non consentire
malo: nec ideo illud cui non consentitur, non est
malum; imo propterea sine dubitatione malum est,
quia non ei consentire bonum est. Quid enim mali
faceret, qui bonae concupiscentiae consentiret; cum
mali nihil faciat, etiam qui opere conjugali, non sine
ipsius malo seminat hominem, qui est Dei opus bonum?
Nec  « confectricem seminum libidinem »  dixeris.
Ille quippe creat hominis semen, qui hominem ex
semine: sed unde, interest. Quia mali hujus occulta
sunt et dira contagia: nec ex his hominibus qui malo
carent, Deus vel semen vel homines creat; etiam
si quidam ab ejusdem mali noxa regeneratione soluti
sunt, sicut solvendi sunt qui inde nascuntur.</p>
          </div3>
<div3>
            <head>13.</head>
            <p>
 Dixi sane, nec poenitet, de pudicitia conjugali,
quae mea verba posuisti,  « quia cum dona Dei esse
ista monstrantur, a quo petenda sunt discitur, si non
habentur; et cui agendae gratiae, si habentur. » 
Aguntur enim gratiae  « non de origine, »  ut dicis,
 « concupiscentiae, »  cujus origo est primum malum
hominis; »  sed de regimine, »  quod verum dicis.
Utrumque enim dicis,  « vel regimine vel origine. » 
Ideo autem aguntur gratiae de regimine concupiscentiae,
<pb n="0743"/>
quia repugnans vincitur. Quod autem repugnat
voluntati bonae, non est bonum; imo malum esse
quis neget, nisi qui non habet voluntatis bonum, cui
quod repugnat, fateatur malum?
</p>
          </div3>
        </div2>

<div2>
          <head>CAPUT III.</head>
<div3>
            <head>14.</head>
            <p>
 Interponis alia de libro meo,
ubi cum dixissem donum Dei pudicitiam esse conjugalem,
et hoc Apostolo teste docuissem; occurrentem
deinde quaestionem tacitus nolui praeterire, quid
dicendum sit, cum videntur etiam nonnulli impii pudice
cum conjugibus vivere <note>(De Nuptiis et Concupiscentia,
lib. 1, n. 4)</note>. « Soletis, »  enim,  « negantes
Dei dona esse virtutes quibus recte vivitur, et eas
naturae voluntatique humanae, non gratiae Dei tribuentes,
hoc uti argumento, quod eas nonnunquam
habeant infideles: »  ita conantes evacuare quod dicimus,
neminem recte vivere, nisi ex fide per Jesum
Christum Dominum nostrum, unum Dei et hominum
mediatorem; ubi vos ejus adversarios apertissime
profitemini. Denique longe non eamus: si forte fallor,
ad ista responde. Ego dixi,  « pudicum non veraciter
dici, qui non propter Deum verum fidem connubii
servat uxori. »  Unde autem id ostenderem,
paulo post adhibui, quod mihi visum est grande documentum <note>(Ibid., cap. 4)</note>.
 « Cum enim virtus sit, » 
inquam,  « pudicitia, cui vitium contrarium est impudicitia,
omnesque virtutes etiam quae per corpus operantur,
in animo habitent; quomodo vera ratione
pudicum corpus asseritur, quando a vero Deo ipse
animus fornicatur? »  Deinde ne quisquam vestrum
negaret animum infidelium fornicari, adhibui testimonium
de Scriptura sancta, ubi legitur, <hi>Ecce enim
qui longe se faciunt a te, peribunt; perdidisti omnem
qui fornicatur abs te <note>(Psal. LXXII, 27)</note>
            </hi>. Sed tu qui
 « mea, »  sicut dicis,  « quae mihi videntur acuta persequeris, » 
hoc totum tanquam mihi obtusum visum
fuerit praeteristi. Vide ergo quid horum negandum
arbitreris. Virtutem esse pudicitiam conjugalem,
promptissime confiteris: omnes virtutes etiam quae
per corpus operantur, in animo habitare non negas.
Porro infidelis animum fornicari a Deo ille potest negare,
qui se palam sanctarum Scripturarum adversarium
profitetur. Ex quibus omnibus haec summa conficitur,
ut aut in animo fornicante pudicitia vera esse
possit; quod cernis quam sit absurdum: aut in animo
infidelis pudicitia vera esse non possit; quamvis hoc
cum assererem, te finxeris surdum. Non igitur, ut
calumniaris,  « studio vituperandi substantiam, dona
collaudo. »  Non enim divinorum donorum capax esset,
nisi bona esset humana substantia, cui vitia quoque
ipsa bonitatis perhibent testimonium naturalis.
Quid enim aliud in vitio recte displicet, nisi quia
detrahit vel minuit quod in natura placet?</p>
          </div3>
<div3>
            <head>15.</head>
            <p>
 Cum ergo divinitus adjuvatur homo, non tantum
 « ad capessendam perfectionem adjuvatur, »  quod
ipse posuisti, utique volens intelligi eum per se incipere
sine gratia, quod perficit gratia: sed potius
quod Apostolus loquitur, ut qui in vobis opus bonum
<pb n="0744"/>
coepit, perficiat usque in finem <note>(Philipp. I, 6)</note>. In quo
enim vis  « hominem, »  sicut loqueris,  « ad aliquid laudabile
generosi cordis stimulis incitari, »  in hoc eum
non vis in Domino, sed in libero arbitrio gloriari: ac
sic priorem dare, ut retribuatur illi; eoque modo
gratia jam non sit gratia <note>(Rom. XI, 35, 6)</note>, quia non
est gratuita. « Bonam »  dicis  « hominum naturam,
quae talis gratiae opitulationem meretur. »  Quod gratanter
audirem, si hoc propterea quia rationalis natura
est diceres: neque enim gratia Dei per Jesum
Christum Dominum nostrum lapidibus aut lignis pecoribusve
praestatur: sed quia imago Dei est, meretur
hanc gratiam; non tamen ut ejus bona voluntas possit
praecedere praeter gratiam, ne vel ipsam prior
det, ut retribuatur illi, ac sic gratia jam non sit gratia,
dum non datur gratuita, sed redditur debita.
Quid est ergo, quod secundum modum vestrum,  « effectum
voluntatis humanae dona coelestia me »  credideras
 « nuncupasse; »  tanquam voluntas hominis sine
Dei gratia moveretur ad bonum, ut ei debitus a Deo
retribueretur effectus? Itane oblitus fueras, nos cum
Scriptura dicere contra vos, <hi>Praeparatur voluntas a
Domino <note>(Prov. VIII, sec. LXX)</note>
            </hi>; vel quod in nobis Deus
operetur et velle? O ingrati gratiae Dei! o inimici gratiae
Christi, et solo vocabulo christiani! Nonne pro
inimicis suis orat Ecclesia? Quid orat, obsecro? si ut
eis suae voluntatis retribuatur pretium, quid eis orat,
nisi grande supplicium? Quod jam contra eos est,
non pro eis; orat autem pro eis: non ergo quia est illis
 voluntas bona, sed ut convertatur in bonam voluntas
mala: quoniam <hi>praeparatur voluntas a Domino;</hi> 
et, <hi>Deus est enim,</hi> ut ait Apostolus, <hi>qui operatur in vobis
et velle <note>(Philipp. II, 13)</note>
            </hi>.</p>
          </div3>
<div3>
            <head>16.</head>
            <p>
 Sed acerbissimi gratiae hujus inimici exempla
nobis opponitis impiorum, quos dicitis  « alienos a
fide abundare virtutibus, in quibus sine adjutorio
gratiae, solum est naturae bonum, licet superstitionibus
mancipatum, qui solis libertatis ingenitae viribus,
et misericordes crebro, et modesti, et casti inveniuntur,
et sobrii. »  Haec dicens ecce jam et illud quod
gratiae Dei tribueras, abstulisti, ipsum scilicet voluntatis
effectum. Non enim aisti, velle eos esse misericordes,
modestos, et castos, et sobrios, et ideo non
esse, quod nondum per gratiam fuerint consecuti
bonae hujus voluntatis effectum: sed si et esse voluerunt
et sunt, jam in eis voluntatem et effectum voluntatis
invenimus; quid remansit quod gratiae reservemus
in tam evidentibus, quibus dixisti eos abundare
virtutibus? Quanto satius, si te impios ita laudare
delectat, ut non audiens dicentem Scripturam, <hi>Qui
dicit impium justum esse, maledictus erit in populo, et
odibilis in gentibus <note>(Prov. XXIV, 24)</note>
            </hi>; etiam virtutibus
veris eos praedices abundare: quanto, inquam, satius
haec ipsa in eis dona Dei esse fatereris, sub cujus
occulto judicio, nec injusto, alii fatui, alii tardissimi
<pb n="0745"/>
ingenii et ad intelligendum quodam modo plumbei,
alii obliviosi, alii acuti memoresve nascuntur, alii
utroque munere praediti, et acute intelligentes et tenacissimae
 memoriae thesauro cognita recondentes;
alii natura lenes, alii levissimis causis ira facillima
ardentes, alii ad vindictae cupiditatem inter utrosque
mediocres; alii spadones, alii in concubitu ita frigidi
ut vix omnino moveantur, alii libidinosissimi ut vix
omnino teneantur, alii inter utrosque et moveri faciles
et teneri; alii timidissimi, alii audacissimi, alii
neutrum; alii hilares, alii tristes, alii ad nihil horum
proclives: nec eorum quae commemoravi aliquid instituto
ac proposito, sed natura; unde medici audent
ista tribuere temperationibus corporum? Quod
etsi probari, vel nulla existente, vel omni finita quaestione
potuisset; numquid sibi quisque corpus condidit,
et hoc ejus tribuendum est voluntati, quod mala
ista naturalia magis minusve perpetitur? Nam prorsus
ea non perpeti cum hic vivitur, nullo modo, nulla
ratione quisquam potest. Nec tamen sive maximis,
sive minimis urgeatur, fas est ut dicat ei qui se
finxit, quamvis omnipotenti, justo, et bono, <hi>Quare
sic me fecisti <note>(Isai. XLV, 9; Rom. IX, 20)</note>
            </hi>? Et de jugo
gravi quod est supra filios primi Adam <note>(Eccli. XL, 1)</note>,
nemo liberat nisi secundus Adam. Quanto ergo tolerabilius
illas, quas dicis in impiis esse virtutes, divino
muneri potius, quam eorum tribueres tantummodo
voluntati: licet ipsi hoc nesciant, donec si ex
illo sunt praedestinatorum numero accipiant spiritum
qui ex Deo est, ut sciant quae a Deo donata sunt eis <note>(I Cor. II, 12)</note> 
?</p>
          </div3>
<div3>
            <head>17.</head>
            <p>
 Sed absit ut sit in aliquo vera virtus, nisi fuerit
justus. Absit autem ut sit justus vere, nisi vivat
ex fide: <hi>Justus</hi> enim <hi>ex fide vivit <note>(Rom. I, 17)</note>
            </hi>. Quis
porro eorum qui se christianos haberi volunt, nisi
soli Pelagiani, aut in ipsis etiam forte tu solus, justum
dixerit infidelem, justum dixerit impium,
justum dixerit diabolo mancipatum? sit licet
ille Fabricius, sit licet Fabius, sit licet Scipio, sit
licet Regulus, quorum me nominibus, tanquam in
antiqua Romana curia loqueremur, putasti esse terrendum.
Verum tu in hac causa etsi ad scholam Pythagorae
provoces vel Platonis, ubi eruditissimi atque
doctissimi viri multo excellentiore caeteris philosophia
nobilitati veras virtutes non esse dicebant, nisi
quae menti quodam modo imprimuntur a forma illius
aeternae immutabilisque substantiae, quod est Deus;
etiam illic adversus te, quantum donat qui nos vocavit,
pietatis libertate clamabo: Nec in istis est vera
justitia. <hi>Justus ex fide vivit. Fides ex auditu, auditus
<pb n="0746"/>
autem per verbum Christi: finis legis Christus ad justitiam
omni credenti <note>(Rom. X, 17, 4)</note>
            </hi>. Quomodo sunt vere
justi, quibus vilis est humilitas veri justi? Quo enim
propinquaverunt intelligentia, inde superbia recesserunt: <hi>quia 
 cognoscentes Deum, non sicut Deum glorificaverunt,
aut gratias egerunt; sed evanuerunt in cogitationibus
suis, et obscuratum est insipiens cor eorum.
Dicentes enim se esse sapientes, stulti facti sunt <note>(Id. I,
21 et 22)</note>
            </hi>. Quomodo est in eis vera justitia, in quibus
non est vera sapientia? Quam si eis tribuerimus,
nihil erit causae cur non eos ad illud regnum pervenire
dicamus, de quo scriptum est, <hi>Concupiscentia
sapientiae deducit ad regnum <note>(Sap. VI, 21)</note>
            </hi>. Ac per hoc
Christus gratis mortuus est, si homines sine fide Christi
ad fidem veram, ad virtutem veram, ad justitiam veram,
ad sapientiam veram, quacumque re alia, quacumque
ratione perveniunt. Prorsus sicut de lege verissime
ait Apostolus, <hi>Si per legem justitia, ergo Christus gratis
mortuus est <note>(Galat. II, 21)</note>
            </hi>: ita verissime dicitur, Si per
naturam voluntatemque justitia, ergo Christus gratis
mortuus est. Si per doctrinas hominum qualiscumque
justitia, ergo Christus gratis mortuus est. Per quod enim
est vera justitia, per hoc etiam regnum Dei. Deus namque
ipse, quod absit, erit injustus, si ad ejus regnum
verus non admittitur justus: cum et ipsum ejus regnum
justitia sit, quemadmodum scriptum est, <hi>Non
est regnum Dei esca et potus, sed justitia, et pax, et
gaudium <note>(Rom. XIV, 17)</note>
            </hi>. Porro si veram justitiam
non habent impii; profecto nec alias virtutes comites
ejus et socias, si quas habent, veras habent [quia
cum non ad suum referuntur auctorem dona Dei, hoc
ipso mali his utentes efficiuntur injusti]: ac per hoc
nec continentia sive pudicitia vera virtus est impiorum.</p>
          </div3>
<div3>
            <head>18.</head>
            <p>
 Tu vero tam male accipis quod ait Apostolus, <hi>Nam qui in agone contendit, ab omnibus continens
est 
 <note>(I Cor. IX, 25)</note>
            </hi>; ut continentiam, tam magnam virtutem,
de qua scriptum est, quod nemo esse potest
continens nisi Deus det <note>(Sap. VIII, 21)</note>; etiam choraulas
et hujusmodi turpes infamesque personas habere
contendas. Hi enim quando in agone decertant, ab
omnibus continent, ut corruptibilem coronam accipiant:
a cujus tamen vana cupiditate non continent.
Haec enim cupiditas vana ac per hoc prava, vincit in
eis et frenat alias pravas cupiditates: propter quod
dicti sunt continentes. Sed ut gravissimam faceres
injuriam Scipionibus, continentiam quam in eis tanto
eloquio praedicasti, dedisti et histrionibus: ignorans
Apostolum, cum exhortaretur homines ad virtutem,
sic exemplum de vitiosa hominum affectione sumpsisse,
<pb n="0747"/>
quemadmodum alio loco Scriptura, cum ad
amorem sapientiae homines hortaretur, quaerendam
dixit esse sicut pecuniam <note>(Prov. II, 4)</note>. Numquid propterea
sancta Scriptura dicenda est laudasse avaritiam?
Sed quia notum est, amatores pecuniae quantis
patienter laboribus doloribusque subdantur, a quantis
se contineant voluptatibus, sive cupiditate augendi
pecuniam, sive timore minuendi, quanta lucrum sagacitate
sectentur, et prudenter damna devitent,
quam timeant plerumque aliena diripere, et aliquando
sua sibi ablata contemnant, ne repetendo et litigando
plus perdant: recte admoniti sumus sic amare sapientiam,
ut eam nobis thezaurizare avidissime cupiamus,
atque ut nobis magis magisque acquiratur, nec
aliqua ex parte minuatur, et perferamus molestias,
et libidines refrenemus, et prospiciamus in posterum,
et innocentiam beneficentiamque servemus.
Quod cum facimus, ideo veras virtutes habemus, quia
verum est propter quod facimus, id est, hoc naturae
nostrae consentaneum est ad salutem et veram felicitatem.</p>
          </div3>
<div3>
            <head>19.</head>
            <p>
 Non enim absurde virtus definita est ab eis qui
dixerunt,  « Virtus est animi habitus, naturae modo atque
rationi consentaneus »  <note>(Cicero, lib. 2 de Inventione)</note>.
Verum dixerunt, sed quid sit consentaneum
liberandae ac beatificandae naturae mortalium nescierunt.
Neque enim omnes homines naturali instinctu
immortales et beati esse vellemus, nisi esse possemus.
Sed hoc summum bonum praestari hominibus non
potest, nisi per Christum et hunc crucifixum, cujus
morte mors vincitur, cujus vulneribus natura nostra
sanatur. Ideo justus ex fide Christi vivit. Ex hac enim
fide prudenter, fortiter, temperanter, et juste, ac per
hoc his omnibus veris virtutibus recte sapienterque
vivit, quia fideliter vivit. Si ergo ad consequendam
veram beatitudinem, quam nobis immortalem fides
quae in Christo est vera promittit, nihil prosunt homini
virtutes; nullo modo verae possunt esse virtutes.
An placet tibi ut veras virtutes avarorum esse dicamus,
cum lucrorum vias prudenter excogitant, cum
pro acquirenda pecunia saeva atque aspera multa fortiter
tolerant, cum varias cupiditates quibus sumptuose
vivitur, temperanter sobrieque castigant, cum
abstinent ab alieno, et de suo saepe amissa contemnunt,
quod videtur ad justitiam pertinere, ne jurgiis
et judiciis plura consumant? Cum enim agitur aliquid
prudenter, fortiter, temperanter, et juste, omnibus
quatuor virtutibus agitur, quae secundum tuam disputationem
verae virtutes sunt, si ad cognoscendum
utrum verae sint, hoc tantummodo intuendum quod
agitur, nec causa quaerenda est cur agatur: unde ne
tibi videar calumniari, ipsa tua verba jam ponam.
 « Cunctarum, »  inquis,  « origo virtutum in rationabili
animo sita est, et affectus omnes per quos aut fructuose
aut steriliter boni sumus, in subjecto sunt
mentis nostrae, prudentia, justitia, temperantia, fortitudo.
Horum igitur affectuum vis cum sit in omnibus
<pb n="0748"/>
naturaliter, »  inquis,  « non tamen ad unum finem in
omnibus properat: sed pro judicio voluntatis, cujus
nutui serviunt, aut ad aeterna, aut ad temporalia diriguntur.
Quod cum fit, non in eo quod sunt, non in
eo quod agunt, sed in eo solo variant quod merentur.
Nec nominis sui igitur, »  inquis,  « possunt, nec generis
sustinere dispendium, sed solius quod appetiverunt
praemii aut amplitudine ditantur, aut exilitate frustrantur. » 
Haec ubi didiceris, nescio: jam tamen cernis,
ut arbitror, consequens esse ut vera sit virtus,
avarorum prudentia, qua excogitant genera lucellorum;
et avarorum justitia, qua gravium damnorum
metu facilius sua nonnunquam contemnunt, quam
usurpant aliquid alienum; et avarorum temperantia,
qua luxuriae, quoniam sumptuosa est, cohibent appetitum,
soloque necessario victu tegumentoque contenti
sunt; et avarorum fortitudo, qua, ut ait Horatius,
</p>
            <l>Per mare pauperiem fugiunt, per saxa, per ignes.</l>
            <p>  <note>(Horatius, lib. 1, epist. I, vers. 46.)</note> 
qua denique cognovimus quosdam irruptione barbarica,
ad ea prodenda quae habebant, nullis hostium
tormentis potuisse compelli. Ergo virtutes istae tali
fine turpes atque deformes, et ideo nullo modo germanae
veraeque virtutes, tibi tamen ita verae videntur
et pulchrae,  « ut nec nominis sui possint, nec generis
sustinere dispendium, sed solius quod appetiverunt
praemii exilitate frustrentur, »  id est, terrenorum commodorum
fructu, non coelestium praemiorum. Nec
aliud erit quam vera justitia Catilinae, comprehendere
multos amicitia, tueri obsequio, cum omnibus communicare
quod habebat: et fortitudo vera erit ejus,
quod frigus, famem, sitim ferre poterat: et vera patientia,
quod patiens erat inediae, algoris, vigiliae, supra
quam cuiquam credibile est <note>(Sallustius, de Catilinae
Conjuratione, cap. 3)</note>. Quis haec sapiat, nisi desipiat?</p>
          </div3>
<div3>
            <head>20.</head>
            <p>
 Sed videlicet homo eruditus eorum vitiorum
veri similitudine falleris, quae finitima videntur et
propinqua virtutibus, cum absint ab eis quam longe
absunt a virtutibus vitia. Nam sicut constantia est
virtus, cui contraria est inconstantia: vitium est tamen
ei quasi finitimum pertinacia, quae constantiam
videtur imitari. Quo utinam vitio careas, cum haec
quae dico, vera esse cognoveris; ne tibi in errore,
velut amando constantiam, manendum pertinaciter
arbitreris. Ita omnibus virtutibus non solum sunt vitia
manifesta discretione contraria, sicut prudentiae
temeritas: verum etiam vicina quodam modo, nec
veritate, sed quadam specie fallente, similia; sicut
ipsi prudentiae non temeritas vel imprudentia, sed
astutia: quod tamen vitium est, quamvis in Scripturis
sanctis et in bono accipiatur quod dictum est, <hi>Astuti ut serpentes 
 <note>(Matth. X, 16)</note>
            </hi>; et in malo, quod in
paradiso <hi>erat serpens prudentissimus omnium bestiarum <note>(Gen. III, 1)</note>
            </hi>.
Nec istorum vitiorum, quae finitima
virtutibus diximus, possunt omnium facile nomina
reperiri: verum etsi non invenitur quemadmodum
<pb n="0749"/>
nuncupentur, cavenda sunt.</p>
          </div3>
<div3>
            <head>21.</head>
            <p>
 Noveris itaque, non officiis, sed finibus a vitiis
discernendas esse virtutes. Officium est autem quod
faciendum est: finis vero propter quod faciendum est.
Cum itaque facit homo aliquid ubi peccare non videtur,
si non propter hoc facit propter quod facere debet,
peccare convincitur. Quae tu non attendens, fines
ab officiis separasti, et virtutes veras officia sine finibus
appellandas esse dixisti. Ex quo te tanta absurditas
sequitur, ut veram cogaris appellare justitiam,
etiam cujus dominam reperis avaritiam. Si quidem
manus abstinere ab alieno, si officium cogites, potest
videri esse justitiae: sed cum quaeritur, quare fiat,
et respondetur, Ne plus pecuniae litibus pereat; quomodo
jam hoc factum verae poterit esse justitiae, cum
serviat avaritiae? Quales virtutes Epicurus induxit voluptatis
ancillas, quae omnino quidquid facerent, propter
illam vel adipiscendam facerent vel tenendam.
Absit autem ut virtutes verae cuiquam serviant, nisi
illi vel propter illum cui dicimus, <hi>Deus virtutum, converte
nos <note>(Psal. LXXIX, 8)</note>
            </hi>, Proinde virtutes quae carnalibus
delectationibus, vel quibusque commodis et
emolumentis temporalibus serviunt, verae prorsus
esse non possunt. Quae autem nulli rei servire volunt,
nec ipsae verae sunt. Verae quippe virtutes Deo serviunt
in hominibus, a quo donantur hominibus: Deo serviunt
in Angelis, a quo donantur et Angelis. Quidquid autem
boni fit ab homine, et non propter hoc fit, propter
quod fieri debere vera sapientia praecipit, etsi officio
videatur bonum, ipso non recto fine peccatum est.</p>
          </div3>
<div3>
            <head>22.</head>
            <p>
 Possunt ergo aliqua bona fieri, non bene facientibus
a quibus fiunt. Bonum est enim ut subveniatur
homini periclitanti, praesertim innocenti: sed
ille qui hoc facit, si amando gloriam hominum magis
quam Dei facit, non bene bonum facit; quia non bonus
facit, quod non bona voluntate facit. Absit enim
ut sit vel dicatur voluntas bona, quae in aliis, vel in
se ipsa, non in Domino gloriatur. Ac per hoc nec
ejus fructus iste dicendus est; arbor enim mala bonos
fructus non facit: sed potius bonum opus est illius,
qui etiam per malos bene facit. Quapropter dici
non potest quantum te ista fallat opinio, qua dixisti,
 « omnes virtutes affectus esse, per quos aut fructuose
aut steriliter boni sumus. »  Fieri enim non potest ut
steriliter boni simus: sed boni non sumus quidquid
steriliter sumus. Arbor enim bona bonos fructus facit <note>(Matth. VII, 17, 18)</note>.
Absit autem ut Deus bonus, a quo
securis paratur arboribus non facientibus fructum
bonum, excidat, et in ignem mittat arbores bonas <note>(Id. III, 10)</note>.
Nullo modo igitur homines sunt steriliter
boni: sed qui boni non sunt, possunt esse alii
minus, alii magis mali.</p>
          </div3>
<div3>
            <head>23.</head>
            <p>
 Unde et illi quos commemorare voluisti, de
quibus ait Apostolus, <hi>Gentes legem non habentes ipsi
<pb n="0750"/>
sibi sunt lex, qui habent opus legis scriptum in cordibus
suis;</hi> quid te adjuvent omnino non video. Per hos
enim probare conatus es, etiam alienos a fide Christi,
veram posse habere justitiam, eo quod isti, teste
Apostolo, <hi>naturaliter quae legis sunt faciunt.</hi> Ubi quidem
dogma vestrum, quo estis inimici gratiae Dei,
quae datur per Jesum Christum Dominum nostrum,
qui tollit peccatum mundi <note>(Joan. I, 17, 29)</note>, evidentius
expressisti: introducens hominum genus, quod
Deo placere possit sine Christi fide, lege naturae. Hoc
est unde vos maxime christiana detestatur Ecclesia.
Sed quid vis esse istos? Utrum veras virtutes habent,
et steriliter boni sunt, quia non propter Deum? an
etiam Deo ex his placent, atque ab illo vita remunerantur
aeterna? Si steriles dixeris; quid ergo eis
prodest, quod secundum Apostolum defendent eos
cogitationes suae, <hi>in die qua judicabit Deus occulta hominum <note>(Rom. II, 14-16)</note>
            </hi>?
Si autem qui defendentur
cogitationibus suis, eo quod naturaliter opera fecerint
legis, non sunt steriliter boni, et ob hoc inveniunt
aeternam mercedem apud Deum; procul dubio
propterea justi sunt, quia ex fide vivunt.</p>
          </div3>
<div3>
            <head>24.</head>
            <p>
 Nam testimonium illud quod ex Apostolo posui, <hi>Omne quod non est ex fide, peccatum est:</hi> 
 sicut tibi
visum est accepisti, et exposuisti, non ut sapit, sed
ut sapis. De cibis enim Apostolus loquebatur. Verum
cum dixisset, <hi>Qui autem discernit, si manducaverit,
damnatus est, quia non ex fide;</hi> hanc peccati speciem
de qua agebat, generali voluit probare sententia,
mox inferens, <hi>Omne enim quod non est ex fide, peccatum
est <note>(Id. XIV, 23)</note>
            </hi>. Sed ut hoc tibi de cibis tantum
intelligendum esse concedam: quid de alio dicturus
es testimonio, quod identidem posui; nec inde aliquid
disputasti, quia non invenisti quomodo in tuam
posses detorquere sententiam, quod ad Hebraeos scriptum
est, <hi>Sine fide enim impossibile est placere <note>(Hebr. XI, 6)</note>
            </hi>?
Nempe ut hoc diceretur, de tota vita
hominis agebatur, in qua justus ex fide vivit: et tamen
cum sine fide impossibile sit placere Deo, tibi
virtutes sine fide sic placent, ut eas veras praedices,
eisque bonos esse homines; et rursus, quasi te poenituerit
laudis illarum, steriles pronuntiare non dubites.</p>
          </div3>
<div3>
            <head>25.</head>
            <p>
 Isti ergo qui naturali lege sunt justi, aut placent
Deo, et ex fide placent; quia sine fide impossibile
est placere: et ex qua fide placent, nisi ex fide
Christi? quoniam sicut legitur in Actibus Apostolorum, <hi>In illo Deus definivit fidem omnibus, suscitans
eum a mortuis 
 <note>(Act. XVII, 31)</note>
            </hi>. Ideoque dicuntur sine
lege naturaliter quae legis sunt facere, quia ex Gentibus
venerunt ad Evangelium, non ex circumcisione,
cui lex data est; et propterea naturaliter, quia ut
crederent, ipsa in eis est per Dei gratiam correcta
natura. Nec per eos potes probare quod vis, etiam
infideles veras posse habere virtutes: sunt quippe
isti fideles. Aut si fidem non habent Christi, profecto
<pb n="0751"/>
nec justi sunt, nec Deo placent, cui sine fide placere
impossibile est. Sed ad hoc eos in die judicii cogitationes
suae defendent, ut tolerabilius puniantur, quia
naturaliter quae legis sunt utcumque fecerunt, scriptum
habentes in cordibus opus legis hactenus, ut aliis
non facerent quod perpeti nollent: hoc tamen peccantes,
quod homines sine fide, non ad eum finem
ista opera retulerunt, ad quem referre debuerunt.
Minus enim Fabricius quam Catilina punietur, non
quia iste bonus, sed quia ille magis malus: et minus
impius, quam Catilina, Fabricius, non veras virtutes
habendo, sed a veris virtutibus non plurimum deviando.</p>
          </div3>
<div3>
            <head>26.</head>
            <p>
 An forte et istis qui exhibuerunt terrenae patriae
Babylonicam dilectionem, et virtute civili, non
vera, sed veri simili daemonibus vel humanae gloriae
servierunt, Fabriciis videlicet, et Regulis, et Fabiis,
et Scipionibus, et Camillis, caeterisque talibus, sicut
infantibus qui sine Baptismate moriuntur, provisuri
estis aliquem locum inter damnationem regnumque
coelorum; ubi non sint in miseria, sed in beatitudine
sempiterna, qui Deo non placuerunt, cui sine fide
placere impossibile est, quam nec in operibus, nec in
cordibus habuerunt? Non opinor perditionem vestram
usque ad istam posse impudentiam prosilire. « Erunt
ergo, »  inquis,  « in damnatione sempiterna, in quibus
erat vera justitia? »  O vocem impudentia majore
praecipitem! Non erat, inquam, in eis vera justitia;
quia non actibus, sed finibus pensantur officia.</p>
          </div3>
<div3>
            <head>27.</head>
            <p>
 Sed facete ac lepide homo elegantissimus et
urbanissimus,  « Si dicatur, »  inquis,  « quia castitas infidelium
castitas non est; eadem fronte dicetur quia
corpus Paganorum corpus non sit, et oculi Paganorum
sensum non habeant intuendi, et frumenta quae in Paganorum
nascuntur agris, frumenta non sint: et multa, » 
inquis,  « alia quae tantae absurditatis sunt, ut risum
possint intelligentibus commovere. »  Non plane risum,
sed fletum potius intelligentibus vester commovet
risus, sicut mentibus amicorum sanorum fletum commovet
risus phreneticorum. Itane aut contra Scripturas
sanctas infidelis animum fornicari negas, aut esse
in animo fornicante veram castitatem dicis; et rides,
et sanus es? Unde, quomodo, qua ratione istud fieri
potest? Prorsus nec illa est castitas vera, nec sanitas
vera. Prorsus, inquam, nec vera est castitas animi
fornicantis, et vera insania est hominis dicentis hoc
dedecus et ridentis. Nos autem absit ut dicamus quod
corpus Paganorum corpus non sit, et caetera hujusmodi.
Neque enim est consequens, ut si non est vera
virtus qua gloriatur impius, non sit verum corpus
quod operatur Deus. Sed plane possumus dicere, haereticorum
frontem non esse frontem, si non membrum
quod fecit Deus, significare intelligamur frontis
nomine, sed pudorem. Quid, si non in eo ipso libro
meo, cui respondisse te jactas, ante praestruerem, ne
in hac sententia, qua dicimus, <hi>Omne quod non est ex
<pb n="0752"/>
fide, peccatum est;</hi> etiam illa intelligantur infidelium,
quae dona sunt Dei, sive in animi, sive in corporis
bonis? Ibi enim sunt et ista quae inaniter garris, corpus,
et oculi, et membra caetera. In eo genere sunt
etiam quae in agris Paganorum frumenta nascuntur,
quorum Deus creator est, non Pagani. Annon tu ipse
inter caetera etiam ista verba mea posuisti, ubi dixi:
 « Anima enim et corpus et quaecumque bona animae
et corporis naturaliter insita, etiam in peccatoribus
dona Dei sunt; quoniam Deus, non ipsi ista fecerunt:
de his autem quae faciunt dictum est, <hi>Omne quod non
est ex fide, peccatum est</hi> »  <note>(De Nuptiis et Concupiscentia,
lib. 1, n. 4)</note>? Hanc brevem, sed utique apertam sententiam
meam si mente tenuisses, puto quod tam improbus
non fuisses, ut nos posse dicere assereres, quia
 « corpus Paganorum corpus non sit, et oculi Paganorum
sensum non habeant intuendi, et frumenta quae
in Paganorum nascuntur agris, frumenta non sint. » 
Ut enim tibi tanquam de somno excitato eadem verba
mea repetam, quae tuae memoriae fortassis ut haec diceres
exciderunt,  « Haec etiam in peccatoribus dona
Dei sunt; quoniam Deus, non ipsi ista fecerunt: de
his autem quae faciunt dictum est, <hi>Omne quod non est
ex fide, peccatum est.</hi> »  Sed cum insana dicis et rides,
phrenetico es similis: cum autem vera quae dico abs
te paulo ante commemorata, et huic ipsi operi tuo
quo mihi respondere videris inserta, sic non attendis,
sic oblivisceris; non jam phreneticis, sed lethargicis
compararis.</p>
          </div3>
<div3>
            <head>28.</head>
            <p>
 « Mirari te »  dicis,  « quod tam excellens, » 
meum videlicet, sicut irridenter loqueris,  « non vidit
ingenium, quantum vos in hoc quoque juverim, quia
dixi, Aliis peccatis alia peccata vincuntur. »  Continuo
quippe subditis atque concluditis dicentes:  « Perfacile
igitur studio sanctitatis, quod Deus adjuvat, potest
homo carere peccatis. Si enim vincuntur. »  inquis,
 « peccata peccatis, quanto magis possunt virtutibus
peccata superari? »  Quasi nos negemus, adjutorium
Dei tantum valere, si velit ut hodie nullas
concupiscentias malas habere possimus, contra quas
vel invictissime dimicemus: et tamen non fieri, nec
tu negas. Cur autem non fiat, quis cognovit sensum
Domini <note>(Rom. XI, 34)</note>? Non tamen parum scio, cum
scio, quaecumque illa causa sit, quod nec justi Dei
sit iniquitas, nec omnipotentis infirmitas. Est igitur
aliquid in ejus abdito altoque consilio, cur quamdiu
vivimus in hac carne mortali, est in nobis contra
quod mens dimicet nostra: est etiam propter quod
dicamus, <hi>Dimitte nobis debita nostra <note>(Matth. VI, 12)</note>
            </hi>.
Sed ut tibi sic loquar tanquam homini homo, et talis
homo cujus terrena inhabitatio deprimit sensum
multa cogitantem <note>(Sap. IX, 15)</note>, nihil est in creaturis,
quod attinet ad institutarum divinitus merita naturarum,
rationali mente praestantius. Unde fit consequens
ut mens bona magis sibi placeat, magisque se
ipsa delectet, quam quaelibet alia creatura. Quam
vero periculose, imo perniciose sibi placeat, cum per
hoc tumescit typho et morbo inflationis extollitur,
quamdiu non videt sicut videbit in fine summum illud
<pb n="0753"/>
et immutabile bonum, in cujus comparatione se
spernat, sibique illius charitate vilescat, tantoque
spiritu ejus impleatur, ut id sibi non ratione sola, sed
aeterno quoque amore praeponat; multum est disputando
velle monstrare. Sapit haec qui fatigatus fame
revertitur ad semetipsum, et dicit, <hi>Surgam, et ibo ad
patrem meum <note>(Luc. XV, 18)</note>
            </hi>. Unde itaque scimus, ne
forte quia hoc superbiae malum tunc animum tentare
non poterit, et contra quod decertemus omnino nullum
erit, quando tanta satiabitur visione, et tanta
inflammabitur charitate superioris boni, ut ad se
ipsum sibi placendo, deficere ab illius dilectione
non possit; ideo factum est in loco infirmitatis hujus,
ne superbe viveremus, ut sub quotidiana peccatorum
remissione vivamus? Propter quod superbiae malum
nec apostolus Paulus est arbitrio suo creditus: sed
quia nondum venerat ad tantam participationem superioris
illius boni, ut illic jam non posset extolli,
hic illi est angelus satanae colaphizator, ne hic ubi
poterat extolleretur, appositus <note>(II Cor. XII, 7)</note>.</p>
          </div3>
<div3>
            <head>29.</head>
            <p>
 Sed sive ista causa sit, sive alia quae multo
amplius me latet: tamen quod dubitare non possum,
quantumlibet proficiamus sub hoc onere corruptibilis
corporis, <hi>si dixerimus quia peccatum non habemus, nos
ipsos decipimus, et veritas in nobis non est <note>(I Joan. I,
8)</note>
            </hi>. Propter quod et sancta Ecclesia etiam in talibus
suis membris, ubi maculam criminis et rugam non
habet falsitatis <note>(Ephes. V, 27)</note>, licet contradicente
superbia vestra, non desinit Deo dicere, <hi>Dimitte nobis
debita nostra.</hi> Tu autem quanta arrogantia et de vestrae
praesumptione virtutis dixeris, <hi>Perfacile igitur
studio sanctitatis, quod Deus adjuvat, potest homo carere
peccatis;</hi> ille non agnoscit, qui dogmata vestra
non novit. Nam et studium sanctitatis sine adjutorio
Dei vultis in hominis voluntate praecedere, quod merito
Deus debeat adjuvare, non gratis: et sic creditis
hominem in hac aerumnosa vita posse carere peccatis,
ut non in se habeat quare dicat, <hi>Dimitte nobis
debita nostra.</hi> Quamvis aliquanto timidius id posuisse
videaris; quia non dixisti, Potest omnibus carere peccatis.
Verum nec quibusdam dicere voluisti; sed tanquam
tibi ipse de nimia vestra praesumptione erubueris,
ita sententiam temperasti, ut et vestra et
nostra posset voce defendi. Nam si apud Pelagianos
discutintur, respondebitur ideo non dictum quibusdam,
quia omnibus peccatis carere hominem posse
dixisti: si autem apud nos, et hic respondebitur ideo
non dictum omnibus, quoniam quemlibet hominem
volueris intelligi, pro quibusdam peccatis necesse habere
veniam postulare. Sed qui scimus quid sentiatis,
nescire non possumus quomodo ista dicatis.</p>
          </div3>
<div3>
            <head>30.</head>
            <p>
 « Si gentilis, »  inquis,  « nudum operuerit,
numquid quia non est ex fide, peccatum est? »  Prorsus
in quantum non est ex fide, peccatum est; non
quia per se ipsum factum, quod est nudum operire,
<pb n="0754"/>
peccatum est: sed de tali opere non in Domino gloriari,
solus impius negat esse peccatum. Quod ut intelligas,
quamvis jam satis inde fuerit disputatum,
tamen quia magna res est, adhuc paulisper ausculta.
Ecce eadem commemoro quae ipse posuisti. « Si gentilis » 
qui non vivit ex fide,  « nudum operuerit,
periclitantem liberaverit, aegri vulnera foverit, divitias
honestae amicitiae impenderit, ad testimonium
falsum nec tormentis potuerit impelli; »  quaero abs te,
utrum haec opera bona bene faciat, an male. Si enim
quamvis bona, male tamen facit; negare non potes
eum peccare, qui male quodlibet facit. Sed quia eum
non vis, cum facit ista, peccare; profecto dicturus
es, Et bona facit, et bene. Fructus ergo bonos facit
arbor mala: quod fieri non posse Veritas dicit. Noli
praecipitare sententiam, diligenter considera quid te
respondere conveniat. An dicis hominem infidelem
arborem bonam? Placet ergo Deo: neque enim bono
potest non placere quod bonum est. Et ubi erit quod
scriptum est, <hi>Sine fide impossibile est Deo placere <note>(Hebr. XI, 6)</note>
            </hi>?
An respondebis, Non in quantum infidelis
est, sed in quantum homo est, arbor bona est?
De quo ergo Dominus ait, <hi>Non potest arbor mala bonos
fructus facere <note>(Matth. VII, 18)</note>
            </hi>? quandoquidem quicumque
erit, aut homo, aut angelus erit. Sed si homo
in quantum homo est, arbor bona est; profecto et
angelus in quantum angelus, arbor bona est. Haec
enim Dei sunt opera, qui naturarum conditor est bonarum.
Ac per hoc nulla erit arbor mala, de qua dictum
est, quod non possit facere fructus bonos. Quis
infidelis ita infideliter sapiat? Non itaque in quantum
homo est, quod est opus Dei; sed in quantum malae
voluntatis est, quisque arbor mala est, et bonos fructus
facere non potest. Vide itaque utrum infidelem
voluntatem audeas bonam dicere voluntatem.</p>
          </div3>
<div3>
            <head>31.</head>
            <p>
 Sed forte dicturus es, Misericors voluntas bona
est. Recte istud diceretur, si quemadmodum fides
Christi, id est, fides quae per dilectionem operatur <note>(Galat. V, 6)</note>,
semper est bona, ita misericordia semper
esset bona. Si autem reperitur et misericordia
mala, qua persona pauperis accipitur in judicio <note>(Exod. XXIII, 3)</note>;
propter quam postremo rex Saül
meruit a Domino, et utique misericorde, damnari,
quia contra ejus praeceptum captivo regi per humanum
pepercit affectum <note>(I Reg. XV)</note>: attentius cogita,
ne forte misericordia bona non sit, nisi quae hujus
bonae fidei fuerit. Imo responde, ut hoc sine dubitatione
perspicias, utrum bonam misericordiam existimes
infidelem. Porro si vitium est male misereri,
procul dubio vitium est infideliter misereri. Quod si
et ipsa se ipsam naturali compassione opus est
bonum; etiam isto bono male utitur qui infideliter
utitur, et hoc bonum male facit, qui infideliter facit:
qui autem male facit aliquid, profecto peccat.</p>
          </div3>
<div3>
            <head>32.</head>
            <p>
 Ex quo colligitur, etiam ipsa bona opera quae
faciunt infideles, non ipsorum esse, sed illius qui
bene utitur malis. Ipsorum autem esse peccata, quibus
et bona male faciunt; quia ea non fideli, sed infideli,
hoc est, stulta et noxia faciunt voluntate: qualis
<pb n="0755"/>
voluntas, nullo christiano dubitante, arbor est
mala, quae facere non potest nisi fructus malos, id
est, sola peccata. <hi>Omne enim,</hi> velis nolis, <hi>quod non est
ex fide, peccatum est <note>(Rom. XIV, 23)</note>
            </hi>. Et ideo Deus
istas arbores non potest diligere, et si tales permanserint,
disponit excidere: quia <hi>sine fide impossibile
est placere.</hi> Sed ita hic immoror, quasi istas arbores
non jam tu ipse steriles pronuntiaveris. Quomodo
igitur, obsecro, non aut jocaris in his disputationibus,
aut deliras, qui sterilium fructus arborum laudas?
Qui utique aut nulli sunt, aut si mali sunt, laudandi
non sunt: aut si fructus boni sunt, profecto
steriles arbores non sunt, imo et bonae sunt, quarum
fructus boni sunt, et debent Deo placere, cui bonae
arbores non possunt nisi placere, falsumque erit
quod scriptum est, <hi>Sine fide impossibile est placere.</hi> </p>
          </div3>
<div3>
            <head>33.</head>
            <p>
 Sed responsurus es, quid, nisi vana?  « Ego, » 
inquis,  « steriliter bonos dixi homines, qui non propter
Deum faciendo bona quae faciunt, non ab eo vitam
consequuntur aeternam. »  Justus ergo Deus et
bonus bonos est in mortem missurus aeternam? Piget
jam dicere quam multa te sequantur insana, talia
sentientem, talia dicentem, talia scribentem, in talibus
me quod similiter non desipiam velut censorie
reprehendentem. Sed breviter accipe, ne forte cum in
rebus ipsis tantum erres quantum errari plurimum
potest, videar tecum certare de verbis. Aut ergo intellige
quod ait Dominus, <hi>Si oculus tuus nequam est,
totum corpus tuum tenebrosum erit; si autem oculus
tuus simplex est, totum corpus tuum lucidum erit <note>(Matth. VI, 23, 22)</note>
            </hi>:
et hunc oculum agnosce intentionem,
qua facit quisque quod facit; et per hoc
disce eum, qui non facit opera bona intentione fidei
bonae, hoc est, ejus quae per dilectionem operatur,
totum quasi corpus, quod illis, velut membris, operibus
constat, tenebrosum esse, hoc est, plenum nigredine
peccatorum. Aut certe quoniam saltem concedis
opera infidelium, quae tibi eorum videntur bona,
non tamen eos ad salutem sempiternam regnumque
perducere; scito nos illud bonum hominum dicere,
illam voluntatem bonam, illud opus bonum, sine Dei
gratia quae datur per unum Mediatorem Dei et hominum,
nemini posse conferri; per quod solum homo
potest ad aeternum Dei donum regnumque perduci.
Omnia proinde caetera quae videntur inter homines
habere aliquid laudis, videantur tibi virtutes verae,
videantur opera bona, et sine ullo facta peccato.
Quod ad me pertinet, hoc scio, quia non ea facit
voluntas bona: voluntas quippe infidelis atque impia
non est bona. Dicantur secundum te hujusmodi voluntates
arbores bonae, sufficit quod apud Deum steriles
sunt, ac per hoc non bonae: sint inter homines
fructuosae, inter quos sunt et bonae, te auctore, te
laudatore, si vis etiam plantatore; dum tamen illud
velis nolis obtineam, quod amor mundi, quo quisque
amicus est hujus mundi, non est a Deo; amorque
fruendi quibuscumque creaturis sine amore Creatoris,
<pb n="0756"/>
non est a Deo: amor autem Dei quo pervenitur ad
Deum, non est nisi a Deo Patre per Jesum Christum
cum Spiritu sancto. Per hunc amorem Creatoris, bene
quisque utitur etiam creaturis. Sine hoc amore Creatoris,
nullis quisquam bene utitur creaturis. Hoc ergo
amore opus est ut bonum beatificum sit et pudicitia
conjugalis, ut sit ejus intentio quando utitur conjugis
carne, non in voluptate libidinis, sed in voluntate
propaginis; si autem vicerit, et propter se ipsam non
propter filios propagandos fieri aliquid extorserit
et voluptas, veniale peccatum sit propter nuptias
christianas.
</p>
          </div3>
        </div2>

<div2>
          <head>CAPUT IV.</head>
<div3>
            <head>34.</head>
            <p>
 Non autem dixi, quod interpositis
aliis ex libro meo verbis me dixisse dixisti, <hi>Ideo
filios esse sub diaboli potestate, quia de corporum commixtione
nascuntur.</hi> Aliud est enim dicere, <hi>qui de
corporum commixtione nascuntur:</hi> aliud, <hi>quia de corporum
commixtione nascuntur.</hi> Non autem ibi causa
mali est, quia de corporum commixtione nascuntur:
neque enim etiamsi natura humana primorum hominum
peccato vitiata non esset, possent filii nisi de
corporum commixtione generari. Sed ideo sub diabolo
sunt, qui de corporum commixtione nascuntur, antequam
per spiritum renascantur; quia per illam nascuntur
concupiscentiam, qua caro concupiscit adversus
spiritum, et adversum se cogit concupiscere spiritum <note>(Galat. V, 17)</note>.
Quae pugna boni et mali nulla
esset, si nemo peccasset. Sicut autem ante hominis
iniquitatem nulla erat, ita post infirmitatem nulla
erit.
</p>
          </div3>
        </div2>

<div2>
          <head>CAPUT V.</head>
<div3>
            <head>35.</head>
            <p>
 Sed alia rursus mea verba proponis,
et copiosissime disputas: <hi>Quoniam ex imparibus
bonis compositi sumus, animum corpori debere dominari:
quorum alterum nobis cum diis, alterum cum
belluis commemoras esse commune. Et ideo id quod est
melius, id est, animum virtute praeditum</hi> dicis <hi>et membris
corporis bene et cupiditatibus imperare</hi>. Nec consideras
quod cupiditatibus non sic imperatur ut membris.
Cupiditates enim malae sunt, quas ratione frenamus,
contra quas mente pugnamus: membra vero
bona sunt, quae voluntatis movemus arbitrio, exceptis
genitalibus, quamvis et ipsa ex Dei opere bona sint.
Quae ideo pudenda dicuntur, quia plus in eis movendis
potestatis habet libido, quam ratio: quae tamen
non sinimus perpetrare quo provocat ipsa commotio,
cum membra caetera facili teneamus imperio. Quando
autem male utitur homo membris bonis, nisi quando
consentit eis quae in nobis habitant cupiditatibus malis?
In quibus libido prae caeteris turpis est, cui nisi
resistatur, horrenda immunda committit. Quo malo
bene non utitur, nisi sola pudicitia conjugalis. Haec
autem libido ideo malum non est in belluis, quoniam
<pb n="0757"/>
non repugnat rationi, qua carent. Cur autem non creditis,
hominibus in paradiso constitutis ante peccatum
divinitus potuisse concedi, ut tranquilla motione et
conjunctione vel commixtione membrorum sine ulla
libidine filios procrearent; aut in eis saltem libido
talis esset, cujus motus nec praecederet, nec excederet
voluntatem? An vobis libido parum est quia placet,
nisi et talis placeat, quae nolentes etiam repugnantesque
sollicitet? De qua Pelagiani quidem etiam
litibus gloriantur, tanquam de aliquo bono: sed eam
sancti gemitibus confitentur, ut liberentur a malo.
</p>
          </div3>
        </div2>

<div2>
          <head>CAPUT VI.</head>
<div3>
            <head>30.</head>
            <p>
 <hi>Ridenda contrarietate me dixisse</hi> 
calumniaris, <hi>alios reos ex bono, alios sanctos ex malo
opere:</hi> quoniam dixi, <hi>nuptiarum bonum homines infideles
infideliter utendo, in malum peccatumque convertere;
eoque modo concupiscentiae malum convertere fidelium
nuptias in usum justitiae <note>(De Nuptiis et concupiscentia,
lib. 1, n. 5)</note>
            </hi>. Ac per hoc non dixi, alios reos
ex opere bono, sed ex opere malo, quo male utuntur
bonis; nec alios sanctos ex opere malo, sed ex opere
bono, quo bene utuntur malis. Si non vis intelligere,
aut si te fingis non intelligere; noli obstrepere volentibus
et valentibus intelligere.
</p>
          </div3>
        </div2>

<div2>
          <head>CAPUT VII.</head>
<div3>
            <head>37.</head>
            <p>
 <hi>Si aliquis malus condi posset,</hi> 
inquis, <hi>nunquam in bonum ablutione transiret.</hi> Eo modo
diceres, corpus quod mortale conditum est, fieri immortale
non posse: et tamen ut illud, ita et hoc falsum
diceres. Non enim Deus malum condidit, cum
hominem condidit: sed bonum quod ipse condidit,
malum trahit ex peccato, quod ipse non condidit; et
sanat hoc malum, quod ipse non condidit, in bono
quod condidit.</p>
          </div3>
<div3>
            <head>38.</head>
            <p>
 Cum autem nos non dicamus, <hi>daemones instituisse
connubium,</hi> nec <hi>seminalem sexus utriusque mixtionem,</hi> 
nec <hi>diabolicum opus esse causa generandi concubitum
conjugum;</hi> quoniam haec omnia Deus instituit,
et possent esse omnia sine concupiscentiae malo, si
vulnus praevaricationis, unde sequeretur discordia
carnis et spiritus, inflictum non fuisset a diabolo:
nonne te respicis, et de tua garrula loquacitate, qua
inania fabulatus es, erubescis; <hi>quod</hi> scilicet <hi>deprehendant
daemones in concubitu conjugatos, et tanquam
in sua operatione deprehensos, non sinant generare filios
regeneratione liberandos?</hi> Quasi diabolus, si quod vellet
faceret, non ipsos majores impios adhuc in ejusdem
diaboli positos potestate, quando cognosceret
disponere fieri christianos, continuo suffocaret. Non
est ergo consequens ut parentibus regenerandos generantibus,
et propter hoc concumbentibus, daemones
minaciter et terribiliter contradicant, sicut tibi ipse
confingis; quia per vulnus a diabolo inflictum, in quo
claudicat genus humanum, aliquid creante Deo gignitur,
quod ex Adam transferatur ad Christum cum
legio daemonum nec porcos in potestate habere potuerit,
nisi petentibus permitteret Christus <note>(Matth.
VIII, 31, 32)</note>; et noverit etiam de ipsis, quas eum facere
permittit, diaboli persecutionibus coronas suscitare
martyribus, utens bene omni genere malorum
<pb n="0758"/>
ad utilitatem bonorum. Sed in illis quoque conjugibus,
qui filiorum regenerationem vel non cogitant,
vel etiam detestantur, bonum opus est nuptiarum,
generandi causa commixtio legitima sexuum, cujus
operis fructus est ordinata susceptio filiorum: quamvis
eo bono male utantur, et in eo peccent, quod de
impia vel propaganda vel propagata prole gloriantur.
Homines enim qualibet peccati contagione vel perpetratione
polluti, in quantum homines sunt, bonum
sunt: et ideo bonum est ut nascantur, quia bonum
sunt.</p>
          </div3>
<div3>
            <head>39.</head>
            <p>
 Nec tamen <hi>ut gignantur, ideo adulteria vel quaeque
stupra facienda sunt:</hi> ad quam nos absurditatem
putas posse compelli, quia nuptias de malo libidinis
bonum prolis dicimus operari. Sed nullo modo ex hac
nostra vera rectaque sententia illud perversum falsumque
conficitur. Neque enim quia Dominus ait, <hi>Facite vobis amicos de mammona iniquitatis 
 <note>(Luc. XVI,
9)</note>
            </hi>; ideo adhuc addere iniquitatem debemus, et furta
rapinasque committere, ut plures pauperes sanctos
misericordia largiore pascamus. Sicut ergo de mammona
iniquitatis faciendi sunt amici, qui recipiant in
tabernacula aeterna: ita conjugibus de plaga peccati
originalis gignendi sunt filii, qui in vitam regenerentur
aeternam. Et quemadmodum furta, fraudes, depraedationes
adjiciendae non sunt, ut per iniquitates
aucta pecunia plures amici justi inopes comparentur:
sic adulteria, stupra, fornicationes, malo cum quo
nati sumus, addenda non sunt, unde filii numerosiore
stirpe nascantur. Aliud quippe est malo bene
uti, quod jam inerat; et aliud est malum perpetrare,
quod non erat: illud enim est de malo tracto ex parentibus
voluntarium bonum facere; hoc vero malum
a parentibus tractum aliis malis jam propriis et voluntariis
aggerare. Sane interest, quod mammona
iniquitatis cum laude indigentibus erogatur; carnalis
autem concupiscentia laudabilius continentiae virtute
frenatur, quam fructibus impenditur nuptiarum. Tam
magnum est enim malum ejus, ut eo non uti, quam
bene uti sit melius.
</p>
          </div3>
        </div2>

<div2>
          <head>CAPUT VIII.</head>
<div3>
            <head>40.</head>
            <p>
 Alia deinde mea verba proponis,
et multum adversus ea nihil dicis, replicans
quaedam quae superiore disputatione consumpta sunt:
quae si et ego repetere velim, quis erit finis? Inter
quae dicis etiam illud vestrum contra Christi gratiam,
saepe a vobis inaniter dictum; <hi>quod</hi> scilicet <hi>appellatione
gratiae, bonos fieri homines fatali necessitate dicamus:</hi> 
cum vobis ora obstruant, et linguas premant,
qui loqui nondum valent. Cum enim loquacissime laboretis
astruere ac persuadere, quod Pelagius in Palaestinorum
episcoporum cognitione damnavit, <hi>gratiam
Dei secundum merita nostra dari;</hi> nulla tamen merita
potestis asserere parvulorum, per quae discernantur
qui eorum in Dei filios adoptantur, ab eis qui sine hujus
gratiae consecutione moriuntur.</p>
          </div3>
<div3>
            <head>41.</head>
            <p>
 Calumniaris me dicere,  « Nihil studii exspectari
ab humana voluntate debere, contra illud evangelicum
<pb n="0759"/>
quo ait Dominus: <hi>Petite, et accipietis; quaerite,
et invenietis; pulsate, et aperietur vobis: omnis
enim qui petit, accipit; et qui quaerit, invenit; et pulsanti
aperietur</hi> »  <note>(Matth. VII, 7-8)</note>. Ibi enim vos, ut
video, ponere jam coepistis merita gratiam praecedentia,
quod est petere, quaerere, pulsare; ut his meritis
debita illa reddatur, ac sic gratia inaniter nuncupetur:
tanquam gratia nulla praecesserit, et cor tetigerit,
ut beatificum bonum peteretur a Deo, ut quaereretur
Deus, ut pulsaretur ad Deum; frustraque sit
scriptum, <hi>Misericordia ejus praeveniet me <note>(Psal. LVIII,
11)</note>
            </hi>; frustra etiam nos pro inimicis nostris jubeat
orare <note>(Matth. V, 44)</note>, si non est ejus aversa et adversa
corda convertere.</p>
          </div3>
<div3>
            <head>42.</head>
            <p>
 Sed ponis apostolicum testimonium, et ab eo
dicis pulsantibus aperiri, <hi>qui omnes homines vult salvos
fieri, et in agnitionem veritatis venire <note>(I Tim. II,
4)</note>
            </hi>: ut videlicet intelligamus, docentibus vobis, ideo
non omnes salvos fieri, et in agnitionem veritatis
venire, quia ipsi nolunt petere, cum Deus velit dare;
nolunt quaerere, cum Deus velit ostendere; nolunt
pulsare, cum Deus velit aperire. Sed hunc sensum
vestrum infantes illi ipsa sua taciturnitate convincunt,
qui nec petunt, nec quaerunt, nec pulsant; imo
etiam cum baptizantur, reclamant, respuunt, reluctantur:
et accipiunt tamen, et inveniunt, et aperitur
eis, et intrant in regnum Dei, ubi sit eis aeternitatis
salus et agnitio veritatis; longe pluribus infantibus
in istam gratiam non adoptatis ab eo, <hi>qui
vult omnes homines salvos fieri et in agnitionem veritatis
venire.</hi> Quibus dicere non potest, <hi>Volui, et noluistis <note>(Matth. XXIII, 37)</note>
            </hi>:
quia si voluisset, quis eorum
qui nondum habent voluntatis suae arbitrium, voluntati
ejus omnipotentissimae restitisset? Cur ergo non
sic accipimus quod dictum est, <hi>Qui omnes vult homines
salvos fieri, et in agnitionem veritatis venire;</hi> quomodo
et illud accipimus, quod idem dixit apostolus, <hi>Per unius justificationem in omnes homines ad justificationem
vitae 
 <note>(Rom. V, 18)</note>
            </hi>? (hos enim omnes Deus
vult salvos fieri, et in agnitionem veritatis venire,
in quos omnes per unius justificationem gratia pervenit
ad justificationem vitae): ne dicatur nobis, Si
Deus vult omnes homines salvos fieri, et in agnitionem
veritatis venire, sed ideo non veniunt, quia ipsi
nolunt; cur tot millia parvulorum, qui non percepto
Baptismate moriuntur, non veniunt in regnum Dei,
ubi certa est agnitio veritatis? Numquid aut homines
non sunt, ut non pertineant ad id quod dictum est, <hi>omnes homines?</hi> 
 aut aliquis poterit dicere, Deus quidem
vult, sed ipsi nolunt; qui nondum velle seu nolle
ista noverunt, quando nec ii, qui parvuli baptizantur
atque moriuntur, et per illam gratiam ad agnitionem
veritatis quae in regno Dei est certissima veniunt,
ideo veniunt, quia ipsi renovari Christi Baptismate
voluerunt? Cum ergo nec illi propterea non baptizentur
quia nolunt, nec isti propterea baptizentur quia
volunt; cur Deus qui vult omnes homines salvos
<pb n="0760"/>
fieri, et in agnitionem veritatis venire, tam multos in
regnum suum, ubi est certa veritatis agnitio, qui
nullo ei resistunt voluntatis arbitrio, patitur non venire?</p>
          </div3>
<div3>
            <head>43.</head>
            <p>
 Nisi forte dicturus es, ideo parvulos non in
eorum numero deputandos, quos Deus omnes vult
salvos fieri, quia ea salute, quae hic intelligenda est,
salvi sunt ipsi, nihil trahentes omnino peccati. Atque
ita te intolerabilior sequetur absurditas. Isto enim
modo benevolentiorem facis Deum omnibus impiissimis
et sceleratissimis hominibus, quam innocentissimis
et purissimis ab omni labe peccati: quandoquidem
illos, quia vult eos omnes salvos fieri, vult etiam
intrare in regnum suum: hoc est enim illis consequens,
si salvi fuerint: sed qui nolunt, ipsi sibi obsunt.
Immensum vero numerum parvulorum, qui
sine Baptismate moriuntur, suo regno adjici non
vult, quos neque ulla peccata, sicut putatis, impediunt;
et, quod nullus ambigit, ejus resistere voluntati
contraria voluntate non possunt. Sic fit ut esse
christianos omnes velit, quorum multi nolunt; non omnes
velit, quorum est nemo qui nolit: quod abhorret a
vero. Novit Dominus qui sunt ejus <note>(II Tim. II, 19)</note>: et
in eorum salute atque in suum regnum introductione
certa est voluntas ejus. Sic ergo debet intelligi quod
dictum est, <hi>Omnes homines vult salvos fieri, et in agnitionem
veritatis venire</hi>; quemadmodum intelligitur
quod dictum est, <hi>Per unius justificationem in omnes homines
ad justificationem vitae.</hi> </p>
          </div3>
<div3>
            <head>44.</head>
            <p>
 Quod apostolicum testimonium si eo modo intelligendum
putas, ut dicas <hi>omnes</hi> positos esse pro
Multis, qui justificantur in Christo (multi quippe alii
non vivificantur in Christo): respondebitur tibi,
sic etiam illic ubi dictum est, <hi>Omnes homines vult salvos
fieri, et in agnitionem veritatis venire; Omnes</hi> positos
esse pro Multis, quos ad istam gratiam vult venire.
Quod multo convenientius propter hoc intelligitur
dictum, quia nemo venit, nisi quem venire ipse
voluerit. <hi>Nemo potest venire ad me,</hi> inquit Filius, <hi>nisi
Pater, qui misit me, traxerit eum;</hi> et, <hi>Nemo potest venire
ad me, nisi fuerit ei datum a Patre meo <note>(Joan. VI,
44 et 66)</note>
            </hi>. Omnes ergo qui salvi fiunt, et in agnitionem
veniunt veritatis, eo volente salvi fiunt, eo volente
veniunt. Quia et qui nondum, sicut parvuli, utuntur
voluntatis arbitrio, eo volente regenerantur, quo
creante generantur: et qui jam utuntur voluntatis
arbitrio, nisi eo volente ac subveniente a quo praeparatur
voluntas <note>(Prov. VIII, sec. LXX)</note>, velle non possunt.</p>
          </div3>
<div3>
            <head>45.</head>
            <p>
 Ubi si dixeris mihi, Cur ergo non convertit omnium
nolentium voluntates? respondebo, Cur non
omnes morituros adoptat lavacro regenerationis infantes,
quorum adhuc nullas, et ideo nec contrarias
invenit voluntates? Si hoc profundius esse perspicis,
<pb n="0761"/>
quam ut abs te valeat inveniri; utrumque utrique nostrum
profundum sit, cur et in majoribus et in minoribus
Deus velit alteri et nolit alteri subvenire:
dum tamen certum et immobile teneamus, non esse
iniquitatem apud Deum <note>(Rom. IX, 14)</note>, qua quemquam
sine malis meritis damnet; et esse bonitatem apud
Deum, qua multos sine bonis meritis liberet: demonstrans
in eis quos damnat quid omnibus debeatur; ut
hinc discant quos liberat, quae sibi poena debita relaxetur,
et quae indebita gratia condonetur.</p>
          </div3>
<div3>
            <head>46.</head>
            <p>
 Haec ut christianis cordibus convenit cogitare
nescitis, et vos potius secundum vestram sententiam
fato ista dicitis fieri. Vestra quippe, non nostra sententia
est,  « fato fieri quod merito non fit. »  Et ne
secundum istam definitionem fato fiant hominibus,
si meritis non fiant, quaecumque fiunt; ideo merita
vel bona vel mala, quantum potestis, asseritis, ne fatum
sit consequens, si merita negaveritis. Ac per
hoc dicitur vobis, Si ea quae nullis meritis praestantur
hominibus, fato fieri jam necesse est, et ideo merita
astruenda sunt, ne fatum sit consequens, si merita
non sunt: fato baptizantur, fato intrant in regnum
Dei parvuli, quorum bona merita nulla sunt; et rursus,
fato non baptizantur, fato non intrant in regnum
Dei parvuli, quorum mala merita nulla sunt. Ecce
pusilli qui fari nequeunt, vos potius assertores fati
esse convincunt. Nos autem cum vitiatae originis mala
merita esse dicamus, gratia dicimus intrare parvulum
in regnum Dei, quoniam bonus est Deus; et
alium merito non intrare, quoniam justus est Deus;
et in neutro esse fatum, quoniam quod vult facit
Deus. Sed cum sciamus ab eo, cui misericordiam et
judicium fideli voce cantamus <note>(Psal. C, 1)</note>, istum secundum
judicium damnari, illum secundum misericordiam
liberari; cur istum potius quam illum damnet
aut liberet, nos qui sumus qui respondeamus Deo?
Numquid dicit figmentum ei qui se finxit, Quare sic
me fecisti? Annon habet potestatem figulus luti ex eadem
massa originis vitiatae atque damnatae facere
aliud vas in honorem secundum misericordiam, et
aliud in contumeliam secundum judicium <note>(Rom. IX,
20, 21)</note>? Ideo non utrumque in honorem, ne hoc meruisse
se existimet tanquam inculpata natura: ideo
non utrumque in contumeliam, ut judicio superexsultet
 misericordia <note>(Jacobi II, 13)</note>. Ac per hoc nec
damnatus ex debito de supplicio juste queritur, nec
liberatus gratis de merito superbe gloriatur; sed potius
humiliter gratias agit, quando in illo a quo debitum
exigitur, quid in eadem causa sibi donetur agnoscit.</p>
          </div3>
<div3>
            <head>47.</head>
            <p>
 Asseris me in alio libro meo dixisse,  « Negari
liberum arbitrium, si gratia commendetur; et iterum
negari gratiam, si liberum commendetur arbitrium. » 
Calumniaris: non hoc a me dictum est, sed propter
ipsius quaestionis difficultatem videri hoc posse dictum
est et putari. Non est multum ut ipsa verba
<pb n="0762"/>
mea ponam, unde videant qui haec legunt, quemadmodum
scriptis meis insidieris, et qua conscientia
vel tardis, vel ignaris cordibus abutaris, ut ideo te
existiment respondere, quia non vis tacere. In novissimis
enim partibus primi libri mei ad sanctum Pinianum,
cujus est titulus, De gratia contra Pelagium:
 « Ista, »  inquam,  « quaestio ubi de arbitrio
voluntatis et Dei gratia disputatur, ita est ad discernendum
difficilis, ut quando defenditur liberum arbitrium,
negari Dei gratia videatur; quando autem asseritur
Dei gratia, liberum arbitrium putetur auferri,
et caetera »  <note>(De Gratia Christi, n. 52)</note>. Tu autem vir
honestus et verax, abstulisti verba quae dixi, et dixisti
quod ipse finxisti. Ego enim dixi, istam quaestionem
ad discernendum esse difficilem: non autem dixi,
non posse discerni. Multo minus ergo dicerem,
quod me dixisse mentiris,  « negari liberum arbitrium,
si gratia commendetur; et negari gratiam, si liberum
commendetur arbitrium. »  Redde verba mea, et vanescet
calumnia tua. Repone suis locis, ubi dixi,  « videatur; » 
ubi dixi,  « putetur: »  ut appareat de re
tanta quibus abs te fraudibus disputetur. Non dixi,
 « negari gratiam; »  sed,  « ut negari gratia videatur. » 
Non dixi,  « negari arbitrium liberum, vel auferri; » 
sed dixi,  « ut putetur auferri. »  Et promittis,  « cum
libri ipsi ventilari coeperint, quod abs te illa sententiarum
mearum et nudabitur et confodietur impietas. » 
Quis non exspectet sapientiam disserentis,
qui fidem cognoverit mentientis?</p>
          </div3>
<div3>
            <head>48.</head>
            <p>
 Quid est autem quod loqueris,  « Nihil pertinere
ad laudem gratiae, si id donet suis, quod peccata
impiis largiuntur? »  Propter pudicitiam scilicet conjugalem,
quam tibi habere videntur et impii. Homo
contentiose, virtus donatur vera per gratiam, non
quae vocatur, et non est. Utquid autem pudicitiam et
virginitatem quasi ejusdem generis jungis? Pudicitia
res est animi; virginitas, corporis. Denique et illa
integra in animo permanente, potest ista de corpore
violenter auferri; et cum ista integra manet corpori,
potest illa in animo lasciva voluntate corrumpi. Propter
quod ego non dixi, Verum conjugium, sive viduitas,
sive virginitas; sed,  « Vera pudicitia, sive
conjugalis, sive vidualis, sive virginalis, dicenda non
est, nisi quae verae fidei mancipatur »  <note>(De Nuptiis et
Concupiscentia, lib. 1, n. 5)</note>. Conjuges enim et viduae
et virgines possunt esse, et pudicae non esse, si
contaminata voluntate moechantur, si spiritu impuro
stupra perpetranda decernunt: in quibus tamen veram
pudicitiam dicis esse, etiamsi animo fornicentur;
quod facere omnes impios eloquia divina testantur.</p>
          </div3>
<div3>
            <head>49.</head>
            <p>
 Quis autem nostrum dicit,  « conjugalium membrorum
malum esse consertum, »  in quo nuptiae bene
utuntur ad propagandos filios concupiscentiae malo?
Quae concupiscentia malum non esset, si sola generandi
causa ad licitum concubitum moveretur. Nunc
<pb n="0763"/>
vero cum ei resistit conjugalis pudicitia, limes est
mali; et ideo bonum est. Unde non  « crimen ejus, » 
sicut calumniando loqueris,  « impunitum fit per religionem; » 
quia nullius est criminis, quando per
fidei bonum bene utitur libidinis malo. Neque hic dici
potest, ut putas, <hi>Faciamus mala ut veniant bona <note>(Rom. III, 8)</note>
            </hi>;
quia ex nulla sui parte malum sunt
nuptiae. Non enim earum malum est, quod in hominibus
quos parentes gignunt, non fecerunt, sed invenerunt.
In primis autem conjugibus, qui ex nullis parentibus
nati sunt, per peccatum accidit carnalis
concupiscentiae discordiosum malum, quo nuptiae
bene uterentur; non per ipsas nuptias, ut inde merito
damnarentur. Quid ergo quaeris,  « utrum in conjugibus
christianis conventuum voluptatem, pudicitiam,
an impudicitiam nominem. »  Ecce respondeo,
Non ipsa nominatur pudicitia, sed ejus mali usus bonus;
quo usu bono fit ut illud malum nec impudicitia
dici possit. Impudicitia est enim ejusdem mali usus
flagitiosus; sicut pudicitia virginalis, nullus. Salva
igitur pudicitia conjugali, malum de malo nascendo
trahitur, quod renascendo purgetur.</p>
          </div3>
<div3>
            <head>50.</head>
            <p>
 « Sed si propter hoc, »  inquis,  « libidinis malum,
etiam de conjugibus christianis proles criminosa
profertur, sequitur ut pudicitia virginalis sit felicitatis
illatrix: et quia in impiis invenitur, »  inquis,
 « antecellunt infideles pudicitiae virtute sublimes,
christianis libidinis tabe pollutis. »  Non est ita ut
dicis; multum falleris. Nec libidinis enim tabe polluuntur,
qui libidine bene utuntur; quamvis generent
libidinis tabe pollutos, et ideo regenerandos: nec in
impiis invenitur pudicitia virginalis, quamvis inveniatur
virginitas carnis; quia vera pudicitia non potest
habitare in animo fornicante. Ac per hoc non
anteponitur virginale bonum impiorum bono conjugali
fidelium: sed conjuges bene utentes malo anteponuntur
virginibus male utentibus bono. Et ideo
cum fideles conjugati bene utuntur malo libidinis,
non  « apud eos, »  ut calumniaris,  « propter fidem
exercetur impunitas criminis,  « sed in eis propter fidem
vera non falsa virtus est castitatis.</p>
          </div3>
<div3>
            <head>51.</head>
            <p>
 Quid autem ad nos pertinet, quia Manichaeos
dicere affirmas,  « Si quis homicidium conscientia
formidante commiserit, reus est, quia timuit: si autem
aliquod facinus exsultante perpetrarit audacia,
velut credens se ex fide facere quod male facit, evasit
culpam? »  Quod quidem nunquam audivi dicere Manichaeos.
Sed quid ad nos, sive dicant, sive etiam
ipsis calumnieris; cum hoc catholica fides non dicat,
quam tenemus, et cujus te pondere urgemus? Nos
enim ea quae videntur opera bona, dicimus non esse
vere bona sine fide: quoniam opera vere bona necesse
est Deo placere, cui sine fide quia impossibile
<pb n="0764"/>
est placere <note>(Hebr. XI, 6)</note>, profecto quod vere opus
est bonum, sine fide non potest esse. Verumtamen
illa opera quae apertissime mala sunt, non facit fides
quae per dilectionem operatur <note>(Galat. V, 6)</note>: quia
dilectio proximi malum non operatur <note>(Rom. XIII, 10)</note>.</p>
          </div3>
<div3>
            <head>52.</head>
            <p>
 « Bona igitur concupiscentia naturalis, »  inquis
(erubescis enim dicere carnalis),  « quae cum intra
modum suum tenetur, »  inquis,  « nulla mali aspersione
turpatur. »  Quomodo tenetur intra modum
suum, quaeso te; quomodo tenetur, nisi cum ei resistitur?
Cur autem resistitur, nisi ne impleat desideria
mala? Quomodo est igitur bona?
</p>
          </div3>
        </div2>

<div2>
          <head>CAPUT IX.</head>
<div3>
            <head>53.</head>
            <p>
 Venis etiam ad verba illa libri
mei, ubi dixi,  « Nonne illi conjuges primi, quorum
nuptias benedixit Deus, dicens, <hi>Crescite, et multiplicamini <note>(Gen. I, 28)</note>
            </hi>,
nudi erant, et non confundebantur <note>(Id. II, 25)</note>?
Cur ergo ex illis membris confusio
post peccatum, nisi quia exstitit illic indecens motus,
quem, nisi homines peccassent, procul dubio nuptiae
non haberent »  <note>(De Nuptiis et Concupiscentia, lib. 1,
n. 6)</note>? Haec verba mea cum videres secundum Scripturas
ita posita, ut quicumque eumdem locum libri
Geneseos legit aut legerit, approbet sine dubitatione
quod dixi; prolixa contradicens disputatione multum
sudasti, sed non sincerasti. Perstitisti quippe in sententia
tua prava; quamvis meam rectam ipso experimento
probares non abs te potuisse convelli. In
qua tua contradictione praetereo gestus et jactationes
tuas, tanquam hominis anhelantis, et pervenire quo
nititur non valentis, et in nebulis tamen quas perturbatus
offundit, se pervenisse fingentis. Sed necessarios
articulos sermonis tui, quantum me adjuvat
Dominus, comprehendo atque confringo; ut totum
corpus victum jacere conspiciat, qui et illa tua et haec
nostra perlegerit: praesertim quia illa quae abs te
multis modis repetuntur, etiam a nobis saepe destructa
sunt.</p>
          </div3>
<div3>
            <head>54.</head>
            <p>
 Dicis hic inter caetera,  « In hoc quod post peccatum
primi homines erubescentes membra illa, in
quibus est libido, texerunt, invenisse me unde persuaderem,
Deum aeria constituisse conjugia. »  Si
ergo aeria essent conjugia sine libidine, aeria erunt
te auctore corpora, quando libido non erit. An istam
libidinem sic amatis, ut quomodo eam prius ante
peccatum in paradiso positis, ita etiam resuscitatis
corporibus ingeratis? Ego autem non dico, ut me
dicere affirmas,  « naturale non esse sine quo natura
non est: »  sed dico, naturale appellari vitium, sine
quo nunc natura humana non nascitur, quae tamen
non sic instituta est ab initio. Ideoque et hoc malum
non ab illa prima institutione naturae, sed a primi
hominis mala voluntate originem ducit: nec permanebit,
sed aut damnabitur, aut sanabitur.</p>
          </div3>
<div3>
            <head>55.</head>
            <p>
 « Sententiam meam cimicem »  dicis,  « qui ut
<pb n="0765"/>
molestiam vivus, sic fetorem praestat attritus: » 
quasi  « verecunderis, »  ut loqueris,  « vincendo me
atterere; »  vel  « tanquam victus ad loca, »  ut dicis,
 « coenosa confugerim, exhorreas consequi atque perimere:
quia videlicet partes disputationis tuae, quibus
atterendus vel perimendus sum, quoniam de pudendis
loqui cogeris, velut quidam aedituus pudor tuus
a verborum, »  sicut perhibes,  « libertate submovit. » 
Quare non potius de bonis quae laudas, libere loqueris?
quare non est de opere Dei verborum libertas,
si ejus intemerata permanet dignitas, nec aliquid ibi
egit peccatum, unde potius incuteret pudorem, et
verborum comprimeret libertatem?
</p>
          </div3>
        </div2>

<div2>
          <head>CAPUT X.</head>
<div3>
            <head>56.</head>
            <p>
 « Si non sunt, »  inquis,  « nuptiae
sine libidine, et generaliter a vobis libido damnatur,
damnatis et nuptias. »  Posses dicere, quia
damnabitur mors, omnes damnandos esse mortales.
Si autem libido de connubio esset, profecto ante
connubium vel praeter connubium nulla esset. « Non
potest, »  inquis,  « dici morbus, sine quo non est
connubium: quia potest esse connubium praeter peccatum;
morbus autem, »  inquis,  « ab Apostolo peccatum
dicitur. »  Sed respondetur tibi: Non omnis
morbus peccatum dicitur. Iste autem morbus poena
peccati est, sine qua non potest esse humana natura,
nondum ex omni parte sanata. Si autem propterea libido
malum non est, quia sine illa non fit nuptiarum
bonum: e contrario nec corpus bonum est, quia sine
illo non fit adulterii malum. Hoc autem falsum est:
sic ergo et illud. Quis autem nescit conjugatis Apostolum
praecepisse, ut sciret unusquisque eorum suum
vas possidere, hoc est, uxorem suam, non in morbo
desiderii, sicut gentes quae ignorant Deum <note>(I Thess.
IV, 4, 5)</note>. Qui ergo de hac re Apostolum legit, te
negligit. Et non erubescis istum morbum, vel quod
tu esse, quamvis pudibundus, fateris, istam libidinem
introducere in paradisum, et tribuere conjugibus
ante peccatum? Ideone tu non in coeno absconditus
latitas, quia libidine carnis et sanguinis quasi
paradisi flore roseo te coronas, et tanquam libenter
tali colore perfusus, et erubescis et laudas?
</p>
          </div3>
        </div2>

<div2>
          <head>CAPUT XI.</head>
<div3>
            <head>57.</head>
            <p>
 Quid, quod te tantum delectat loqui,
ut quod confitemur et docemus, tanquam negemus,
superflua prolixitate sermonis probare coneris?
Quis enim negat futurum fuisse concubitum, etiamsi
peccatum non praecessisset? Sed futurus fuerat, sicut
aliis membris, ita etiam genitalibus voluntate motis,
non libidine concitatis; aut certe etiam ipsa libidine
(ut non vos de illa nimium contristemus), non qualis
nunc est, sed ad nutum voluntarium serviente.
Verum vos pro suscepta vestra tam fideliter laboratis,
ut vim patiamini, nisi eam qualis nunc est, etiam in
paradiso collocetis; non ibi de peccato dicentes talem
factam, sed talem nullo peccante fuisse mansuram,
cum qua in illa pace dimicaretur, aut ne dimicaretur,
quotiescumque surgeret expleretur. O sanctas paradisi
delicias! O frontem qualiumcumque episcoporum!
<pb n="0766"/>
O fidem qualiumcumque castorum!
</p>
          </div3>
        </div2>

<div2>
          <head>CAPUT XII.</head>
<div3>
            <head>58.</head>
            <p>
 Sed volens ostendere, non
omnia quae teguntur, ex peccato erubescenda putari
oportere, multum inaniter multa commemoras, quae
in nostro corpore naturaliter tecta sunt; quasi post
peccatum tecta sint, sicut illi homines, unde inter nos
quaestio est, quae ante peccatum nec pudenda, nec tecta
fuerant, post peccatum pudenda texerunt. « Balbus, » 
inquis,  « apud Tullium cum Cotta vere diligenterque
disseruit »  <note>(De Natura deorum, lib. 2)</note>. « Unde
ob hoc pauca ponis, »  ut dicis,  « ut oneres pudorem
meum, non ea me intellexisse sub magisterio sacrae
legis, ad quorum notionem Gentiles solo rationis ductu
pervenire potuerunt: »  et ponis Balbi verba ex
Ciceronis libro, per quae nos doceas, quid senserint
Stoici de animalium mutorum masculinis ac femininis
diversitatibus, de partibus corporis genitalibus, et
miris commiscendorum corporum libidinibus. Quae
tamen verba, vel Tulliana, vel cujuslibet alterius,
antequam interponeres, cautissime praelocutus es,
 « quod ideo sub bestiarum occasione sexuum tangat
effectum, quia propter honestatem hoc in hominis
descriptione praeteriit. »  Quid est,  « propter honestatem? » 
An in sexu hominis honestas confunditur, ubi
Deus tanquam in excellentiore natura dignius operatur?
Sed docuerunt te Stoici disputare de occultis,
nec docuerunt erubescere de pudendis. Adjungis
deinde,  « quomodo ipsum hominem oratione depingat, » 
ut dicis,  « et quomodo disserat alvi naturam
stomacho esse subjectam, quod cibi et potionis sit,
receptaculum: pulmones autem et cor extrinsecus
spiritum adducant: multa in alvo mirabiliter effecta,
quae constarent ex nervis; et quod sit multiplex et tortuosa,
arceatque et contineat, sive illud aridum sit,
sive humidum quod receperit: »  et caetera hujusmodi
usque ad illud,  « quemadmodum reliquiae
cibi depellantur, tum astringentibus se intestinis,
tum relaxantibus. »  Cum ergo posset etiam in bestiis
ista describere, cur inde ad hominem transitum fecit,
nisi quia ista pudenda non sunt; sicut nec in bestiis
illa de sexuum genitalibus atque naturis, quae tamen
in homine pudenda sunt? ea causa utique, qua primitus
post peccatum foliis ficulneis adoperta sunt.
Nam cum in descriptione humani corporis usque ad
illa extrema venisset, qua cibi reliquiae depelluntur:
 « Quemadmodum, »  inquit,  « fiat, haud sane difficile
dictu est: sed tamen praetereundum, ne quid habeat
injucunditatis oratio. »  Non dixit, Confusionis; vel,
Ne quid pudendum habeat oratio: sed,  « ne quid injucunditatis. » 
Alia sunt enim quae horrorem ingerunt
sensibus, quod deformia sint; alia quae pudorem
mentibus, etiamsi formosa sint: quia illa offendunt
delectationem, commovent autem ista libidinem, vel
libidine commoventur.</p>
          </div3>
<div3>
            <head>59.</head>
            <p>
 Quid igitur te adjuvant haec?  « Quia ipse, » 

<pb n="0767"/>
inquis,  « opifex noster nullum suae artis crimen agnovit,
ut vitalia nostra tam diligenter occuleret. »  Absit
plane, ut artis suae tantus artifex ullum agnoverit crimen.
Sed cur ista texerit, jam paulo superius ipse
dixisti,  « ne scilicet »  vel intereant, vel horreant publicata. » 
Illa vero quae foliis ficulneis texerunt conjuges
primi <note>(Gen. III, 7)</note>, nec interibant utique, nec
horrebant, quando nudi erant, et non confundebantur <note>(Id. II, 25)</note>.
Et nunc pudicitiae cautio, potius ne
libeat, quam ne horreat illa species, eorumdem membrorum
devitat aspectum. Frustra igitur testimonio
Stoicorum juvandam putasti tuam esse susceptam,
non sane illis amicam, qui nullam particulam boni
humani in corporis voluptate posuerunt. Denique elegerunt
in pecoribus potius quam in hominibus, quod
tu facis, laudare libidines. Eorum quippe opinioni
convenienter ait quodam loco Tullius, se non putare
idem esse arietis et Publii Africani bonum. Qua magis
sententia te oportuit admoneri, quid de humana
libidine sentire deberes.</p>
          </div3>
<div3>
            <head>60.</head>
            <p>
 Sed si talibus litteris ut aliquid agamus, placet,
quia et in ipsis reperiuntur nonnulla vestigia veritatis;
interim quae ipse posuisti, nihil adversus nos valere,
puto quod jam debeas confiteri. Vide nunc utrum ista
quae dicam, non evertant assertionem tuam. In libro
tertio de Republica, idem Tullius hominem dicit,
 « non ut a matre, sed ut a noverca natura editum in
vitam, corpore nudo, fragili, et infirmo; animo autem
anxio ad molestias, humili ad timores, molli ad labores,
prono ad libidines: in quo tamen inesset tanquam
obrutus quidam divinus ignis ingenii et mentis. » 
Quid ad haec dicis? Non hoc auctor iste male viventium
moribus dixit effectum, sed naturam potius accusavit.
Rem vidit, causam nescivit. Latebat enim
eum cur esset <hi>grave jugum super filios Adam, a die
exitus de ventre matris eorum, usque in diem sepulturae
in matrem omnium <note>(Eccli. XL, 1)</note>
            </hi>; quia sacris Litteris
non eruditus, ignorabat originale peccatum. Si
autem de libidine, quam defendis, bene sentiret, non
ei pronus in libidines animus displiceret.</p>
          </div3>
<div3>
            <head>61.</head>
            <p>
 Sed si haec tanquam minora bona defendis, in
quae non debet a supernis animus inclinari, non quia
libido vitium est, sed quia infimum bonum; audi manifestiora
quae dicat in eodem ipso libro de Republica
tertio, cum ageret de causa imperandi. « An non, » 
inquit,  « cernimus optimo cuique dominatum ab ipsa
natura cum summa utilitate infimorum datum? Cur
igitur Deus homini, animus imperat corpori, ratio
libidini iracundiaeque et caeteris vitiosis ejusdem animi
partibus? »  Jamne saltem docente isto has, quas
bonas esse defendis, vitiosas partes animi confiteris?
Adhuc audi. Paulo post enim:  « Sed et imperandi, et
serviendi »  inquit,  « sunt dissimilitudines cognoscendae.
Nam ut animus corpori dicitur imperare, dicitur
etiam libidini: sed corpori, ut rex civibus suis, aut
parens liberis; libidini autem, ut servis dominus,
quod eam coercet et frangit. Sic regum, sic imperatorum,
<pb n="0768"/>
sic magistratuum, sic patrum, sic populorum
imperia civibus sociisque praesunt, ut corporibus
animus: domini autem servos ita fatigant, ut optima
pars animi, id est, sapientia, ejusdem animi vitiosas
imbecillasque partes, ut libidines, ut iracundias, ut
perturbationes caeteras. »  Habesne adhuc quod contra
nos de saecularium litterarum auctoribus garrias?
Sed si contra episcopos eloquiorum divinorum praeclarissimos
tractatores, pro isto (quem a te Deus
avertat) errore quaesiturus es quid dicas, quove modo
illorum sanctitati resistas; quid tibi erit Tullius, ut
non eum in hac sententia desipuisse ac delirasse contendas?
Tace ergo de illius generis libris, et noli nos inde
aliquid contumeliose docere conari, ne quorum te inaniter
sublevari credis, eorum testimoniis comprimaris.
</p>
          </div3>
        </div2>

<div2>
          <head>CAPUT XIII.</head>
<div3>
            <head>62.</head>
            <p>
 Quid autem de motu feminae, cujus
et ipsam puduit, inaniter argumentandum putasti?
Non utique femina motum visibilem texit: sed cum
in eisdem membris tale aliquid sentiret occultius,
quale vir senserat; ambo texerunt, quod alterutrum
videndo in alterutrum commoti ambo senserunt, et
vel unusquisque sibi vel alter alteri erubuerunt. Sed
loquens vana,  « petis ut ignoscant verecundae aures,
et congemiscant potius, quam indignentur necessitati
tuae. »  Quare confunderis de Dei operibus disputare?
Quare petis ut ignoscatur tibi? Nonne abs te veniae
postulatio etiam ipsa est libidinis accusatio?  « Sed
si poterat, »  inquis,  « virile membrum et antea moveri,
nihil ergo novitatis invexit delictum. »  Poterat
plane etiam antea moveri, sed non erat indecens, ut
puderet; quoniam id movebat voluntatis imperium,
non caro concupiscens adversus spiritum. In hoc
enim exstitit novitas pudenda, quam defendit impudenter
novitas vestra. Nunquam vero ego motum genitalium
reprehendi generaliter, quod tu dicis,  « dedicative: » 
sed illum motum reprehendi, quem facit
concupiscentia, qua caro concupiscit adversus spiritum:
quam velut bonum cum defendat error tuus,
nescio quemadmodum adversus illam velut adversus
malum concupiscat spiritus tuus.</p>
          </div3>
<div3>
            <head>63.</head>
            <p>
 « Si in fructu ligni illius, »  inquis,  « haec fuit
libido; a Deo facta monstratur, et per hoc bona quoque
ipsa defenditur. »  Sed respondetur tibi: Non in
fructu ligni fuit libido, et ideo bonum erat lignum;
sed mala est inobedientia libidinis, quae adversus
hominis inobedientiam quam in ligno admisit, Deo
deserente surrexit. Absit enim ut Deus de ligno bono
cuicumque aetati illorum hominum quocumque tempore
beneficium tale conferret, ut haberent in membris
adversariam contra quam pudicitia dimicaret.</p>
          </div3>
<div3>
            <head>64.</head>
            <p>
 Novimus autem  « Joannem apostolum, non
mundum istum, id est, coelum et terram, et omnia
quae in eo substantialiter sunt, qui mundus factus
est a Patre per Filium, reprehendisse, cum diceret, <hi>Omnia quae in mundo sunt, concupiscentia carnis est, et
<pb n="0769"/>
concupiscentia oculorum, et ambitio saeculi; quae non est a
Patre, sed ex mundo est</hi> 
 »  <note>(I Joan. II, 16)</note>. Novimus haec,
nolo nos doceas. Sed quam  « concupiscentiam carnis
dixerit a Patre non esse, »  tu volens exponere,  « luxuriam
intelligendam esse »  dixisti. Sed cum abs te quaero,
cui consentiatur ut sit luxuria, vel cui repugnetur
ut non sit, tua tibi suscepta occurrit in faciem; utrum
adhuc laudanda, tu videris, cui consentire luxuria
est, cui repugnare continentia est. Ubi miror si deliberas,
utrum eam magis debeas cum luxuria vituperare,
quae fit per ejus assensum; an eam laudare cum continentia,
quae illi ingerit bellum; in quo bello pudicitia est
victoria continentiae, luxuria victoria concupiscentiae.
Tu autem judex incorruptus atque integer cum laudes
continentiam, vituperesque luxuriam; sic tamen accipis
personam concupiscentiae (quam tu videris cur
offendere timeas), ut eam non erubescas cum sua
laudare adversaria, nec audeas cum sua vituperare victoria.
Sed absit ut quilibet homo Dei sic te audiat vituperatorem
luxuriae, ut approbet concupiscentiae laudatorem;
et ex tuo sermone arbitretur bonum, quod in
se ipso experitur malum. Denique qui concupiscentiam,
quam prave laudas, confligendo vicerit; luxuriam,
quam recte vituperas, non habebit. Quomodo autem
Joanni apostolo obtemperamus, si concupiscentiam
carnis diligimus? Respondebis, <hi>Non est ipsa quam
laudo.</hi> Et quae illa est, quam Joannes dicit a Patre
non esse? <hi>Luxuria,</hi> inquies. Sed luxuriosi non
erimus, nisi istam quam laudas concupiscentiam diligamus.
Ac per hoc, Nolite diligere carnis concupiscentiam
cum dicebat, luxuriosos non esse nolebat.
Ab hac igitur abs te laudata carnis concupiscentia
diligenda prohibemur, quando a luxuria prohibemur:
haec autem quam diligere prohibemur, non est
a Patre: haec igitur concupiscentia quam laudas, non
est a Patre. Duo enim bona quae a Patre sunt, inter
se pugnare non possunt: pugnant autem inter se continentia
et concupiscentia: quid horum a Patre magis
velis esse responde. Video quas patiaris angustias:
faves quidem concupiscentiae, sed erubescis continentiae.
Vincat pudor tuus, eoque vincatur error tuus.
Cum igitur a Patre sit continentia, qua debellatur carnis
concupiscentia; sume a Patre continentiam, cui
recta fronte erubuisti: et vince concupiscentiam,
quam perverso ore laudasti.
</p>
          </div3>
        </div2>

<div2>
          <head>CAPUT XIV.</head>
<div3>
            <head>65.</head>
            <p>
 Quin etiam putasti, omnium
sensuum voluptatem in auxilium convocandam, tanquam
voluptas genitalium nec tanto patrono sibi sola
sufficeret, nisi sociarum cuneus subveniret. « Consequens
enim esse »  existimas,  « ut sensum videndi,
audiendi, gustandi, olfaciendi, atque tangendi, non
a Deo, sed a diabolo nobis fateamur esse collatum; si
concesserimus eam concupiscentiam carnis, cui per
continentiam repugnamus, non fuisse in paradiso
ante peccatum, et ex illo accidisse peccato, quod primum
 primo homini diabolus persuasit. »  Sic ignoras
vel ignorare te fingis, per quemlibet corporis sensum
<pb n="0770"/>
aliud esse sentiendi vivacitatem, vel utilitatem, vel
necessitatem, aliud sentiendi libidinem. Vivacitas
sentiendi est, qua magis alius, alius minus in ipsis
corporalibus rebus pro earum modo atque natura
quod verum est percipit, atque id a falso magis minusve
discernit. Utilitas sentiendi est, per quam corpori
vitaeque quam gerimus, ad aliquid approbandum
vel improbandum, sumendum vel rejiciendum, appetendum
vitandumve consulimus. Necessitas sentiendi
est, quando sensibus nostris etiam quae nolumus ingeruntur.
Libido autem sentiendi est, de qua nunc
agimus, quae nos ad sentiendum, sive consentientes
mente, sive repugnantes, appetitu carnalis voluptatis
impellit. Haec est contraria dilectioni sapientiae,
haec virtutibus inimica. Hoc malo, quantum attinet ad
ejus eam partem qua sibi sexus uterque miscetur,
bene utuntur nuptiae, cum conjuges procreant filios
per illam, nihilque faciunt propter illam. Hanc si
voluisses vel valuisses a sentiendi vivacitate, utilitate,
necessitate discernere, videres quam superfluo tam
multa dixisses. Non enim ait Dominus, Qui viderit
mulierem, sed, <hi>qui viderit ad concupiscendum, jam
moechatus est eam in corde suo <note>(Matth. V, 28)</note>
            </hi>. Ecce
sensum videndi a libidine sentiendi, si pervicax non
sis, breviter aperteque discrevit. Illud Deus condidit,
instruendo corpus humanum: illud diabolus seminavit,
persuadendo peccatum.</p>
          </div3>
<div3>
            <head>66.</head>
            <p>
 Laudent ergo coelum et terram et omnia quae
in eis sunt homines pii, et ex his omnibus Deum
consideratione pulchritudinis, non ardore libidinis.
Sicut auri decus aliter laudat religiosus, aliter avarus:
iste, cum pietate venerandi Creatorem, ille, cum libidine
possidendi creaturam. Movetur certe animus ad
pietatis affectum, divino cantico audito: tamen etiam
illic si sonum, non sensum libido audiendi desideret,
improbatur; quanto magis si cantiunculis inanibus
vel etiam turpibus delectetur? Caeteri tres sensus corpulentiores,
et quodam modo grossiores sunt, nec
se foras projiciunt, sed interius quod ad eos pertinet
agunt. Odor ab olfaciente discernitur, sapor a gustante,
tactus a tangente plurima. Non enim hoc est
calidum et frigidum, quod lene et asperum, aut ista
hoc sunt quod molle ac durum; et ab his omnibus distat
quod dicitur leve seu grave. In his omnibus
quando molesta vitantur, ut putores, amaritudines,
aestus, frigora, et quaeque aspera, et dura, et gravia,
commoditatis provisio, non libido est voluptatis. Ea
vero quae his contraria commode sumimus, si nihil
eorum interest ad salutem, vel ad declinandam doloris
laborisve molestiam, etiamsi cum aliqua sumuntur
delectatione cum praesto sunt, tamen cum absunt
nulla sunt desideranda libidine. Si autem desiderantur,
<pb n="0771"/>
non est bonum. In quibuslibet enim rebus talis
domandus et sanandus est appetitus. Quis enim, quantuscumque
sit carnalis concupiscentiae castigator, si
locum thymiamate intraverit odoratum, possit efficere
ut ei non suaviter oleat, nisi nares claudat, aut intentione
vehementi alienetur a corporis sensibus? Sed
numquid cum inde fuerit egressus, id domi suae,
vel quacumque pergit, desiderabit? aut si desideraverit,
satiare debet istam libidinem, non frenare et
contra concupiscentem carnem spiritu concupiscere,
donec ad illam redeat sanitatem, qua nihil tale desideret?
Minimum hoc quidem: sed <hi>qui minima spernit,</hi> 
sicut scriptum est, <hi>paulatim decidit <note>(Eccli. XIX, 1)</note>
            </hi>.</p>
          </div3>
<div3>
            <head>67.</head>
            <p>
 Alimentorum sustentaculis indigemus: si suavia
non sint quae ore sumuntur, nec sumi possunt, et
nauseando saepe respuuntur; et perniciosa sunt cavenda
fastidia: non solum ergo cibo, sed etiam cibi
sapore indiget infirmitas corporis nostri; non propter
exsaturandam libidinem, sed propter tuendam salutem.
Cum ergo natura quodam modo poscit supplementa
quae desunt, non vocatur libido, sed fames aut
sitis: cum vero suppleta necessitate amor edendi animum
sollicitat, jam libido est, jam malum est, cui
cedendum non est, sed resistendum. Haec duo, id est,
famem et edendi amorem etiam poeta discrevit, qui
post maris jactationem, sociis Aeneae naufragis et peregrinis
satis esse judicans tantum sumere alimentorum,
quantum refectionis indigentia postularet,
ait,
</p>
            <l>Postquam exempta fames epulis, mensaeque remotae.</l>
            <p>  <note>(Virgil. Aeneid. lib. 1, vers. 216.)</note> 
Cum vero Aeneas ipse ab Evandro rege susceptus est
hospes, decentius arbitratus ampliores exhiberi epulas
regias, quam necessitas posceret, non satis fuit ut
diceret,
</p>
            <l> <hi>Postquam exempta fames;</hi> </l>
            <p>
sed addidit,
</p>
            <l>et amor compressus edendi.</l>
            <p>  <note>(Aeneid. lib. 8, vers. 184.)</note> 
Quanto magis nos discernere ac nosse debemus, quid
necessitas refectionis, quid libido edacitatis exposcat,
quorum negotium est contra concupiscentem carnem
spiritu concupiscere, et condelectari legi Dei secundum
interiorem hominem, ejusque delectationis serenitatem
nullis libidinosis delectationibus nubilare?
Nam iste amor edendi non edendo, sed continendo
est comprimendus.</p>
          </div3>
<div3>
            <head>68.</head>
            <p>
 Quis autem mente sobrius non mallet, si fieri
posset, sine ulla mordaci voluptate carnali, vel arida
sumere alimenta, vel humida, sicut sumimus haec
aeria, quae de circumfusis auris respirando et spirando
sorbemus et fundimus? Quod alimentum, cum ore
ac naribus sine cessatione sumamus, nec sapit,
nec olet quidquam: nec tamen sine illo vel tantillo
spatio temporis, sicut tam prolixe sine cibo
et potu, possumus vivere: nec ejus indigentia sentitur,
nisi molestia, si ora naresque claudantur, vel
nutu voluntatis, quantum sinit ipsa molestia, paulisper
<pb n="0772"/>
pulmonum inhibeamus officium, quibus velut
follibus alternante motu vitales flatus haurimus et
reddimus. Quanto esset felicius, si spatiosis quidem
intervallis, sicut etiam nunc, vel quantumcumque spatiosioribus,
sine ulla saporis illecebrosa suavitate cibum
perciperemus et potum, quo tantam molestiam
vel perniciem pelleremus? Nam si in praesenti vita
temperanter alimenta sumentes, continentes vocantur
et sobrii, meritoque laudi habentur, nec desunt
hujusmodi, qui quantum natura petat, aut minus refectionis
assumant, malentes, si modo necessitati
congruo falluntur, minus id sumpsisse quam amplius:
quanto magis in illa dignitate honestum modum
fuisse credendum est sumendorum alimentorum,
quo et animali corpori necessaria praeberentur,
et modus naturalis nullatenus excederetur; sicut in
paradiso primos homines vixisse credendum est?</p>
          </div3>
<div3>
            <head>69.</head>
            <p>
 Quamvis nonnulli, neque hi contemptibiles, divini
eloquii tractatores, nullo hujuscemodi victu eos
indiguisse potius opinentur, ut ea sola in paradiso
voluptas vel alimonia existimetur fuisse, qua delectantur
et aluntur corda sapientium. Sed ego cum eis
sentio, qui sicut illud quod dictum est, <hi>Masculum et
feminam fecit eos, et benedixit illos Deus, dicens, Crescite
et multiplicamini, et implete terram,</hi> secundum
sexum corporalem atque conspicuum intelligunt dictum:
ita etiam quod paulo post sequitur, <hi>Et dixit
Deus, Ecce dedi vobis omne fenum sativum seminans semen,
quod est super omnem terram, et omne lignum
quod habet in se fructum seminis sativi; vobis erit in
escam, et omnibus bestiis terrae, et omnibus volatilibus
coeli, et omni serpenti repenti super terram, quod habet
in se animam vitae; et omne fenum viride in escam <note>(Gen. I, 27-30)</note>
            </hi>;
non aliter accipiunt, nisi quia ille
uterque sexus his alimentis quibus et animalia caetera
corporaliter utebatur, et habebat ex hoc victu sustentaculum
congruum, licet modo quodam immortali,
tamen animali corpori necessarium, ne indigentia laederetur;
de ligno autem vitae, ne senectute perduceretur
ad mortem. Sed nulla ratione crediderim, in
illo tantae felicitatis loco, aut carnem concupivisse
adversus spiritum et spiritum adversus carnem, atque
in ista conflictatione sine interna pace vixisse; aut
spiritum desideriis non repugnasse carnalibus, sed
quidquid undecumque libido suggesserat, turpi servitio
peregisse. Remanet igitur, ut aut nulla ibi fuerit
carnalis concupiscentia, sed ille fuerit vivendi modus,
ut omnia necessaria congruis membrorum officiis
sine ullius motu libidinis implerentur (non enim
quia terra non libidine, sed voluntate motis agricolarum
manibus seminatur, ideo suos pariendos non
concipit fetus): aut, ne nimium videamur offendere
homines, qui voluptatem corporis quomodocumque
<pb n="0773"/>
defendunt, ita ibi credatur carnalium sensuum fuisse
libidinem, ut omni modo rationali subdita voluntati,
non alias adesset, nisi cum per illam vel saluti esset
corporis, vel stirpis propagini consulendum; et tanta
adesset, ut nulla ex parte mentem de supernarum
cogitationum delectatione deponeret, nullus supervacuus
sive importunus motus esset ex illa, nihil nisi
quod prodesset fieret per illam, nihil omnino fieret
propter illam.</p>
          </div3>
<div3>
            <head>70.</head>
            <p>
 Nunc vero quam se aliter habeat, qui dimicant
adversus eam, hi maxime sentiunt. Ingerit se videntibus
vel audientibus aliquid, quamvis propter aliud
videant et audiant, ut etiamsi tangendi non inde percipit
voluptatem, saltem voluptariam cogitationem
inter necessaria quae ad eam non pertinent, motu
obrepente furetur. In ipsis porro cogitationibus, etiam
quando nihil illecebrosum adjacet oculis, aut insonat
auribus, quae non conatur etiam obsoleta atque sopita
recordationibus inquietis cum turpi delectatione
refricare, et castis sanctisque intentionibus tumultu
quodam sordidae interpellationis obstrepere? Jam
vero cum ad usum ventum fuerit necessariae voluptatis,
per quam reficimus corpora, quis verbis explicet,
quemadmodum nos modum necessitatis sentire non
sinat, et ipsum limitem procurandae salutis, in quaeque,
si adsunt, delectabilia rapiendo, abscondat et
transeat; putantibus nobis satis non esse quod satis
est, dum libenter ejus provocationibus ducimur, existimantes
nos adhuc agere negotium valetudinis, cum
agamus potius cruditatis? Quid enim mali fecerimus,
crapula poenitenda testatur; quod metuentes, plerumque
minus, quam eximendae fami sufficit,
vescimur: ita nescit cupiditas, ubi finitur necessitas.</p>
          </div3>
<div3>
            <head>71.</head>
            <p>
 Et haec quidem vescendi atque potandi tolerabilis
est voluptas, quanta possumus intentione vigilantibus
nobis, ut facilius non impleat, quam modum
aliquando victus sufficientis excedat: contra cujus
concupiscentiam et jejunando et parcius alimenta sumendo
pugnamus; eoque malo bene tunc utimur,
quando per illam nonnisi quod saluti conducibile est
agimus. Ideo autem hanc voluptatem dixi tolerabilem,
quia vis ejus tanta non est, ut nos a cogitationibus
ad sapientiam pertinentibus, si in eas sumus
mentis delectatione suspensi, abrumpat et dejiciat.
Nam saepe de magnis rebus inter epulas non solum
cogitamus, verum etiam disputamus, atque inter ipsos
ciborum morsus et potionum glutus, nihilo remissius
audiendo dicendoque colloquimur, et quod nosse vel
recolere volumus, intentissime omnino si nobis legatur
accipimus. Illa vero pro qua mecum tantis contentionibus
litigas, etiam quando ad eam bona intentione,
hoc est, causa propagandae prolis acceditur;
<pb n="0774"/>
tamen in ipso opere suo, quem permittit aliquid, non
dico sapientiae, sed cujuslibet rei aliud cogitare?
Nonne illi totus animus et corpus impenditur, et
ipsius mentis quadam submersione illud extremum
ejus impletur? Cum vero vincit etiam conjugatos, ut
non propagationis, sed delectationis carnalis cupiditate
misceantur, quod Apostolus secundum veniam,
non secundum imperium se dixisse testatur <note>(I Cor.
VII, 6)</note>; ita hinc emergitur, et quasi in auras cogitationis
post illum gurgitem respiratur, ut fiat consequens,
quod verum ait quidam, et poenitendi quae est
cum voluptate vicinitas. Quis ergo amator spiritualis
boni, etiam sola causa sobolis conjugatus, non mallet
vel sine ista si posset, vel sine tam magna vi ejus filios
procreare? Quod ergo mallent sancti conjuges
in hac vita, puto nos hoc debere de illa paradisi vita,
quae multo melior erat, credere, si nihil melius inde
possumus cogitare.</p>
          </div3>
<div3>
            <head>72.</head>
            <p>
 Obsecro te, non sit honestior philosophia Gentium,
quam nostra Christiana, quae una est vera philosophia,
quandoquidem studium vel amor sapientiae
significatur hoc nomine. Vide enim quid in Hortensii
dialogo dicat Tullius; quae magis verba te delectare
debuerant, quam Balbi Stoicorum partes agentis:
quae licet vera, tamen de parte hominis inferiore, hoc
est, de corpore fuerunt, et te nihil adjuvare potuerunt.
Vide quid iste pro vivacitate mentis contra voluptatem
corporis dicat. « An vero, »  inquit,  « voluptates
corporis expetendae, quae vere et graviter a
Platone dictae sunt illecebrae esse atque escae malorum?
Quae enim confectio est, »  inquit,  « valetudinis,
quae deformatio coloris et corporis, quod turpe
damnum, quod dedecus, quod non evocetur atque
eliciatur voluptate? Cujus motus ut quisque est maximus,
ita est inimicissimus philosophiae. Congruere
enim cum cogitatione magna voluptas corporis non
potest. Quis enim cum utatur voluptate ea, qua nulla
possit major esse, attendere animo, inire rationem,
cogitare omnino quidquam potest? Cujus autem
tantus est gurges, qui dies et noctes sine ulla minimi
temporis intermissione velit ita moveri suos sensus,
ut moventur in summis voluptatibus? Quis autem
bona mente praeditus, non mallet nullas omnino nobis
a natura voluptates datas? »  Haec ille dixit, qui
nihil de primorum hominum vita, nihil de paradisi
felicitate, nihil de corporum resurrectione crediderat.
Erubescamus interim veris disputationibus impiorum,
qui didicimus in vera verae pietatis sanctaque
philosophia, et contra spiritum carnem, et contra carnem
concupiscere spiritum <note>(Galat. V, 17)</note>. Sed hoc
unde acciderit, Cicero nesciebat: et tamen carnis
concupiscentiae non favebat, quod tu facis; imo eam
vehementer arguebat, quod tu non solum non facis,
<pb n="0775"/>
sed facientibus vehementer irasceris: qui concupiscentias
et spiritus et carnis inter se belligerantes
tanquam in bello timidus ambas laudare conaris,
velut inimicam metuens habere, quae potuerit alteram
vincere. Quin age potius, ne formides, et lauda concupiscentiam
spiritus adversus concupiscentiam carnis,
tanto acrius, quanto castius dimicantem: illam
vero repugnantem legi mentis, sine pavore ullo eadem
cui repugnat lege mentis condemna.</p>
          </div3>
<div3>
            <head>73.</head>
            <p>
 Aliud est consideratio pulchritudinis etiam corporalis,
sive visibilis, sicut est in coloribus et figuris,
sive audibilis, sicut est in cantibus atque modulis;
quam considerationem, nisi rationale animal habere
non potest: et aliud est commotio libidinis, quae ratione
frenanda est. Joannes enim apostolus illam concupiscentiam
non esse dixit a Patre <note>(I Joan. II, 16)</note>, quae
concupiscit adversus spiritum. Quam nemo potest bonam
dicere, nisi cujus adversus eam non amat concupiscere
spiritus. Quod si talis non est in motu et
ardore genitalium, non adversus eam concupiscat
spiritus, ne adversus donum Dei concupiscendo inveniatur
ingratus: sed quidquid appetiverit detur,
tanquam illi quae ex Patre est; si autem non est quod
detur, hoc potius petatur a Patre, non ut auferat vel
comprimat, sed ut expleat concupiscentiam quam
donavit. Quod sapere si desipere est; utquid eam
comparamus vino et cibo, et aliquid nobis dicere videmur,
quia dicimus,  « Nec vinum ebrietas, nec cibum
condemnet crapula, nec concupiscentiam
infamet obscenitas; »  quando nec ebrietas, nec crapula,
nec obscenitas ulla committitur, si carnis concupiscentia
spiritu adversus eam concupiscente vincatur?
 « Excessus, »  inquis,  « ejus in culpa est. »  Nec
perspicis (quod facillime potuisses, si magis ipsam,
quam me vincere voluisses), ut non fiat malum excedendi,
resistendum esse malo concupiscendi. Duo
ergo mala sunt, quorum unum habemus, alterum
facimus, si ei non resistimus quod habemus.</p>
          </div3>
<div3>
            <head>74.</head>
            <p>
 Jam vero et antea diximus <note>(Supra, n. 35)</note>, propterea
<pb n="0776"/>
hoc non esse in pecoribus malum, quia in eis
non concupiscit adversus spiritum. Non enim habent
rationem, qua libidines subjugent superando, fatigentve
pugnando. Quis autem tibi dicit,  « semper pecorum
imitatione peccari? »  Quam sententiam non tibi objectam
tanta loquacitate refellere laborasti, ut superflua
multa colligeres, quae in pecoribus animadversa,
etiam medicinae disciplina sectatur. Sed ne propterea
putaretur, non esse malum carnis concupiscentia,
quia bonum est in pecore, ut eo se oblectet illa natura,
cui non potest inesse concupiscentia sapientiae:
ideo dictum est bonum esse pecoris, cujus sine ulla
repugnantia delectat spiritum; malum autem hominis,
in quo concupiscit adversus spiritum.
</p>
          </div3>
        </div2>

<div2>
          <head>CAPUT XV.</head>
<div3>
            <head>75.</head>
            <p>
 Convocasti etiam in auxilium
turbam philosophorum, quasi susceptae tuae, si non
possunt pecorum solertiae naturales, saltem doctorum
hominum opitulentur errores. Sed quis non videat,
doctrinae te quaesisse jactantiam in commemorandis
nominibus doctorum hominum sectisque diversis,
quando perspicit quicumque ista tua legit, ad quaestionem
quae inter nos vertitur, haec nullatenus pertinere?
Quis enim audiat, quod abs te commemorantur,
 « Thales Milesius unus e septem sapientibus,
deinde Anaximander, Anaximenes, Anaxagoras, Xenophanes,
Parmenides, Leucippus, Democritus, Empedocles,
Heraclitus, Melissus, Plato, Pythagoraei, » 
unusquisque cum proprio dogmate suo de naturalibus
rebus: quis, inquam, haec audiat, et non ipso nominum
sectarumque conglobatarum strepitu terreatur,
si est ineruditus, qualis est hominum multitudo; et existimet
te aliquem magnum, qui haec scire potueris?
Ecce quod appetis: quandoquidem in his omnibus abs
te coacervatim commemoratis, quod ad rem quae inter
nos agitur pertineat, nihil omnino dixisti. Nam praelocutus
es ista dicturus, et aisti:  « Omnes philosophi
in scholis licet aliud disserentes, tamen idola cum
plebe venerantes, qui de naturalibus causis aliquid
excogitare conati sunt, inter multas opinionis suae
vanitates, aliquas tamen veritatis velut lambere partes,
qui per caliginem vani, huic tamen dogmati
contra quod agimus, jure anteferri possunt. »  Atque
ut hoc probares, subdidisti ea quae a me quoque modo
commemorata sunt, philosophorum nomina physicorum
cum opinionibus suis, quas de naturalibus causis
habuerunt: nec tamen commemorare omnes sive voluisti,
sive potuisti. Qua in re homines imperitos nullo
doctorum dubitante fraudasti. Hoc enim demonstrare
susceperas,  « omnes philosophos, qui de naturalibus
causis aliquid excogitare conati sunt, jure
<pb n="0777"/>
posse huic dogmati, contra quod ageres, anteferri. » 
Cur ergo, ut de aliis plurimis taceam, cum commemorasses
Anaximenem ejusque discipulum Anaxagoram,
tacuisti alterum ejus discipulum Diogenem, qui
et a magistro et a condiscipulo suo in rerum naturae
opinione dissensit, propriumque dogma constituit?
Quid, si tale aliquid ipse sensit, ut nobis non esset
anteponendus, quibus omnes qui de rerum natura
philosophati sunt, anteponendos esse dixisti; atque ut
hoc quasi ostenderes, te in commemorandis frustra
nominibus et dogmatibus philosophorum insipienter
inflasti? Ecce praeteristi unum, quem vel ex magistro
vel ex condiscipulo quos nominasti, juxta attendere
debuisti. An forte timuisti ne Diogenes Cynicus putaretur,
aut ille etiam legentibus propter idem nomen
occurreret, et veniret in mentem quod melior te patronus
libidinis fuerit, de qua exercenda non verecundabatur
in publico? unde illa secta caninum nomen
accepit. Tu autem defensorem quidem libidinis
profiteris, sed de tua suscepta, quod fidem libertatemque
patroni non decuerat, erubescis.</p>
          </div3>
<div3>
            <head>76.</head>
            <p>
 Verum, obsecro te, si philosophos nobis anteponere
gestiebas, cur non potius eos commemorasti,
qui de moribus, quae pars ab eis philosophiae vocatur
ethica, quam nos moralem dicimus, solertissime disputarunt?
Hoc enim tibi potissimum congruebat,
qui honestate quidem mentis inferius, tamen bonum
hominis esse censes corporis voluptatem. Sed quis non
quid prospexeris cernat? Ne scilicet in ipsa de voluptate
quaestione unde tecum agimus, honestiores philosophi
te obruerent, quos Cicero propter ipsam honestatem
tanquam consulares philosophos nuncupavit; et
ipsi Stoici maxime inimicissimi voluptatis, quorum testimonium
 ex persona Balbi apud Ciceronem disputantis,
verum quidem, sed quod tibi prorsus nihil
prodesset, interponendum putasti <note>(Supra, n. 58)</note>. Quod
autem nullum hominis bonum censeant corporis voluptatem
cupiens abscondere, nulla de quaestione
morali nomina et dogmata philosophorum, quod
maxime ad rem pertinebat, si aliquid de philosophis
probandum fuit, commemorare voluisti. Non enim te
adversus istos defenderet, non dico Epicurus, qui totum
bonum hominis in voluptate corporis posuit, quia
non quod ille tu sentis; sed Dinomachus: hujus
quippe dogma tibi placuit. Nam ipse conjungendam
voluptatem arbitratus est honestati, ut quemadmodum
honestas, ita voluptas per se ipsam appetenda
videretur <note>(Vide Ciceronem, de Finibus lib. 5, et Tuscul.
Qu. lib. 5)</note>. Hanc ergo partem ubi de moribus disputatur,
cum tibi infensam cerneres, attingere timuisti.
Nam ubi maxime controversia ista versatur, quanti
et quales, et cujus apud Gentes gloriae philosophi tibi
praeferantur, vides: maximeque ipse Plato, quem
Cicero appellare non dubitat pene philosophorum
deum <hi>(De Natura deorum, lib. 2, et lib. 4 ad Atticum,
<pb n="0778"/>
epist. 16)</hi>; cujus nec tu nomen praeterire potuisti,
cum de naturalibus, non de moralibus philosophorum
nobis dogmata inferres sive praeferres, qui corporis
voluptates vere et graviter dixisse perhibetur illecebras
atque escas malorum <note>(Supra, n. 72.)</note> </p>
          </div3>
<div3>
            <head>77.</head>
            <p>
 Numquid autem quid de hominis conditione
senserint quos nominasti philosophi, quia et hoc ad
naturalem pertinet quaestionem, quod qualitercumque
causa poscebat, commemorandum putasti? Non utique
fecisti, et recte. Quid enim illi didicerant, vel
quid locuti fuerant de primo homine Adam et ejus
conjuge, de prima eorum praevaricatione, de serpentis
astutia, de nuditate corporis ante peccatum sine
confusione, et cum confusione continuo post peccatum?
Quid denique tale audierant, quale illud est
quod ait Apostolus, <hi>Per unum hominem peccatum intravit
in mundum, et per peccatum mors; et ita in omnes
homines pertransiit, in quo omnes peccaverunt <note>(Rom. V, 12)</note>
            </hi>?
Harum Litterarum illi atque hujus
veritatis expertes, quid de hac re sapere potuerunt?
Verum si de hominis conditione dogmata hominum a
sacris Litteris nostris abhorrentium nihil judicasti esse
ponendum, et rectissime judicasti: quanto minus
te quae posuisti adjuvare potuerunt, quid de principiis
mundi hujus visibilis senserint, unde inter nos
nulla quaestio vertitur? Sed mens tua potius, tanquam
magnum aliquid de philosophorum libris didiceris,
jactantiae vanitate subvertitur.</p>
          </div3>
<div3>
            <head>78.</head>
            <p>
 Videntur autem autem non frustra christianae fidei
propinquasse, qui vitam istam fallaciae miseriaeque
plenissimam non opinati sunt nisi divino judicio contigisse,
tribuentes utique justitiam Conditori, a quo
factus est et administratur hic mundus. Quanto ergo
te melius veritatique vicinius de hominum generatione
senserunt, quos Cicero in extremis partibus Hortensii
dialogi velut ipsa rerum evidentia ductus compulsusque
commemorat? Nam cum multa quae videmus
et gemimus, de hominum vanitate atque infelicitate
dixisset:  « Ex quibus humanae, »  inquit,  « vitae
erroribus et aerumnis fit, ut interdum veteres illi, sive
vates, sive in sacris initiisque tradendis divinae mentis
interpretes, qui nos ob aliqua scelera suscepta in
vita superiore, poenarum luendarum causa natos esse
dixerunt, aliquid vidisse videantur: verumque sit
illud quod est apud Aristotelem, simili nos affectos
esse supplicio, atque eos qui quondam, cum in praedonum
Etruscorum manus incidissent, crudelitate
excogitata necabantur, quorum corpora viva cum
mortuis, adversa adversis accommodata, quam aptissime
colligabantur; sic nostros animos cum corporibus
copulatos, ut vivos cum mortuis esse conjunctos. » 
Nonne qui ista senserunt, multo quam tu melius grave
jugum super filios Adam et Dei potentiam justitiamque
viderunt, etiamsi gratiam, quae per Mediatorem
liberandis hominibus concessa est, non viderunt?
Ecce ego inveni quod tibi de illis gentilium
philosophorum litteris possit jure praeponi, te instigante,
<pb n="0779"/>
qui de illis nihil tale invenire potuisti, et ut
me admoneres quod adversus te invenirem, tacere
noluisti.
</p>
          </div3>
        </div2>

<div2>
          <head>CAPUT XVI.</head>
<div3>
            <head>79.</head>
            <p>
 Quid, quod de Apostoli testimonio
pro te esse existimas, quod est contra te;
et membra nostra, quae utique ante peccatum nuda
erant, nec confundebant eos quibus inerant, pudenda
fuisse asseris, nesciens quid loquaris? Ego enim debui
adhibere testimonium, quod ipse adhibuisti, ubi
ait Apostolus, <hi>Multo magis quae videntur infirma esse
corporis nostri, haec necessaria sunt:</hi> et caetera quae
pro nobis ipse posuisti. Sed operae pretium est considerare,
quomodo eo veneris, ut haec diceres. « Jam
igitur, »  inquis,  « tempus est ut ostendamus extra
naturae testimonium etiam aliqua auctoritate legis,
sic nostra membra fuisse formata, ut alia verecundia,
alia libertate gauderent. Ad quod confirmandum, » 
inquis,  « Gentium citetur Magister, qui scribens ad Corinthios
ait, <hi>Corpus nostrum non est unum membrum,
sed multa.</hi> »  Deinde, cum apostolica verba subnecteres,
quibus ille mirifice explicavit unitatem consensumque
membrorum:  « Et quia pauca, »  inquis,
 « totius corporis membra nominaverat, atque pro
sua honestate genitalia loca directe appellare nolebat. » 
Nonne his verbis tuis te ipse redarguis? Honestas ergo
erat non appellare directe, quod Deus facere dignatus
est recte; et quod creare non puduerat ipsum
judicem, pudebat enuntiare praeconem, Quando istud
ita esset, nisi quae ille fecerat honesta condendo,
nos fecissemus inhonesta peccando?</p>
          </div3>
<div3>
            <head>80.</head>
            <p>
 Inde subjungis de hac re apostolicum testimonium,
quod ita scriptum esse commemoras: <hi>Multo
enim magis quae videntur infirma esse corporis nostri,
haec necessaria sunt: et quae putamus inhonorabiliora esse membra corporis, his honorem abundantiorem circumdamus;
et quae verecunda sunt nostra, majorem
honestatem habent: quae autem sunt honesta nostra,
nullo egent; sed Deus temperavit corpus, ei cui deerat
abundantiore dato honore</hi>,
 <hi>ut non sit scissura in corpore,
sed eadem ipsa pro se invicem cogitent membra <note>(I Cor. XII, 12, 22-25)</note>
            </hi>.
Quibus dictis tanquam victor
exclamas:  « En verum intellectorem operis Dei, en
fidelem sapientiae ejus praedicatorem. <hi>Verecundiora,</hi> 
inquit, <hi>nostra majore honestate conteguntur.</hi> »  Ad hoc
certe unum verbum totam causam tuam religandam
putasti, quod Apostolum dixisse legisti, <hi>verecundiora
nostra.</hi> Si autem legisses, <hi>inhonesta nostra,</hi> nullo modo
utique hoc testimonium ponere auderes. Nullo
modo enim Deus, et, hoc quod est pejus, ante peccatum,
aliquid faceret in membris humani corporis inhonestum.
Disce ergo quod nescis, quia diligenter
quaerere noluisti. <hi>Inhonesta</hi> dixit Apostolus, sed nonnulli
interpretes, in quibus et iste est, quantum arbitror,
quem legisti, credo verecundati <hi>verecundiora</hi> dixerunt,
quae ille dixit <hi>inhonesta:</hi> quod probatur ex
verbis in ipso codice scriptis, unde ista verba apostolica
<pb n="0780"/>
transtulisti. Quod enim abs te positum est <hi>verecundiora,</hi> 
 in graeco legitur <foreign xml:lang="greek">ἀσχήμονα.</foreign> Quod autem
sequitur, <hi>majorem honestatem habent,</hi> in graeco est <foreign xml:lang="greek">εὐσχημοσύνην,</foreign>
 quod integre interpretatum est, <hi>honestatem.</hi> 
Unde apparet illa quae <foreign xml:lang="greek">ἀσχήμονα</foreign> dicta sunt, <hi>inhonesta</hi> 
latine appellari. Postremo quod adjunctum est, <hi>quae autem sunt honesta nostra,</hi> 
 graecus habet <foreign xml:lang="greek">εὐσχήμονα.</foreign>
Unde manifestum est illa quae <foreign xml:lang="greek">ἀσχήμονα</foreign> dicta sunt, <hi>inhonesta</hi> 
 esse. Quamvis et nulla graecorum consideratione
verborum eo ipso debuisti admoneri, inhonesta
esse illa quae abundantiorem honestatem habent
velaminis; quando ea quae hoc opus non habent,
honesta sunt dicta. Quid est enim, <hi>Quae autem honesta
sunt nostra, non opus habent;</hi> nisi, Illa inhonesta
sunt, quae opus habent? Honestas ergo adhibetur inhonestis,
cum rationalis naturae sensu ipso verecundante
velantur. Eorum quippe honestas et honor est
velamentum, tanto abundantius, quanto magis inhonesta
sunt. Quod profecto non diceret Apostolus, si
corpus tale describeret, quale habebant homines,
quando nudi erant et non confundebantur.</p>
          </div3>
<div3>
            <head>81.</head>
            <p>
 Vide igitur quam impudenter  « ideo »  dicas
 « homines fuisse primitus nudos, quia ad solertiae
humanae operam ut se tegerent pertinebat, quae nondum
in illis fuit. »  Unde fit consequens ut ante peccatum
inertes, peccato autem factos credas esse solertes.
Quam porro multis inaniter dictis quasi eleganter
acuteque concludis dicens,  « Non igitur quia
peccaverant, genitalia vel diabolica vel inhonesta fecerunt;
sed quia pavitabant, in ea qua primum fuerant
honestate permanentia membra texerunt! »  Ad
quod respondeo, diabolica quidem membra non esse,
quantum ad eorum substantiam, figuram, qualitatemque
pertinet, quam condidit Deus: sed si eadem
membra in qua prius fuerant honestate manserunt,
cur ea dixit Apostolus inhonesta? Bene quod ipse
confessus es, illa membra fuisse prius honesta: non
enim aliud posses nisi blasphema opinione sentire.
Quae igitur Deus honesta fecerat, dixit Apostolus inhonesta.
Causam requiro: si hoc non peccato factum
est, unde factum est? Quis honesta Dei opera dehonestavit,
ut ea inhonesta sanctus Apostolus diceret?
Utrum habitudo, in qua est solertia creantis; an libido,
in qua est poena peccantis? Nam etiam nunc
quod Deus ibi facit, honestum est: quod origo contrahit,
inhonestum. Et tamen ne sint scissurae in corpore,
contributum est divinitus sensui naturali, ut
pro invicem sollicita sint membra: et quod dehonestavit
concupiscentia, contegat verecundia.</p>
          </div3>
<div3>
            <head>82.</head>
            <p>
 Sed dicis,  « Cur audita voce Dei deambulantis
in paradiso absconderunt se Adam et mulier ejus,
cum perizomata illa sufficere potuissent »  <note>(Gen. III,
8, 7)</note>, si de genitalium nuditate erubuissent? » 
Quid est quod dicis, non inveniendo quod dicas; nec
attendis, quod animo trepidante a facie Domini, abstrusiora
latibula quaesierunt? Illa vero lumbis circumposita
<pb n="0781"/>
tegmina, motum qui ibi sentiebatur erubescendo
velarunt. Si cum nudi essent, non confundebantur;
restat ut confusione se texerint. Confusionem
inhonestatis esse, non dubium. Ideoque ibi dictum
est, <hi>Nudi erant, et non confundebantur <note>(Gen. II,
25)</note>
            </hi>: ut appareat confusione factum, quod postea
pudenda texerunt. Hic autem ubi se absconderunt in
medio ligni paradisi, respondit Adam: <hi>Vocem tuam
audivi deambulantis in paradiso, et timui, quia nudus
sum.</hi> Illud manifesta confusio, istud occulta conscientia,
qua delinquente intrinsecus accidit manifesta
confusio: illud ergo fecit pudor, hoc timor; illud
erubescenda concupiscentia, hoc punienda conscientia;
dementi scilicet similis, quando eum qui cordis
cernebat interna, corporis occultatione fugiebat. Quid
est autem quod ait Dominus, <hi>Quis nuntiavit tibi quia
nudus es, nisi de ligno de quo praeceperam tibi ne manducares,
manducasti <note>(Id. III, 10, 11)</note>
            </hi>? Quid est gustato
cibo prohibito nuditas indicata, nisi peccato nudatum
quod gratia contegebat? Gratia quippe Dei
magna ibi erat, ubi terrenum et animale corpus bestialem
libidinem non habebat. Qui ergo vestitus gratia
non habebat in nudo corpore quod puderet, spoliatus
gratia sensit quod operire deberet.</p>
          </div3>
<div3>
            <head>83.</head>
            <p>
 « Fugienda, »  inquis,  « opinio est, quae putat
vel in membris hominum, vel in sensibus membrorum
aliquid diabolum condidisse. »  Quid nobis objicis
vanas exorbitationes tuas? Non aliquid diabolus
quod ad naturam hominis pertinet condidit: sed
quod Deus bene condiderat, peccati persuasione
violavit; ita ut illo vulnere quod factum est per duorum
hominum liberum arbitrium, totum genus claudicaret
humanum. Ecce circumstat sensus tuos miseria
<pb n="0782"/>
generis humani. Homo es, humani nihil abs te
alienum puta <note>(Terent. Heaut. act. 1, scen. 1, vers.
25)</note>; et in iis quae non pateris, compatere patientibus.
Quamvis et ipse, quantalibet terrena felicitate
praepolleas, nullum sine bello intestino diem ducis:
si tamen quod profiteris implere conaris. Sed in iis
quae meminisse jam non potes, parvulos intuere,
quot et quanta mala patiantur, in quibus vanitatibus,
cruciatibus, erroribus, terroribus crescant. Deinde
jam grandes, etiam Deo servientes tentat error, ut
decipiat; tentat labor aut dolor, ut frangat; tentat
libido, ut accendat; tentat moeror, ut sternat; tentat
typhus, ut extollat. Et quis explicet omnia festinanter,
quibus gravatur jugum super filios Adam? Hujus
evidentia miseriae gentium philosophos nihil de
peccato primi hominis sive scientes, sive credentes,
compulit dicere, ob aliqua scelera suscepta in vita
superiore poenarum luendarum causa nos esse natos,
et animos nostros corruptibilibus corporibus, eo supplicio
quo Etrusci praedones captos affligere consueverant,
tanquam vivos cum mortuis esse coujunctos.
Apostolus autem amputat opinionem, qua creduntur
singulae animae pro meritis ante actae vitae diversis
corporibus inseri. Quid igitur restat, nisi ut causa
istorum malorum sit aut iniquitas vel impotentia
Dei, aut poena primi veterisque peccati? Sed quia
nec injustus, nec impotens est Deus; restat quod non
vis, sed cogeris confiteri, quod grave jugum super
filios Adam a die exitus de ventre matris eorum
usque in diem sepulturae in matrem omnium <note>(Eccli.
XL, 1)</note> non fuisset, nisi delicti originalis meritum
praecessisset.
</p>
          </div3>
        </div2>
      </div1>

<div1>
        <head> <hi>LIBER QUINTUS.</hi> </head>

<pb n="0781"/>
<p>Aggreditur librum Juliani tertium, docetque primum cur novam haeresim, quae peccatum originis rejicit, detestetur
multitudo christiana; quia nimirum videt imaginem Dei tantos hic in parvulis cruciatus pati, et si absque Sacramento regenerationis
intereant, novit excludi a regno Dei. Perizomata a parentibus primis ob pudorem ex peccato venientem assumpta
fuisse probat. Peccatum posse esse praecedentis peccati poenam: veluti cum Deus impios tradit in reprobum sensum,
ut faciant quae non conveniunt. Ex eadem enim damnationis massa peccatores alios esse gratis electos et praedestinatos,
quos per misericordem bonitatem adducit ad poenitentiam, alios vasa irae factos, quos secundum justum judicium non
adducit. Concupiscentiam non ideo laude dignam, quod per eam hominis inobedientia puniatur: sed vitium esse, atque in
eis etiam qui pravis ipsius motibus non consentiunt, semper malum. Quomodo intelligendum Apostoli dictum, <hi>Ut sciat
unusquisque suum vas possidere,</hi> etc. Verum sine concubitu esse, quale Mariae cum Joseph fuit, conjugium. Frustra Julianum
ex Aristotelicis categoriis arguere contra peccatum ex parentibus traductum. Ostendit quid caro Christi a caeterorum
hominum carne peccati distet. Manichaeis minime favere Catholicos, dum libidinis malum et originale peccatum agnoscunt,
sed Pelagianos potius, cum  « de ea re quae a peccato libera est »  dicunt  « peccata non nasci. »  Passim vero monstrat,
incassum niti adversarium, ut pro se aliquid ex ipsius sententiis quasi inter se contrariis eliciat.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 Ordo ipse postulat, quoniam
<pb n="0781"/>primo secundoque respondimus, quid liber tuus
tertius contineat deinde videamus: et respondeamus
pestilentiosis laboribus tuis, quantum Dominus opitulatur,
salubribus laboribus nostris; tenentes institutum
modum, ut ea quae non habent ad rem quae
inter nos agitur pertinentem controversiam, transeamus;
ne qui haec nostra nosse voluerint, plus laboris
et temporis in opere legendi, quam in discendi utilitate
consumant. Quid ergo opus est, ut aliquid adversus
ea dicam, quae in principio posuisti libri hujus
solita et vana,  « de invidia quam vos sustinere pro veritate
<pb n="0782"/>
jactatis, et de paucitate velut prudentium quibus
vos placere gaudetis? »  Haec enim et veterum et
novorum omnium vox est haereticorum, ipsa consuetudine
jam sordidata atque protrita. Et tamen necessitate
compellitur talibus pannis indui tam magna
etiam vestra superbia, quae sic tenditur et inflatur, ut
eos deformius dum gestit ostentare, disrumpat. Tuas
etiam calumniosissimas contumelias non est necesse
saepius refutare, quibus me unum nominatim videris
appetere; et in tot ac tanta catholica lumina, tacitis
eorum nominibus, vel insanus insilis, vel caecus offendis.
<pb n="0783"/>
Unde tibi duobus prioribus libris sic me respondisse
arbitror, ut a nullo amplius requiratur.</p>
          </div3>
<div3>
            <head>2.</head>
            <p>
 Exaggeras quam sit  « difficilis paucisque conveniens
eruditis sanctarum cognitio Litterarum: »  videlicet,
 « ut Deus hominum, sicut universi conditor,
et justus et verax ac pius, idem donorum suorum
in homines cumulator probetur; quia una est, »  ut
fateris,  « optima causa studiorum bonorum, ut honoretur
Deus. »  Quem tamen sic honoras, ut parvulorum
liberatorem neges per Christum Jesum, id est,
Salvatorem, cujus eos Baptismate sic ablui dicitis,
ut non consequantur salutem, tanquam medico non
indigeant Christo; humanae originis venam sagaciter
inspiciente, et eos sanos pronuntiante Juliano. Quanto
melius nihil omnino didicisses, quam per istam
velut scientiam legis, in qua te turgidus jactas, non
sane duce Dei lege, sed vestra potius vanitate, ad
hanc impiam praesumptionem inimicam fidei christianae
et tuae animae pervenisses.</p>
          </div3>
<div3>
            <head>3.</head>
            <p>
 « Sententia, »  inquis,  « vestra tam deformis et
vana est, quae et Deo iniquitatem, et diabolo conditionem
hominum, et peccato substantiam, et conscientiam
sine scientia parvulis conatur adscribere. » 
Breviter respondeo: Sententia nostra nec deformis
est; quia speciosum forma prae filiis hominum Salvatorem
praedicat omnium hominum <note>(Psal. XLIV, 3)</note>,
ac per hoc etiam parvulorum: nec vana est; quae
non frustra, sed praecedente peccato dicit hominem
vanitati similem factum, cujus dies sicut umbra praetereunt <note>(Psal. CXLIII, 4)</note>:
nec Deo adscribit iniquitatem,
sed potius aequitatem; quia non injuste tot et tantis malis,
quae saepissime cernimus, etiam parvulus plectitur:
nec diabolo conditionem hominum, sed humanae originis
depravationem; nec peccato substantiam, sed in
primis hominibus actum, in eorum vero posteritate
contagium: nec parvulis conscientiam sine scientia,
in quibus nec scientia est, nec conscientia; sed scivit
ille quid fecerit in quo omnes peccaverunt, et
singuli malum inde traxerunt.</p>
          </div3>
<div3>
            <head>4.</head>
            <p>
 Tu autem qui multitudinem praestruis idiotarum,
quos appellas  « simplices, qui, aliis occupati negotiis,
nihil de eruditione ceperunt, sola tamen fide ad Ecclesiam
Christi pervenire curarunt, ne facile obscuris
quaestionibus terreantur, sed credentes Deum verum
conditorem esse hominum, indubitanter quoque
teneant quia pius est, quia verax, quia justus; atque
hanc aestimationem de illa Trinitate servantes, quidquid
audierint huic convenire sententiae, amplexentur
atque collaudent: nec hoc eis ulla vis argumentationis
evellat, sed detestentur omnem auctoritatem
atque omnem societatem contraria persuadere nitentem; » 
<pb n="0784"/>
si haec ipsa tua verba consideras, adversus
te illos firmissimos reddis. Neque enim alia causa
est, cur novitatem vestram detestetur etiam multitudo
christiana, a cujus velut imperito judicio ad
paucos vestros, quos videri cupis prudentissimos et
doctissimos, provocas; nisi quia Deum et hominum
conditorem, et justissimum cogitant, et suorum
tantos cruciatus conspiciunt parvulorum, ut sub
Deo creatore optimo atque justissimo nullo modo
imago ejus in illa aetate tanta mala pateretur, si non
esset originale peccatum. Quorum si quisquam gestans
parvulum filium, te sine clamore invidioso, et
in parte ubi nullus audiret, compellaret ac diceret,
Ego ea mente, intelligentia, ratione, in qua sum factus
ad imaginem Dei; tantum amo regnum Dei, ut
hominis magnam judicem poenam, si eo nunquam
possit intrare. Itane vero tu non homo de turba imperitorum,
sed inter paucos prudentissimos regni illius
amator, tanto utique ardentior quanto magis te
flagrantissima paucorum societas in illud accendit,
nec facit inde torpescere frigidior multitudo, responsurus
es homini atque dicturus, Non solum magna
non est, sed nulla omnino poena est imaginis Dei,
nunquam posse intrare in regnum Dei? Puto quod
nec uni homini, cujus nec vim nec testimonium formidabis,
hoc dicere audebis. Te itaque sive respondente
quodlibet, sive (quod magis a te exigeret si
non christiana, certe humana verecundia) reticente,
ingereret aspectibus tuis parvulum suum, dicens:
Justus est Deus; quid mali est, quod innocentem
hanc ejus imaginem prohibet intrare in regnum ejus;
si non hoc est peccatum, quod per unum hominem
intravit in mundum <note>(Rom. V, 12)</note>? Puto quod nulla
tibi aderit sapientia, qua tibi videaris illo indocto
homine doctior; sed si a te recesserit impudentia,
illo infante remanebis infantior.
</p>
          </div3>
        </div2>

<div2>
          <head>CAPUT II.</head>
<div3>
            <head>5.</head>
            <p>
 Sed prooemio terminato, quo
imperitos admonitos removisti, et paucorum tibi aures
eruditissimas praeparasti, quid disputationis aggrediare
videamus. Nescio quid enim satis acutum
tibi venit in mentem, quod te in secundo libro tuo
fugerat, cum de membris pudendis, quae post peccatum
rationali verecundante natura ficulneorum adoperta
sunt tegmine foliorum, multa dixisses; frustra
refutare conatus quod ego dixeram,  « Cur ergo ex
illis membris confusio post peccatum, nisi quia exstitit
illic indecens motus »  <note>(De Nuptiis et Concupiscentia,
lib. 1, n. 5)</note>? Quid igitur excogitasti, quod ita
tibi placuit, ut nec finito volumine, ubi hanc quaestionem
tam diuturna loquacitate versasti, jam hoc
putares omittendum? Scriptum esse dicis, <hi>Et fecerunt
sibi vestimenta <note>(Gen. III, 7)</note>
            </hi>, aliamque interpretationem
habere commemoras <hi>perizomata:</hi> et <hi>vestimenta</hi> 
perhibes  « totius corporis indumentum intelligi
posse, quod ad pudoris refertur officium. »  Ubi miror
istum interpretem quem legisti, si Pelagianus
non fuit, ex eo quod graecus ait <hi>perizomata, vestimenta</hi> 
<pb n="0785"/>
potuisse transferre. Verum et hic si pudor
adsit, ad cujus officium vestimenta asseris pertinere,
nequaquam persuadere conaberis homines primos
peccato magistro ista pudoris officia didicisse, et in
eis prius duas quasi socias et amicas convenienter
habitasse innocentiam et impudentiam. Quando enim
nudi erant, et non confundebantur, inverecundi erant
secundum tuam disputationem, et a naturali pudoris
sensu abhorrebant: sed videlicet ab ista pravitate
peccando correcti sunt, et sensus reprobus praevaricationis
factus est in eis doctor pudoris. Pudentes
quippe fecit nequitia, quos impudentes justitia faciebat.
Imo vero tua ista sententia ita est indecenter
impudens et deformiter nuda, ut eam, quantalibet
folia verborum consuas, operire non possis.</p>
          </div3>
<div3>
            <head>6.</head>
            <p>
 A pictoribus me didicisse derides, quod Adam
et mulier ejus pudenda contexerint; et Horatianum
illud decantatum audire me praecipis,
</p>
            <l rend="indent">Pictoribus atque poetis</l>
<l>Quidlibet audendi semper fuit aequa potestas.</l>
            <p>  <hi>
              <note>(In Arte poetica, vers. 9, 10)</note>.</hi> 
Ego vero non a pictore inanium figurarum, sed a
scriptore divinarum didici Litterarum, quia illi primi
homines antequam peccarent nudi erant, et non confundebantur.
In quibus absit ut tanta innocentia tam
impudens esset: sed nondum inerat quod puderet. Peccaverunt,
attenderunt, erubuerunt, operuerunt <note>(Gen.
II, 25-III, 11)</note>: et adhuc clamas,  « Nihil illic indecens
novumque senserunt. »  Hanc plane impudentiam
tuam nimis incredibilem, absit ut dicam, nullus te
apostolus aut propheta, sed nec pictor docuit, nec
poeta. Illi quippe ipsi, quibus  « quidlibet audendi, » 
sicut eleganter dictum videtur,  « semper fuit aequa
potestas; »  confunderentur tale aliquid ridendum
fingere, quale te credendum non confunderis disputare.
Duas enim simul habitantes, quarum altera est
optima, altera est pessima, velut inter se convenientes
atque concordes, innocentiam scilicet atque impudentiam,
nullus pictor pingere, nullus poeta canere
auderet: nec eorum quisquam ita de sensibus
desperaret humanis, ut etiam hoc sibi audendi aequam
crederet potestatem, sed insanam potius vanitatem.</p>
          </div3>
<div3>
            <head>7.</head>
            <p>
 In eo vero quod aisti,  « Si illi interpretationi
quae <hi>perizomata,</hi> id est, praecinctoria posuit, favetur,
latera magis dicam tecta fuisse quam femora; » 
primum doleo, sic te abuti eorum ignorantia qui
graece nesciunt, ut eorum qui sciunt judicium reveritus
non sis. Sed commodius accidit, ut ipsa perizomata
quae leguntur in codicibus graecis, tanquam
verbum suae linguae mos latinus usurpet. Proinde
cum perizomate non femora, sed latera contegi
potuisse asseverasti, puto quod te etiam ipse risisti.
Quis enim doctus vel indoctus ignoret, quas perizomata
contegant corporis partes? quod nomen tegminis
etiam in feminarum dotibus frequentari et aestimari
solet, neque id alligari nisi zona quae lumbos
cingit. Interroga, et disce, quod te non credo nescire.
<pb n="0786"/>
Quamvis etiam si nescias, non usque adeo te arbitror,
non humanum eloquium, sed humanum habitum
velle pervertere, ut perizomata etiam super
humeros levare coneris; aut eis ita latera illorum hominum
fuisse contecta, ut genitalia totaeque lumborum
cum femoribus partes nudae relinquerentur.
Quid ergo te adjuvat, et non me potius, ex quantavis
parte corporis superiore inferiora velata sint, ubi
lex in membris repugnans legi mentis <note>(Rom. VII, 23)</note> 
affectu sentiebatur amborum, et alterno excitabatur
aspectu, inobedientium pravitatem suae inobedientiae
novitate confundens? Quae quanto turbulentius movebatur,
tanto verecundius fieret; si caro cujus eam
stimulabat aspectus, aliquanto spatiosius velaretur.
Sive igitur a lumbis, sive a lateribus demissa sint
tegmina, pudenda sunt tecta: quae pudenda non essent,
nisi legi mentis lex peccati invide repugnaret.
Sed ubi manifesta res est, Scripturae divinae sensui
nostrum sensum addere non debemus: non enim hoc
fit humana ignorantia, sed praesumptione perversa.
Adam et mulier ejus, qui nudi erant ante peccatum,
et non confundebantur, mox ut peccaverunt, quas
partes corporis amicierint, perizomatum nomine satis
evidenter expressum est. Videmus quid texerint:
nimiae insipientiae est adhuc quaerere, nimiae impudentiae
adhuc negare quid senserint. Nam tu quoque
cum obstinatissime contradicas, usque adeo judicasti
nihil aliud humanis occurrere sensibus, nisi concupiscentialem
motum erubescentes illos homines in genitalibus
tegere voluisse; ut perizomata erigere ad latera
conareris, aut operiens latus ubi peccatores nihil
mali sensisse contendis, aut deformiter nudans, quod
magis tegendum esse consentis.
</p>
          </div3>
        </div2>

<div2>
          <head>CAPUT III.</head>
<div3>
            <head>8.</head>
            <p>
 Inseris alia de libro meo verba,
ubi dixi,  « carnis inobedientiam inobedienti homini
dignissime retributam; quia injustum erat ut obtemperaretur
a servo suo, id est a corpore suo, ei qui
non obtemperaverat domino suo »  <note>(De Nuptiis et Concupiscentia, lib. 1, n. 7)</note>: et conaris ostendere,
 « hanc inobedientiam carnis potius esse laudabilem,
si poena peccati est; »  et tanquam persona sit
aliqua, quae peccatorem scienter affligat, sic eam
 « velut ultricem sceleris, et in hoc Dei ministram, » 
tanquam magnum aliquod bonum cothurno sermonis
exornas. Nec cogitas posse te isto modo laudare angelos
malos, qui utique non sunt nisi praevaricatores
atque impii, per quos tamen Deum meritas poenas
irrogare peccantibus, sancta Scriptura testatur, dicens: <hi>Misit in eos iram indignationis suae, indignationem
et iram et tribulationem, immissionem per angelos
malos 
 <note>(Psal. LXXVII, 49)</note>
            </hi>. Lauda etiam istos, lauda
eorum principem satanam, quia et ipse vindex peccati
fuit, quando ei tradidit Apostolus hominem in
interitum carnis <note>(I Cor. V, 5)</note>. Valde enim disertus es
contra gratiam Christi, et idoneus dicere panegyricum
satanae et angelis ejus, per quos multorum Deus
<pb n="0787"/>
judex atque ultor est peccatorum, retribuens eis
secundum opera sua, eos ipsos pessimos et damnabiles
spiritus puniendorum supplicia faciens, qui bene
justeque utitur et bonis et malis. Praedica igitur
iniquissimas potestates, quia per ipsas mala retribuuntur
malis: qui propterea concupiscentiam praedicas
carnis, quia inobedientia retributa est inobedientiae
peccatoris. Lauda iniquum regem Saülem, quia
et ipse fuit poena peccantium, Domino dicente, <hi>Dedi
tibi regem in ira mea <note>(Osee XIII, 11)</note>
            </hi>. Lauda daemonium
quod rex ipse patiebatur <note>(I Reg. XVI, 14)</note>, quia et hoc
poena fuerat peccatoris. Lauda caecitatem cordis quae <hi>ex parte Israel 
 facta est.</hi> Nec tacetur quare: <hi>Donec
plenitudo,</hi> inquit, <hi>Gentium intraret <note>(Rom. XI, 25)</note>
            </hi>.
Nisi forte et istam poenam negabis esse, quam, si lucis
internae amator esses, non solum aliquam, sed
valde magnam poenam esse clamares. At ista caecitas
fuit in Judaeis grande incredulitatis malum et grandis
causa peccati, ut occiderent Christum. Istam caecitatem
 si poenam fuisse negaveris, similem te perpeti
etiam non confitens indicabis. Si autem poenam
quidem fuisse, sed peccati poenam non fuisse contendis;
interim fateris quod unum aliquid et peccatum
esse possit et poena: si autem non est haec poena
peccati, profecto iniqua poena est, et injustum facis
Deum, quo jubente vel sinente; aut infirmum, quo
non avertente, infligitur innocenti. Quod si etiam
poenam peccati esse concedis, ne hoc non concedendo
 tu ipse corde caecus appareas; vide jam quod
videre nolebas, istam quam movisti solutam esse
quaestionem: quia sicut diabolus atque angeli ejus et
mali reges, non solum ipsi peccatores sunt, sed per
justitiam Dei fiunt etiam supplicia peccatorum, nec
ideo laude sunt digni, quia poena ex illis justa infligitur
dignis; sic lex in membris repugnans legi mentis,
non ideo ipsa juste agit, quia ejus qui egit injuste
poena fit justa. Et sicut caecitas cordis, quam solus
removet illuminator Deus, et peccatum est, quo in
Deum non creditur; et poena peccati, qua cor superbum
digna animadversione punitur; et causa
peccati, cum mali aliquid caeci cordis errore committitur:
ita concupiscentia carnis, adversus quam bonus
concupiscit spiritus, et peccatum est, quia inest
illi inobedientia contra dominatum mentis; et
poena peccati est, quia reddita est meritis inobedientis;
et causa peccati est, defectione consentientis vel
contagione nascentis.</p>
          </div3>
<div3>
            <head>9.</head>
            <p>
 Proinde omnia quae pro hac tua caeca et inconsiderata
opinione dixisti, qua carnis concupiscentiam
eo ipso quod eam poenam diximus esse peccati, non
solum non vituperandam, verum etiam laudandam
<pb n="0788"/>
putasti, quamlibet prolixa disputatione in eo fueris
immoratus, evanuisse certissimum est. Nam quod
aisti, <hi>Si libido poena peccati est, abjiciendam esse pudicitiam,
ne rebellis in Deum castitas illatam ab eo dicatur
enervare sententiam,</hi> et caetera hujusmodi quae
hanc vanitatem consequentia atque hinc religata
contexis: totidem verbis de caecitate cordis errore
simillimo dici potest, Si caecitas cordis poena peccati
est, abjicienda doctrina, ne rebellis in Deum mentis
illuminatio illatam ab eo dicatur enervare sententiam.
Quod si absurdissimum est dicere, quamvis sit caecitas
cordis poena peccati; eo modo absurdissimum est
etiam quod ipse dixisti, quamvis sit libido, id est,
inobedientia carnis poena peccati. Quoniam caecitati
cordis debet resistere scientia, et libidini continentia:
eam vero poenam quae nec error est, nec libido, debet
tolerare patientia. Quapropter, quando Deo donante
ex vera vivitur fide, ipse Deus adest et menti illuminandae,
et concupiscentiae superandae, et molestiae
perferendae. Hoc enim totum recte fit, quando fit
propter ipsum, id est, quando gratis amatur ipse:
qualis amor nobis esse non potest, nisi ex ipso. Alioquin
quando sibi homo multum placet, et de sua virtute
confidit, si traditur in desideria superbiae suae,
tanto amplius augetur hoc malum, quanto magis ei
cupiditates caeterae cesserint, easque velut laudabilis
hanc unam oblectando compresserit.</p>
          </div3>
<div3>
            <head>10.</head>
            <p>
 Quod ergo in aliis opusculis meis legisse te
dicis, atque id frustra refutare conatus es, <hi>esse nonnulla
peccata quae poenae sint etiam peccatorum <note>(De Natura
et Gratia, n. 25)</note>
            </hi>; deposito vincendi studio diligenter
attende, et invenies esse verissimum secundum
ea quae de cordis caecitate tractata sunt. Quid enim
egisti, quaeso te, quid egisti, commemorando apostolicum
testimonium, quo ego illud probavi, quod in
alia mea disputatione legisti, quia de quibusdam
scripsit dicens, <hi>Tradidit illos Deus in reprobum sensum,
ut faciant quae non conveniunt?</hi> Hoc enim voluisti
videri hyperbolic <foreign xml:lang="greek">ῶ</foreign>s dictum: quod fit cum ad permovendos
animos, fidem rerum qui sermocinatur, excedit.
Ubi ergo id Apostolus fecerit, non graveris ostendere. <hi>Cum inveheretur,</hi> 
 inquis, <hi>in impiorum crimina,
poenarum ea nominibus aggravavit, quantumque pectori
suo virtutum omnium domicilio turpitudo horreret ostendens,
non tam reos quam damnatos sibi tales ait videri.</hi> 
Imo, sicut ipse loquitur, non sicut eum tu loqui fingis,
et damnatos demonstravit et reos, nec solum de
praeteritis reos propter quae damnatos, sed inde etiam
reos unde damnatos. Nam reos ostendit, ubi ait, <hi>Et
coluerunt, et servierunt creaturae potius quam Creatori,
qui est benedictus in saecula. Amen.</hi> Deinde damnatos
propter istum reatum: sequitur enim, <hi>Propter hoc tradidit
illos Deus in passiones ignominiae.</hi> Audis, <hi>propter
hoc:</hi> et quaeris inaniter, <hi>quomodo intelligendus sit tradere
Deus,</hi> multum laborans, ut ostendas <hi>eum tradere deserendo.</hi> 
Sed quomodolibet tradat, propter hoc tradidit,
propter hoc deseruit: et vides, ejus traditionem,
qualemlibet et quomodolibet intelligas, quae consecuta
<pb n="0789"/>
sint. Curavit enim Apostolus dicere quanta poena
sit a Deo tradi passionibus ignominiae, sive deserendo,
sive alio quocumque vel explicabili, vel inexplicabili
modo, quo facit haec summe bonus et ineffabiliter
justus. <hi>Nam feminae eorum;</hi> inquit, <hi>immutaverunt naturalem
usum in eum usum qui est contra naturam.
Similiter autem et masculi relinquentes naturalem usum
feminae, exarserunt in appetitum suum in invicem,
masculi in masculos deformitatem operantes, et mercedem
mutuam, quam oportuit, erroris sui in semetipsis
recipientes.</hi> Quid hoc evidentius? quid apertius? quid
expressius? Mercedem mutuam recepisse dicit; utique
damnatos ut tanta operarentur mala: et tamen
ista damnatio etiam reatus est, quo gravius implicantur.
Ita et peccata sunt ista, et poenae praecedentium
peccatorum. Et quod est mirabilius, etiam oportuisse
dicit eos istam mutuam mercedem recipere. Ita se
habent etiam superiora verba Apostoli, quae ipse
posuisti. <hi>Immutaverunt gloriam incorruptibilis Dei in
similitudinem imaginis corruptibilis hominis, et volucrum,
et quadrupedum, et serpentium. Propter quod
tradidit illos Deus in desideria cordis eorum, in
immunditiam <note>(Rom. VII, 23-28)</note>
            </hi>: et caetera quae sequuntur.
Et hic utique vides causam propter quam
traditi sunt, sine ulla ambiguitate monstratam. Dixit
quippe quid mali ante fecissent, et adjunxit, <hi>Propter
quod tradidit illos Deus in desideria cordis eorum.</hi> 
Proinde praecedentis est haec poena peccati; et tamen
etiam ipsa peccatum est, quod verbis consequentibus
explicat.</p>
          </div3>
<div3>
            <head>11.</head>
            <p>
 Sed tu contra disserens, eo modo tibi videris
istam solvisse quaestionem, quia desideriis suis Apostolus
traditos dixit. <hi>Jam enim flagitiorum,</hi> inquis, <hi>desideriis aestuabant.</hi> 
 Et adjungis, ac dicis: <hi>Quomodo
ergo per potentiam tradentis Dei putandi sunt in talia
facta cecidisse?</hi> Quid ergo plus factum est, obsecro
te, aut ut quid diceret, <hi>Tradidit illos Deus in desideria
cordis eorum;</hi> si jam erant possessi quodam modo
malis desideriis cordis sui? Numquid autem consequens
est, ut si habet aliquis cordis desideria mala,
jam etiam consentiat eis ad committenda eadem
mala? Ac per hoc aliud est habere mala desideria
cordis, aliud tradi eis; utique ut consentiendo eis
possideatur ab eis, quod fit cum divino judicio traditur
eis. Alioquin frustra dictum est, <hi>Post concupiscentias
tuas non eas;</hi> si jam quisque reus est, quod tumultuantes
et ad mala trahere nitentes sentit eas, nec
eas sequitur, si non eis traditur; exercens adversus
eas gloriosa certamina, si vivit in gratia. Quid tibi
enim videtur, qui observat quod scriptum est, <hi>Si
praestes animae tuae concupiscentias ejus,</hi> (quod quid est
aliud, quam desideria ejus mala?) <hi>faciet te gaudium
inimicis et invidis tuis <note>(Eccli. XVIII, 30 et 31)</note>
            </hi>? numquid
jam iste reus est, habendo tales animae concupiscentias,
quas ei praestare non debet, ne in gaudium
veniat diabolo et angelis ejus, qui sunt inimici atque
invidi nostri?
<pb n="0790"/>
</p>
          </div3>
<div3>
            <head>12. </head>
            <p>
Cum ergo dicitur homo tradi desideriis suis,
inde fit reus, quia desertus a Deo cedit eis atque consentit;
vincitur, capitur, trahitur, possidetur. <hi>A quo
enim quis devictus est, huic et servus addictus est <note>(II Petr. II, 19)</note>
            </hi>:
et fit ei peccatum consequens, praecedentis
poena peccati. Annon est peccatum et
poena peccati, ubi legitur, <hi>Dominus enim miscuit
illis spiritum erroris, et seduxerunt Aegyptum in
omnibus operibus suis, sicut seducitur ebrius <note>(Isai. XIX,
14)</note>
            </hi>? Non est peccatum et poena peccati, ubi Deo
dicit Propheta, <hi>Quid errare fecisti nos, Domine, a via
tua; obtudisti corda nostra, ut non timeremus te <note>(Id.
LXIII, 17)</note>
            </hi>? Non est peccatum et poena peccati, ubi
rursus Deo dicitur, <hi>Ecce tu iratus es, et nos peccavimus;
propterea erravimus, et facti sumus sicut immundi
omnes <note>(Id. LXIV, 5 et 6)</note>
            </hi>? Non est peccatum et poena
peccati, ubi legitur de gentibus quas debellavit Jesus
Nave, quia per Dominum factum est, confortari cor
eorum, ut obviam irent ad bellum ad Israel, ut exterminarentur <note>(Josue XI, 20)</note>?
Non est peccatum et poena
peccati quod non audivit Roboam rex plebem bene
monentem, quoniam, sicut Scriptura loquitur, <hi>Erat
conversio a Domino, ut statueret verbum suum quod de
illo locutus est in manu prophetae <note>(III Reg. XII, 15)</note>
            </hi>?
Non est peccatum et poena peccati in eo quod scriptum
est, Amasiam regem Juda noluisse audire Joam
regem Israel bene monentem, ne procederet ad bellandum?
Sic enim legitur: <hi>Et non audivit Amasias,
quoniam a Deo erat ut traderetur in manus</hi>, <hi>quoniam
quaesierunt deum Edom <note>(II Paral. XXV, 20)</note>
            </hi>. Et multa
alia commemorare possumus, in quibus liquido apparet,
occulto judicio Dei fieri perversitatem cordis,
ut non audiatur quod verum dicitur, et inde peccetur,
et sit ipsum peccatum praecedentis etiam poena peccati.
Nam credere mendacio, et non credere veritati,
utique peccatum est. Venit tamen ab ea caecitate cordis,
quae occulto judicio Dei, sed tamen justo, etiam poena
peccati monstratur. Quale est etiam illud quod ad
Thessalonicenses scribit Apostolus: <hi>Pro eo quod dilectionem
veritatis non receperunt, ut salvi fierent, et ideo mittet illis Deus operationem erroris, ut credant
mendacio 
 <note>(II Thess. II, 10)</note>
            </hi>. Ecce poena peccati, peccatum
est. Utrumque claret, breviter dictum est,
aperte dictum est, ab eo dictum est, cujus alia verba
in tuam sententiam frustra detorquere conatus es.</p>
          </div3>
<div3>
            <head>13.</head>
            <p>
 Quid est autem quod dicis, <hi>Cum desideriis suis
traditi dicuntur, relicti per divinam patientiam intelligendi
sunt, non per potentiam in peccata compulsi?</hi> 
quasi non simul posuit haec duo idem apostolus, et
patientiam, et potentiam, ubi ait, <hi>Si autem volens
Deus ostendere iram et demonstrare potentiam suam,
attulit in multa patientia vasa irae, quae perfecta sunt in
<pb n="0791"/>
perditionem <note>(Rom. IX, 22)</note>
            </hi>. Quid horum tamen dicis
esse quod scriptum est, <hi>Et propheta si erraverit et locutus
fuerit, ego Dominus seduxi prophetam illum, et
extendam manum meam super eum, et exterminabo eum
de medio populi mei Israel <note>(Ezech. XIV, 9)</note>
            </hi>? patientia
est, an potentia? Quodlibet eligas, vel utrumque fatearis;
vides tamen falsa prophetantis peccatum esse,
poenamque peccati. An et hic dicturus es, quod ait, <hi>Ego Dominus seduxi prophetam illum,</hi> 
 intelligendum
esse, Deserui, ut pro ejus meritis seductus erraret?
Age ut vis, tamen eo modo punitus est pro peccato,
ut falsum prophetando peccaret. Sed illud intuere
quod vidit Michaeas propheta, <hi>Dominum sedentem super
thronum suum, et omnis exercitus coeli stabat circa
eum a dextris ejus et a sinistris ejus. Et dixit Dominus:
Quis seducet Achab regem Israel, et ascendet, et cadet
in Ramoth Galaad? Et dixit iste sic, et iste sic. Et
exiit spiritus, et stetit in conspectu Domini, et dixit:
Ego seducam eum. Et dixit Dominus ad cum: In quo?
Et dixit: Exibo et ero spiritus mendax in ore omnium
prophetarum ejus. Et dixit: Seduces, et praevalebis;
exi et fac sic <note>(III Reg. XXII, 19-22)</note>
            </hi>. Quid ad ista dicturus
es? nempe rex ipse peccavit, falsis credendo
prophetis. At haec ipsa erat et poena peccati, Deo judicante,
Deo mittente angelum malum; ut apertius
intelligeremus quomodo in Psalmo dictum sit, misisse
iram indignationis suae per angelos malos <note>(Psal. LXXVII,
49)</note>. Sed numquid errando, numquid injuste quidquam
vel temere judicando, sive faciendo? Absit: sed
non frustra illi dictum est, <hi>Judicia tua sicut abyssus
multa <note>(Psal. XXXV, 7)</note>
            </hi>. Non frustra exclamat Apostolus, <hi>O altitudo divitiarum sapientiae et scientiae Dei!
quam inscrutabilia sunt judicia ejus, et investigabiles
viae ejus! Quis enim cognovit sensum Domini? aut
quis consiliarius ejus fuit? Aut quis prior dedit illi, ut
retribuatur ei 
 <note>(Rom. XI, 33-35)</note>
            </hi>? Nullum eligit dignum,
sed eligendo efficit dignum; nullum tamen punit
indignum.
</p>
          </div3>
        </div2>

<div2>
          <head>CAPUT IV.</head>
<div3>
            <head>14.</head>
            <p>
 « Ait, »  inquis,  « Apostolus, <hi>Bonitas
Dei ad poenitentiam te adducit.</hi> »  Verum est, constat;
sed quem praedestinavit adducit: quamvis ipse
secundum duritiam suam et cor impoenitens, quantum
ad ipsum attinet, thesaurizet sibi iram in die irae
et revelationis justi judicii Dei, qui reddet unicuique
secundum opera ejus <note>(Id. II, 4-6)</note>. Quantamlibet enim
praebeat patientiam; nisi ipse dederit, quis agit poenitentiam?
An oblitus es quod idem ipse doctor ait, <hi>Ne
forte det illis Deus poenitentiam ad cognoscendam veritatem;
et resipiscant a diaboli laqueis <note>(II Tim. II, 25 et 26)</note>
            </hi>?
Sed judicia ejus multa abyssus. Nos certe si eos, in
quos nobis potestas est, ante oculos nostros perpetrare
scelera permittamus, rei cum ipsis erimus:
quam vero innumerabilia ille permittit fieri ante oculos
suos, quae utique, si noluisset, nulla ratione permitteret?
et tamen justus et bonus est. Et quod praebendo
patientiam dat locum poenitentiae, nolens aliquem
<pb n="0792"/>
perire <note>(II Petr. III, 9)</note>, <hi>novit Dominus qui sunt
ejus <note>(II Tim. II, 19)</note>
            </hi>, et <hi>omnia cooperatur in bonum,</hi> 
sed <hi>his qui secundum propositum vocati sunt.</hi> Non enim
omnes qui vocati sunt, secundum propositum sunt
vocati. <hi>Multi enim vocati, pauci vero electi <note>(Matth.
XXII, 14)</note>
            </hi>. Qui ergo electi, hi secundum propositum
vocati. Unde et alibi dicit: <hi>Secundum virtutem Dei
salvos non facientis et vocantis vocatione sua sancta;
non secundum opera nostra, sed secundum suum propositum
et gratiam, quae data est nobis in Christo Jesu
ante saecula aeterna <note>(II Tim. I, 8 et 9)</note>
            </hi>. Denique et hic
cum dixisset, <hi>Omnia cooperatur in bonum his qui secundum
propositum vocati sunt:</hi> continuo subdidit, <hi>Quoniam
quos ante praescivit, et praedestinavit conformes
imaginis Filii ejus, ut sit primogenitus in multis fratribus:
quos autem praedestinavit, illos et vocavit; et quos
vocavit, ipsos et justificavit; quos autem justificavit, ipsos
et glorificavit <note>(Rom. VIII, 28-30)</note>
            </hi>. Hi sunt secundum
propositum vocati. Ipsi ergo electi, et hoc ante mundi
constitutionem <note>(Ephes. I, 4)</note>, ab eo qui vocat ea quae
non sunt tanquam sint <note>(Rom. IV, 17)</note>. Sed electi, per
electionem gratiae. Unde dicit idem doctor et de Israel: <hi>Reliquiae per electionem gratiae factae sunt</hi>.
Et ne forte
ante constitutionem mundi ex operibus praecognitis
putarentur electi, secutus est, et adjunxit: <hi>Si autem
gratia, jam non ex operibus; alioquin gratia jam non est
gratia <note>(Id. XI, 5, 6)</note>
            </hi>. Ex isto numero electorum et praedestinatorum
etiam qui pessimam duxerunt vitam, per
Dei benignitatem adducuntur ad poenitentiam, per
cujus patientiam non sunt huic vitae in ipsa scelerum
perpetratione subtracti; ut ostendatur et ipsis et aliis
cohaeredibus eorum, de quam profundo malo possit
Dei gratia liberare. Ex his nemo perit, quacumque aetate
moriatur. Absit enim, ut praedestinatus ad vitam
sine Sacramento Mediatoris finire permittatur hanc
vitam. Propter hos Dominus ait, <hi>Haec est autem
voluntas ejus qui misit me Patris, ut omne quod dedit
mihi, non perdam ex eo <note>(Joan. VI, 39)</note>
            </hi>. Caeteri autem
mortales qui ex isto numero non sunt, et ex eadem
quidem massa ex qua et isti, sed vasa irae facti sunt,
ad utilitatem nascuntur istorum. Non enim quemquam
eorum Deus temere ac fortuito creat, aut quid de illis
boni operetur ignorat: cum et hoc ipso bonum operetur,
quod in eis humanam creat naturam, et ex eis
ordinem saeculi praesentis exornat. Istorum neminem
adducit ad poenitentiam salubrem et spiritualem, qua
homo in Christo reconciliatur Deo, sive illis ampliorem
patientiam, sive non imparem praebeat. Quamvis
ergo omnes ex eadem massa perditionis et damnationis
secundum duritiam cordis sui et cor impoenitens,
quantum ad ipsos pertinet, thesaurizent sibi
iram in die irae, quo redditur unicuique secundum
opera sua: Deus tamen alios inde per misericordem
<pb n="0793"/>
bonitatem adducit ad poenitentiam, alios secundum
justum judicium non adducit. Habet enim potestatem
adducendi et trahendi, ipso Domino dicente, <hi>Nemo venit ad me, nisi Pater, qui misit me,
traxerit eum 
 <note>(Joan. VI, 44)</note>
            </hi>. Numquid autem Achab regem
sacrilegum et impium adduxit ad poenitentiam;
aut saltem per mendacem spiritum jam seducto atque
decepto, patientiam et longanimitatem praebuit? Nonne
in eo statim, propter quod erat seductus, morte rapiente
completum est <note>(III Reg. XXII)</note>? Quis eum dicat
non peccasse, spiritui credendo mendaci? quis dicat
hoc peccatum poenam non fuisse peccati, venientem
de judicio Dei, ad quem legit mendacem spiritum,
sive missum, sive permissum? Quis horum aliquid
dicit, nisi qui dicit quod vult, et quod verum est audire
non vult?</p>
          </div3>
<div3>
            <head>15.</head>
            <p>
 Quis vero ita desipiat, ut cum audierit quod in
psalmo canitur, <hi>Ne tradas me, Domine, a desiderio
meo peccatori <note>(Psal. CXXXIX, 9)</note>
            </hi>: hoc dicat orasse hominem,
ne Deus sit patiens erga illum; si  « Deus non
tradit ut mala fiant, nisi patientem bonitatem praebendo
cum fiunt? »  Quid est autem quod quotidie dicimus, <hi>Ne nos inferas in tentationem 
 <note>(Matth. VI, 13)</note>
            </hi>;
nisi ut non tradamur concupiscentiis nostris? Unusquisque
enim tentatur a concupiscentia sua abstractus
et illectus <note>(Jacobi I, 14)</note>. An forte hoc a Deo petimus,
ut non sit erga nos patiens bonitas ejus? Non
ergo ejus invocamus misericordiam, sed potius iracundiam
provocamus. Quis ista sapiat sanus? imo quis
vel furiosus haec dicat? Tradit ergo Deus in passiones
ignominiae, ut fiant quae non conveniunt; sed ipse
convenienter tradit: et fiunt eadem peccata, et peccatorum
supplicia praeteritorum, et suppliciorum merita
futurorum: sicut tradidit Achab in pseudoprophetarum
mendacium; sicut tradidit Roboam in falsum
consilium <note>(III Reg. XII)</note>. Facit haec miris et ineffabilibus
modis, qui novit justa judicia sua, non solum in
corporibus hominum, sed et in ipsis cordibus operari.
Qui non facit voluntates malas; sed utitur eis ut voluerit,
cum aliquid inique velle non possit. Exaudit
propitius, non exaudit iratus: et rursus, non exaudit
propitius, exaudit iratus. Parcit propitius, non parcit
iratus: et rursus, non parcit propitius, parcit iratus:
atque in his omnibus bonus perseverat et justus.
Sed ad haec quis idoneus <note>(II Cor. II, 16)</note>? utique ad
haec ejus perscrutanda et investiganda judicia, quis
homo idoneus, quem corruptibile aggravat corpus,
etiamsi habeat jam sancti Spiritus pignus?</p>
          </div3>
<div3>
            <head>16.</head>
            <p>
 Sed homo intelligens et acutus,  « justam »  dicis
 « esse libidinem et laudis praeconio praedicandam, si
eum qui Deo non obedivit, non illi obediendo punivit. » 
Si prudenter hic saperes, profecto esse iniquitatem
videres, qua pars inferior hominis repugnat superiori
atque meliori: et tamen juste iniquum suae
carnis iniquitate punitum, sicut est rex iniquus maligni
spiritus iniquitate punitus. An et ipsum malignum
spiritum laudare disponis? Eia age, quid moraris?
<pb n="0794"/>
Decet enim te inimicum gratuitae Dei bonitatis, laudatorem
spiritus esse mendacis. Nec laborabis invenire
quid dicas: laudes ejus paratas habes, si haec
ipsa in eum verba transtuleris, quae posuisti in laude
libidinis, velut consequentia sententiam meam, qua
ego dixi,  « Injustum enim erat ut obtemperaretur a
servo suo, hoc est a corpore suo, ei qui non obtemperaverat
Domino suo »  <note>(De Nuptiis et Concupiscentia,
lib 1, n. 7)</note>. Quod tu negans, et falsum esse deridens,
velut ostendere voluisti quae sequeretur absurditas;
tanquam ultricem peccati, si hoc ita est, libidinem laudans.
Certe istum mendacem spiritum quia impium
regem, sicut merebatur, fallendo traxit ad mortem,
non negas iniquitatis ultorem. Ecce ego et hic dico,
Injustum enim erat ut qui non crediderat Deo vero,
non deciperetur a falso. Lauda ergo et istius justitiam
falsitatis, et dic quae dixisti in laude libidinis:  « Quia
nihil ea potest laudabilius aestimari, si iniquitatem
ulta commissi est, si vindicavit injuriam Dei, et
quia ita consortium peccati non habuit, ut officium
vindicantis assumeret. »  Omnia haec secundum tuos
acutissimos sensus, recte dicuntur et in illius immundi
spiritus laude. Ergo praeconium vocis tuae in simili
causa, aut mendaci redde spiritui, aut contumaci tolle
libidini.</p>
          </div3>
<div3>
            <head>17.</head>
            <p>
 Quid fugis ad obscurissimam de anima quaestionem?
In paradiso ab animo quidem coepit elatio, et ad
praeceptum transgrediendum inde consensio, propter
quod dictum est a serpente, <hi>Eritis sicut dii <note>(Gen. III,
5)</note>
            </hi>: sed peccatum illud homo totus implevit. Tunc est
caro facta peccati, cujus vitia sanantur sola similitudine
carnis peccati. Ut ergo et anima et caro pariter
utrumque puniatur, nisi quod nascitur, renascendo
emundetur; profecto aut utrumque vitiatum ex homine
trahitur, aut alterum in altero tanquam in vitiato
vase corrumpitur, ubi occulta justitia divinae
legis includitur. Quid autem horum sit verum, libentius
disco quam dico, ne audeam docere quod nescio.
Hoc tamen scio, id horum esse verum, quod fides
vera, antiqua, catholica, qua creditur et asseritur
originale peccatum, non esse convicerit falsum. Ista
fides non negetur: et hoc quod de anima latet, aut
ex otio discitur; aut, sicut alia multa in hac vita, sine
salutis labe nescitur. Magis enim curandum est, sive
in parvulis, sive in grandibus, quo anima sanetur
auxilio, quam quo vitiata sit merito: quae tamen si
vitiata negabitur, nec sanabitur.</p>
          </div3>
<div3>
            <head>18.</head>
            <p>
 Illud sane cur dixeris, excogitare non potui, in
eo quod commemorasti dixisse Apostolum, <hi>Et tenebris
oppletum est insipiens cor eorum <note>(Rom. I, 21)</note>
            </hi>.
Addidisti enim,  « notandum esse, quoniam insipientiam
causam dicat omnium malorum. »  Hoc quidem
dixisse Apostolum non satis constat. Sed non inde
contendo: tu potius cur hoc dixeris quaero. An forte
quia parvuli non recte dicuntur insipientes, quia
<pb n="0795"/>
nondum sapientiae possunt esse participes, ideo nullum
malum eis inesse vis credi, quod esse consequens
arbitraris, si malorum omnium causa insipientia est?
Sed si disputatione subtilissima et elimatissima opus
est, ut sciamus utrum primos homines insipientia
superbos, an insipientes superbia fecerit: nunc propter
id quod inter nos agitur, quis ignorat omnes
homines, quicumque sapientes fiunt, ex insipientibus
fieri? Nisi forte aliqui ex praeconibus Mediatoris magna
ejus multumque insolita gratia ad sapientiam,
non ex insipientia, sed ex infantia transire potuerint.
Quod si natura sine fide Mediatoris fieri posse
contenditis, arcanum virus panditis haeresis vestrae.
Nihil enim vos agere apparet tanta defensione et
laude naturae, nisi ut Christus gratis mortuus sit <note>(Galat.
II, 21)</note>; cujus nos dicimus fidem quae per dilectionem
operatur <note>(Id. V, 6)</note>, etiam natura insipientibus
opitulari. Sunt enim qui tanta cordis obtunsitate
 nascuntur, ut similiores pecoribus quam hominibus
esse videantur: quorum tantae fatuitatis quae
in illis naturalis apparet, non potestis ullum dicere
meritum, qui nullum esse dicitis originale peccatum.
Quis autem non quotidie probet testibus rebus humanis,
parvulum prius nihil sapere, deinde crescendo
vana sapere, et postea si ad sapientium sortem
pertinet, recta sapere; atque ita ab infantia ad sapientiam
per insipientiam mediam pervenire? Quapropter
humana natura quae jacet in parvulis, cui
laudibus vestris salvatorem tanquam sana sit invidetis,
quemadmodum prius proferat insipientiae quam
sapientiae fructum videtis, et radicis ejus vitium videre
non vultis; aut videtis, quod pejus est, et negatis.
</p>
          </div3>
        </div2>

<div2>
          <head>CAPUT V.</head>
<div3>
            <head>19.</head>
            <p>
 Deinde aliis verbis meis interpositis
calumniaris,  « quod ego mihi ipse contrarius
fuerim, qui cum dixissem inobedienti homini poenam
inobedientiam sui corporis redditam, continuo alia
membra corporis nominatim expresserim, dicens,
quod ad nutum nostrae serviant voluntati »  <note>(De Nuptiis
et Concupiscentia, lib. 1, n. 7)</note>? Hoc ego dixi, genitalibus
utique exceptis, quae corporis nomine nuncupavi: ac
per hoc, et corpus voluntati servit in aliorum motione
membrorum; et corpus voluntati non servit in motibus
genitalium. Non sunt ergo verba mea inter se
contraria, quamvis te patiantur, vel non intelligendo,
vel alios intelligere non sinendo, contrarium. Si enim
pars corporis non posset nomine corporis nuncupari,
non diceret Apostolus, <hi>Mulier non habet sui corporis
potestatem, sed vir: similiter et vir non habet sui corporis
potestatem, sed mulier <note>(I Cor. VII, 4)</note>
            </hi>. Ipsa utique
membra appellans corporis nomine, quibus discernitur
sexus peragiturque concubitus. Quis est
enim qui dicat, virum sui potestatem corporis non
habere, si in his verbis Apostoli totum corpus intelligas,
<pb n="0796"/>
quod constat omnibus membris? Ac per hoc
ego secundum Apostolum, etiam solum genitale
membrum nomine corporis nuncupavi, quod non
voluntate, sicut manum vel pedem, sed libidine moveri
agnoscit sensus humanus, qui te deridet in rebus manifestis
impudentes nebulas excitantem, ut nos diutius de
pudendis rebus cogat et necessitas loqui, et honestas
circumloqui. Sed qui verba mea legit, quae refellere
niteris, eisque te insidiantem perspicit, sufficit
mihi quia loco illo quid dixerim corpus intelligit.</p>
          </div3>
<div3>
            <head>20.</head>
            <p>
 Verum tu qui me verbis meis repugnasse dixisti,
quod esse falsissimum videbit quisquis te audito ea
relegerit, et Apostolum genitalia nomine corporis
appellasse recoluerit: tu ergo qui in me quasi sententias
meas inter se pugnantes notasti, et momordisti,
expone quemadmodum tibi ipse constiteris, nec
tibi ipse restiteris, ubi primum dixisti,  « Cum ventum
fuerit ut filii seminentur, ad voluntatis prorsus
nutum membra in hoc opus creata famulari; et nisi
eorum impedimenta, aut de infirmitate, aut de immoderatione
proveniant, servire animi imperio: » 
postea vero,  « hoc genus motus in his habendum
putasti, quae multa in nostro corpore ordine suo ac
dispensatione secreta, voluntatis non imperium, sed
consensum requirunt. »  Ubi quidem perspicuae veritati
ex aliqua parte cessisti: sed illud quod prius
dixeras delere debuisti. Quomodo enim secundum
priorem sententiam tuam,  « ad voluntatis prorsus
nutum ista, »  de quibus agimus,  « membra famulantur,
atque imperio animi serviunt; »  si secundum
posteriorem sententiam tuam,  « sicut fames et sitis
et digestio, non voluntatis imperium, sed consensum
requirunt? »  Multum quidem laborasti, ut haec invenires,
quae contra te potius quam contra me diceres:
sed in tali causa non tibi esset necessarius labor, si
adesset pudor. Quid enim prodest, quia  « verecundari
te »  dicis,  « et de rebus loqui talibus horrore
prohiberi, sed necessitate compelli; »  quando non
erubuisti sententiam tuam relinquere scriptam, contra
quam tu ipse perspicua veritate turbatus, mox
aliam sententiam protulisti? Quanquam et ipsa commemoratio
verecundiae tuae nimis inverecunda est.
Sed ideo mihi placet, quia contra te loquitur. Homo
es enim, qui non erubescis libidinem laudare,
<pb n="0797"/>
et erubescere te dicis de libidinis motibus disputare.</p>
          </div3>
<div3>
            <head>21.</head>
            <p>
 Quid autem magnum fuerat intueri, quod posteaquam
dixi,  « Ut alia membra moveantur positum in
potestate est; »  continuo subjeci, quando ab impedimentis
corpus liberum habemus et sanum? Somnus
enim quando invitos premit, et lassitudo, utique
impedimenta sunt, quibus membrorum agilitas impeditur.
Deinde quod aisti,  « nec in eam partem sequi
membra quam volumus, si ita velimus ut habitus
ipse non patitur: »  non attendisti propterea me
praedixisse,  « ut ad opera sibi congrua moveantur;
ac per hoc si ea volumus flectere quo eorum natura
non patitur, ad opera sibi non congrua non sequuntur.
Tamen quando ea sequentia voluntario motu
agimus, libidinis adjutorio non egemus: et cum ab
eis movendis cessare volumus, continuo cessamus,
nec contra voluntatem nostram stimulis libidinis
excitantur.</p>
          </div3>
<div3>
            <head>22.</head>
            <p>
 Sane quod dicis,  « etiam genitalia servire
animi imperio; »  novam quamdam libidinem dicis, aut
forte nimis antiquam, qualis et in paradiso esse potuisset,
si nemo peccasset. Sed quid hinc tecum
agam, quando posterioribus verbis et hoc tollis,
quibus dicis,  « non moveri haec ad animi imperium,
sed potius exspectare consensum? »  Nec tamen ideo
debes istam libidinem fami vel aliis molestiis nostris
comparare. Quod enim nemo cum vult esurit, aut
sitit, aut digerit; indigentiae sunt istae reficiendi vel
exonerandi corporis, quibus subveniendum est, ne
laedatur, aut occidat: numquid autem laeditur aut
occidit corpus, si libidini non adhibeatur assensus?
Discerne ergo mala quae per patientiam sustinemus,
ab eis malis quae per continentiam refrenamus. Nam
et illa mala sunt, quae in corpore mortis hujus potuimus
experiri. Quantae autem et quam tranquillae
potestatis essemus etiam de his motibus, quibus alimenta
sumuntur et digeruntur, in illa felicitate paradisi,
quis possit ut certum est indagare, quis ut dignum
est explicare? Ubi absit ut credamus, aliquid
fuisse unde sensum nostrum, sive intrinsecus, sive
extrinsecus aut dolor pungeret, aut labor fatigaret,
aut pudor confunderet, aut ardor ureret, aut algor
stringeret, aut horror offenderet.</p>
          </div3>
<div3>
            <head>23.</head>
            <p>
 Quid, quod istam pulcherrimam famulam tuam,
quam me pudet assidue vel vituperando nominare, te
autem praedicare non pudet,  « commendatiorem fieri
putas, quod ei serviunt, ut ardentius excitetur, etiam
caeterae corporis partes, sive oculi videntes ad concupiscendum,
sive alia membra in osculis et amplexibus? » 
Aures quoque hominis quomodo ei subderes
invenisti, et erexisti ejus vetustissimum quidem,
sed plane gloriosissimum titulum, commemorans
quod in expositione Consiliorum suorum Tullius posuit:
 « Quia cum vinolenti adolescentes tibiarum etiam
cantu, ut fit, instincti, mulieris pudicae fores frangerent;
admonuisse tibicinam, ut spondeum caneret,
Pythagoras dicitur: quod cum illa fecisset, tarditate
<pb n="0798"/>
modorum et gravitate cantus illorum furentem petulantiam
resedisse. »  Vides ergo quam congruentius
ego dixerim, sui juris hanc esse quodam modo, cui
servitur ab aliis sensibus, ut in opus suum dignetur
assurgere, vel a sua commotione requiescere. Hoc
enim ego ideo dixi, quia, sicut ipse confessus es,  « consentitur
ei potius quam imperatur. »  Nam et quod
 « aliis concitatur stimulis, vel modulamine frangitur
et sedatur, »  sicut ipse prosequeris, profecto non
fieret, si serviret hominis voluntati. Feminae autem,
quas ab isto motu immunes facis, quamvis possint
virili concupiscentiae subjacere, et quando non patiuntur
suam; tamen quantum ejus etiam ipsae sufferant
impetum, cui repugnat decus honestasque castarum,
interrogetur Joseph <note>(Gen. XXXIX)</note>. Debuisti sane
homo ecclesiasticus ecclesiastica musica potius quam
Pythagorica commoneri, quid Davidica cithara egerit
in Saüle, quando malo spiritu vexabatur, et tangente
citharam sancto ab illa molestia respirabat <note>(I Reg.
XVI)</note>: ne ideo bonum aliquid existimes concupiscentiam
carnis, quia nonnunquam musicis cohibetur sonis.
</p>
          </div3>
        </div2>

<div2>
          <head>CAPUT VI.</head>
<div3>
            <head>24.</head>
            <p>
 Quod autem dicis exclamans,  « O
quam digne Jeremias cum prophetarum choro et
sanctorum omnium exclamaret, <hi>Quis dabit capiti meo
aquam, et oculis meis fontem lacrymarum</hi> »  <note>(Jerem. IX,
1)</note>? ut insipientis populi peccata defleret! quia Ecclesia
Christi doctores Pelagiani erroris expellit. Si
flere salubriter velles, hoc fleres, quod illo es implicatus
errore, eisque te lacrymis ab eadem nova peste
dilueres. An ignoras, vel oblitus es, vel considerare
detrectas, Ecclesiam sanctam, unam, catholicam,
etiam paradisi significatam fuisse vocabulo? Quid
ergo miramini, si de isto paradiso foras mittimini,
qui legem quae est in membris nostris, repugnans
legi mentis, in illum paradisum vultis inducere, de
quo foras a Domino missi sumus, nec ad eum redire
poterimus, nisi hanc in isto paradiso vicerimus? Si
enim non ista concupiscentia quam delendis repugnat
legi mentis, nullum adversus eam certamen
quisquam sanctus exercet. Tu autem confessus es,
adversus istam quam tueris, exercere sanctos  « gloriosa
certamina »  <note>(Supra, lib. 3, n. 42)</note>. Ipsa est
igitur quae repugnat legi mentis in corpore mortis
hujus, de qua se gratia Dei per Jesum Christum Dominum
nostrum liberari dicebat Apostolus <note>(Rom. VII,
23-25)</note>. Sentisne jam tandem, gratiae hujus inimici
quanto sint fonte lacrymarum plangendi, et ne alios
ad interitum secum trahant, quanta pastoralis curae
observatione vitandi? Vos enim  « augetis »  ista novitate
eam quae in omnibus est haereticis,  « occidui
temporis pravitatem. »  Vos  « estis ruina morum, » 
qui ipsius fidei supra quam mores aedificandi sunt,
molimini fundamenta subvertere. Vos  « pudoris interitus, » 
quos laudare non pudet, contra quod pugnat
<pb n="0799"/>
et pudor. Hoc potius audire debet Ecclesia, quae
virgo dicitur, ut vos caveat; hoc matronae, hoc virgines
sacrae, hoc omnis pudicitia christiana. Non
enim, sicut insimulas,  « cum Manichaeis dicunt, inesse
carni suae mali necessitatem: »  quod malum illi substantiale,
et Deo coaeternum esse mentiuntur: sed
dicunt sane cum Apostolo, <hi>Video aliam legem in membris
meis, repugnantem legi mentis meae;</hi> esse tamen
eam sub animi potestate, gratia Dei per Jesum Christum
Dominum nostrum, in mortis corpore castigandam,
in morte corporis resolvendam, in corporis
resurrectione et mortis morte sanandam. Tenent
enim sanctam professionem, non solo habitu vestis,
sed et mentis et corporis, resistendo concupiscentiae
carnis, quod hic fieri potest; non ea prorsus carendo,
quod hic fieri non potest. Hoc ergo audiant, ut donec
illa careant, vos caveant. Nam si ab omnibus sanctis
quaeras, tanquam in sancto auditorio duobus recitare
cupientibus, utrum vituperatorem, an laudatorem malint
audire libidinis; quid de illis responsurum putas,
continentium laborem, conjugatorum pudorem,
omnium castitatem? Itane vero abjicerent ab auribus
suis libidinis vituperationem, et libenter audirent libidinis
laudem? Non usque adeo putandum est perisse
frontem de rebus, ut hoc dedecus, nisi in
tali forte auditorio fieret, ubi te recitaturo considentibus
discipulis suis magister Coelestius aut Pelagius
praesideret.
</p>
          </div3>
        </div2>

<div2>
          <head>CAPUT VII.</head>
<div3>
            <head>25.</head>
            <p>
 Hinc ad alia verba mea transis,
ubi dixi:  « Hunc itaque motum ideo indecentem,
quia inobedientem, cum illi primi homines in sua
carne sensissent, et in sua nuditate erubuissent, foliis
ficulneis eadem membra texerunt: ut saltem arbitrio
verecundantium velaretur, quod non arbitrio
volentium movebatur; et quoniam pudebat quod indecenter
libebat, operiendo fieret quod decebat »  <note>(De
Nuptiis et Concupiscentia, lib. 1, n. 7)</note>. His verbis
meis propositis, hoc te jam destruxisse in secundi
tui libri disputatione, et in hujus tertii, cui nunc respondeo,
parte superiore, inani jactatione commemoras.
Nunc autem, quia istum  « motum »  libidinis
dixi  « ideo indecentem, quia inobedientem; »  dixisse
me vis putari,  « non eam corpori, non animo esse
subjectam, sed fera virtute semper indomitam. »  At
ego illam virtutem nunquam dixi esse, sed vitium.
Quod si non movetur concupiscendo, quid est quod
adversus eam castitas dimicat continendo? ubi sunt
illa quae adversus eam confessus es exerceri sanctorum
 « gloriosa certamina? »  Quantum ergo attinet
ad pudicitiam, quod ejus libidinis expugnatione, oppressione,
frenatione, et ad nihil illicitum permissione
servetur, hoc dicis quod ego: sed quod expugnandum,
opprimendum, refrenandum est, ne ad illicita
rapiat, quibus inhiare non cessat, bonum esse tu
dicis, non ego. Quis autem nostrum verum dicat, judicent
casti, auscultantes non linguae tuae, sed experientiae
suae. Judicet Apostolus, dicens, <hi>Video aliam
<pb n="0800"/>
legem in membris meis, repugnantem legi mentis meae.</hi> </p>
          </div3>
<div3>
            <head>26.</head>
            <p>
 « Sed Paterniani, »  inquis,  « iidemque Venustiani
haeretici similes Manichaeis, dicunt a lumbis
usque ad pedes diabolum fecisse corpus hominis, superiores
vero partes Deum velut supra basem aliquam
collocasse: adduntque nihil ab hominis studio
requiri, quam ut anima quam in stomacho et capite
habitare dicunt, munda servetur: pubem vero si omnium
flagitiorum sordibus oblinatur, aiunt ad suam
non pertinere curam. Ita semper, »  inquis,  « ut ipsi
libidini turpiter serviant, titulum ei propriae potestatis
affigunt. Cujus cognatione sententiae, »  posuisse
me in libro meo asseris:  « Arbitrio verecundantium
velabatur, quod non arbitrio volentium movebatur;
et quod non serviens voluntati, suo jure corpus libido
succendat. »  Numquid ideo vim veritatis effugere
poteris, quia nobis calumniando importas socios
falsitatis? Quod enim ego in libro meo posui,
cui cedere utinam quam resistere maluisses, longe
distat ab istis Paternianis seu Venustianis. Ego enim
secundum catholicam fidem, totum hominem, totam
scilicet animam totumque corpus ejus Deo summo et
vero tribuo creatori: diabolum autem dico humanam
vel aliquid ejus non creasse, sed vitiasse naturam;
contraque ipsam diabolicam plagam, quae Dei opitulatione
sananda est, donec ab ea penitus liberemur,
nobis esse pugnandum: nec animam qua corpus vivit,
universam mundam, quantum in hac vita mundus
homo est, posse servari, si concupiscentiae carnis
ad flagitia perpetranda et quaeque immunda consenserit.
Quantum ergo pertinet ad istam calumniam
tuam, numquid habes adversus ista quae dicas? Quod
si parum est, ecce damno et anathematizo ea quae
Paternianos seu Venustianos sentire dixisti; addo
etiam Manichaeos: utrosque cum caeteris haereticis
exsecror, damno, anathematizo, detestor. Quid quaeris
amplius? Exue te calumniis, viribus luctare, non
fraudibus. Responde unde sit, cui nisi repugnetur,
nulla castitas custoditur. Non est certe natura atque
substantia, secundum Venustianos et Manichaeos: si
nec vitium naturae est, quid est? Exsurgit, opprimo;
renititur, refreno; repugnat, expugno. In tota anima
et toto corpore conditorem habeo pacis Deum: quis
in me seminavit hoc bellum? Solve, Apostole, quaestionem,
atque responde: <hi>Per unum hominem peccatum
intravit in mundum, et per peccatum mors; et ita
in omnes homines pertransiit, in quo omnes peccaverunt <note>(Rom. V, 12)</note>
            </hi>.
Sed non vult Julianus. Et ad hoc, Apostole
beate, responde: <hi>Si quis vobis annuntiaverit praeter
quod accepistis, anathema sit <note>(Galat. I, 9)</note>
            </hi>.</p>
          </div3>
<div3>
            <head>27.</head>
            <p>
 Sed  « si connivero, »  sicut dicis,  « invictum
esse libidinis malum, profitebor me esse turpitudinis
advocatum: si autem dixero, malum me quidem hoc
naturale dixisse, sed quod vinci possit, id est, possit
caveri; »  protinus tu ex alia parte sententiae tuae tripudias.
<pb n="0801"/>
 « Possunt enim nomines, »  inquis,  « omne
vitare peccatum, cum possunt vincere concupiscentiae
malum. Si enim libido naturale malum est, et vincitur
amore virtutis; multo magis »  dicis  « illa omnia vitia
superari, quae de sola voluntate contingunt. »  Jam multis
modis ad ista vestra, et saepe responsum est. Quia
dum hic vivimus, ubi caro concupiscit adversus spiritum,
et spiritus adversus carnem <note>(Galat. V, 17)</note>, quantumlibet
in isto conflictu superiores simus, nec membra
nostra exhibeamus arma iniquitatis peccato, obedientes
desideriis ejus <note>(Rom. VI, 13, 12)</note>; tamen ut
taceam de corporis sensibus, et in rebus, quibus licite
utimur, subrepentis voluptatis excessibus, in ipsis
certe nostrae cogitationis motibus et affectibus <hi>si
dixerimus quia peccatum non habemus, nos ipsos seducimus,
et veritas in nobis non est <note>(I Joan. I, 8)</note>
            </hi>. Frustra
igitur in alia tuae sententiae parte tripudias: nisi
forte sententiam Joannis apostoli sacrilega praesumptione
repudias. Quod autem nunc agitur, naturalem
esse libidinem et ego dico, quia cum illa nascitur omnis
homo; et tu multo amplius, qui dicis quod cum
illa sit conditus primus homo. Item vincendam esse
libidinem, atque ut vincatur ei resistendum esse et
repugnandum, et ego dico, et tu, ne a me audias
quod mihi ipse dixisti,  « profiteri te turpitudinis advocatum,
si libidinem negaveris esse vincendam: » 
quae utique non vincitur, si nullum cum ea geritur
bellum. Cum igitur libidinem et naturalem esse, et
vinci posse, ambo dicamus; utrum bonum vincamus,
an malum, ipsa inter nos vertitur quaestio. Sed
vide quam sis absurdus, qui et sic hostem vis expugnare
libidinem, et de malo ejus non vis finire
quaestionem; ut si te in concupiscentiae diabolus adversitate
non vicerit, vincat te in perversitate sententiae.</p>
          </div3>
<div3>
            <head>28.</head>
            <p>
 Adhuc non evigilas, ut intelligas nostram naturam
non esse, sed vitium, contra quod virtute pugnamus?
Neque enim bono bonum, sed bono utique
malum vincimus. Considera cum quo vincat, cum quo
vincatur. Quando enim libido vincit, vincit et diabolus:
quando libido vincitur, et diabolus vincitur.
Quem ergo vincit libido, et a quo vincitur, hostis est
ejus: cum quo autem vincit et vincitur, auctor est
ejus. Rogo te, oculos aperi, et cerne quae aperta sunt.
Nulla pugna est sine malo. Quando enim pugnatur, aut
bonum pugnat et malum, aut malum et malum, aut
si duo bona inter se pugnant, ipsa pugna est magnum
malum. Quod in corpore quando contingit, ut ea quibus
constat, id est humidum et siccum, calidum et
frigidum, quamvis sint inter se contraria, pacem secum
concordiamque non teneant, morbi aegrotationesque
nascuntur. Et quis audeat dicere, aliquid eorum
non esse bonum; cum omnis creatura Dei bona sit,
et benedicant in hymno trium puerorum frigus et aestus
Dominum <note>(Dan. III, 67)</note>? Quae inter se contraria,
servant tamen pro rerum incolumitate concordiam:
<pb n="0802"/>
cum vero in nostro corpore discrepant, seseque invicem
oppugnant, valetudo turbatur. Et hoc totum,
sicut ipsa mors, de peccati illius propagatione descendit.
Neque enim et haec quisquam dixerit, si nemo
peccasset, nos in illa beatitudine paradisi fuisse passuros.
Sed aliae sunt rerum corporalium qualitates,
quae secum a contrariis temperantur ut bene valeamus;
et cum sint in diverso genere bonae, tamen cum
discordant, malam valetudinem faciunt; et aliae sunt
animae cupiditates, quae propterea carnis dicuntur,
quia secundum carnem anima concupiscit, cum sic
concupiscit, ut ei spiritus, id est pars ejus melior et
superior, debeat repugnare. Denique ista vitia non medicos
ullos corporum quaerunt, sed gratia Christi medicante
curantur: prius, ut reatu non teneant; deinde,
ut conflictu non vincant; postremo, ut omni ex parte
sanata nulla omnino remaneant. Proinde cum mala
concupiscere malum sit, et bona concupiscere bonum
sit, atque hoc bellum quamdiu hic vivitur non quiescat,
cum caro concupiscit adversus spiritum, et spiritus
adversus carnem; quis me liberabit de corpore
mortis hujus, nisi gratia Dei per Jesum Christum Dominum
nostrum? Cui gratiae nimis inimicum dogma
horrescimus vestrum.</p>
          </div3>
<div3>
            <head>29.</head>
            <p>
 Sed vir fortissimus, nocturnorum et si non administrator,
certe exhortator praedicatorque bellorum,
 « enervem et mollem esse »  dicis  « opinionem,
qua creditur in paradiso ad nutum voluntatis genitalia
potuisse servire. »  Tanto enim tibi, tanquam viro
casto, effeminatior videtur esse animus, quanto plus
habet potestatis in corpus. Sed ecce non vobiscum de
libidinis absentia praesentiave contendimus, nec dilectionem
quam debere vos ei videmus, offendimus;
saltem ipsam subdite voluntatis imperio in illo felicitatis
loco. Auferte inde evidentissimam pugnam, quae
fit ejus motioni mente renitente: auferte inde turpissimam
pacem, quae fit ejus dominationi mente serviente.
Et certe, quia non eam talem videtis, qualem
ibi constituere, si ratione non revocamini, pudore cogimini,
in ea qualis nunc est vitium originale fatemini;
cui si servimus perimus, cui repugnamus ne serviamus.
Ecce quod laudas, nec times ne tibi potius admoneas
esse dicendum, quod ad flagitia concites homines,
ne resistant concupiscentiae, quam sicut bonum
naturale commendas. Quid enim te adjuvat, quod reprehendere
videris ejus excessum, cujus approbas motum?
Tunc enim excedit licitum limitem, quando ejus
motibus ceditur. Mala est tamen et quando non ceditur;
quia malo resistitur, ne bonum castitatis intereat,
si huic malo non resistatur. Quam tu cum bonam
naturaliter dicis, astute illi semper consentiendum
esse decernis; ne renisu improbo repugnetur naturali
bono. Ita quippe potest facillime vera esse etiam
illa vestra sententia, qua dicitis hominem sine peccato
esse si velit. Non est enim quomodo faciat quod
non licet, quando licet quidquid libet, quia bonum est
quod naturaliter libet. Si ergo adsunt, voluptatibus
perfruatur: si autem non adsunt, ipsis earum cogitationibus,
sicut Epicuro visum est, oblectetur, et
<pb n="0803"/>
erit sine peccato, nec se ullo fraudabit bono: nec cujuscumque
doctrinae opinionibus resistat naturalibus
motibus, sed, sicut ait Hortensius,  « tunc obsequatur
naturae, cum sine magistro senserit quid natura desideret » 
( <hi>Ciceronis dialogus, cui nomen Hortensius</hi> ). Non
enim potest quae bona est desiderare quod malum est,
aut negandum est bonae aliquod bonum. Fiat itaque totum
quod desiderat libido bona, ne ipse sit malus qui
resistit bono.</p>
          </div3>
<div3>
            <head>30.</head>
            <p>
 Non hoc dico, inquies, et injustum est ut aliud
me suspiceris sentire quam loquor. Noli ergo facere
quod pati non vis, et dicere  « quod invitemus ad dulcia
furta, quibus Apostolum recitamus dicentem, <hi>Scio
quia non habitat in me, hoc est in carne mea, bonum</hi> » <note>(Rom. VII, 18)</note>.
Etsi enim non hic perficiunt bonum
quod volunt, ut non concupiscant; faciunt tamen bonum,
ut post concupiscentias suas non eant <note>(Eccli.
XVIII, 30)</note>. Si enim vos castitatem vobis videmini docere,
cum dicitis, Noli vinci a bono, sed vince in bono
bonum; quanto magis eam nos docemus, cum dicimus, <hi>Noli vinci a malo, sed vince in bono malum 
 <note>(Rom.
XII, 21)</note>
            </hi>? Vide quam sit injustum, ut nos quod vituperamus
expugnare non credas, qui te credi non vis
eo frui velle quod laudas. Quomodo casti esse non possunt
inimici libidinis, si casti esse possunt et ejus amici?
Quod ergo negantes originale peccatum, et invidentes
parvulis salvatorem Jesum, legem peccati
repugnantem legi mentis introducere vultis et in paradisum
ante peccatum, hoc in vobis isto opere confutamus.
Eorum quae non videmus in vobis nec audimus
ex vobis, nolumus esse judices: nihil nostra
interest, quid in occulto agant aperti libidinis laudatores.
</p>
          </div3>
        </div2>

<div2>
          <head>CAPUT VIII.</head>
<div3>
            <head>31.</head>
            <p>
 Cum vero aliis verbis meis
propositis, illam distinctionem meam, quam de nuptiis
et concupiscentia priorum hominum posui, dicens,
 « Quod enim illi postea propagatione fecerunt, hoc
est connubii bonum; quod vero prius confusione texerunt,
hoc est concupiscentiae malum »  <note>(De Nuptiis
et Concupiscentia, lib. 1, n. 8)</note>: sic refellendam putasti,
ut diceres,  « fieri non posse ut quod bonum est
non habeat communem cum eo laudem, sine quo esse
non potest; »  ita volens unam eamdemque laudem nuptiis
et libidini esse communem: quomodo corruat ista
tua velut definitiva sententia, paulisper attende. Primum,
quod universitas rerum quam condidit Deus,
non potest esse sine malis, nec ideo tamen mala communem
laudem possunt habere cum bonis. Deinde,
si  « fieri non potest ut quod bonum est non habeat
communem cum eo laudem, sine quo esse non potest; » 
profecto et quod malum est, fieri non potest ut non
habeat communem cum eo vituperationem, sine quo
esse non potest. Vituperemus igitur opera Dei, sicut
vituperamus mala quae sine illis esse non possunt. Nullum
enim malum est nisi in aliquo opere Dei, nec sine
illo esse omnino alicubi potest. Vitupera ergo, ut te
<pb n="0804"/>
non longius mittam, membra humana, sicut vituperas
adulteria, quae sine illis membris esse non possunt.
Quod si non facis, ne tibi quoque ipsi manifestus insanus
appareas: potest igitur nuptiarum bonum non
habere laudem communem cum libidine, sine qua esse
nunc non potest; sicut quodlibet malum potest non habere
communem vituperationem cum opere Dei, sine
quo esse nunquam potest. Sicut autem ista definitio tua
falsa et inanis est, ita omnia quae ex illa tanquam consequentia
nexuisti.</p>
          </div3>
<div3>
            <head>32.</head>
            <p>
 « Invictam »  sane nunquam ego  « voluptatem
carnis, »  sicut  « solere me »  insimulas, dixi. Ambo
eam et debere et posse dicimus vinci: sed tu tanquam
bonum repugnante alio bono, ego tanquam
malum repugnante bono; et tu viribus propriis, ego
gratia Salvatoris, ut non alia reproba cupiditate, sed
Dei charitate vincatur, quae non viribus nostris diffunditur
in cordibus nostris, sed per Spiritum sanctum
qui datus est nobis <note>(Rom. V, 5)</note>.</p>
          </div3>
<div3>
            <head>33.</head>
            <p>
 « De confusione »  autem  « illorum hominum
pudendisque coopertis frustra te »  commemoras  « aliquid
Apostolo attestante monstrasse. »  Tu enim  « verecundiora » 
dicis, quae ille dicit <hi>inhonesta:</hi> unde
jam quantum satis visum est, disputavimus. Tu
itaque frustra refugis rursus ad Balbum, atque philosophorum
litteras: quasi Balbus te faciat loquentem,
quando de illa confusione primorum hominum
non potes invenire quid dicas. Si autem in
quibusdam veris sententiis saltem philosophorum
litteris cederes, non surdo corde illud audires, quod
voluptates illecebras atque escas malorum, et vitiosam
partem animi dixerunt esse libidinem. Nam
quod in nostro corpore loca digestionis Balbus remota
dixit a sensibus, ideo verum est, quoniam sensus
nostros ea quae digerimus non alliciunt, sed offendunt:
propterea pars qua egeruntur, naturaliter aliis
partibus altrinsecus prominentibus occultatur, sicut
etiam tunc erant quando nudi non confundebantur,
qui post peccatum continuo non occulta, sed plane
in promptu posita membra texerunt. Quibus quanto
magis non horrore offendebatur, sed delectatione
alliciebatur aspectus, et movebat susceptam tuam;
tanto magis ea tegere ad pudoris officium pertinebat.</p>
          </div3>
<div3>
            <head>34.</head>
            <p>
 Quod autem  « de claudicatione et perventione » 
dixi <note>(De Nuptiis et Concupiscentia, lib. 1, n. 8)</note>, si
fraude non agis, non intellexisti. Non enim  « perventionem
accipi volui hominem qui nascitur de concubitu
conjugali, »  quod me sensisse arbitraris aut
fingis: sed perventionem dixi quod bonum habent in
fine officii sui nuptiae, etiamsi nullus inde nascatur.
Seminare quippe ad virum pertinet, excipere ad feminam.
Huc usque conjuges opere suo possunt. Ad
hoc dixi sane sine claudicatione non posse, hoc est,
sine libidine, perveniri. Ut autem concipiatur fetus
atque nascatur, divini est operis, non humani: qua
tamen intentione ac voluntate, etiam illud bonum
<pb n="0805"/>
quod ad earum opus pertinet, peragunt nuptiae. Sed
quia ipse fetus damnationi nascitur, si non renascatur;
eo usque pertendunt, non operis sui velut ambulationis,
sed voluntatis fine christiana conjugia,
ut regenerandos generent: propter quod in eis vera,
hoc est, Deo placens est pudicitia. Sine fide enim impossibile
est Deo placere <note>(Hebr. XI, 6)</note>.
</p>
          </div3>
        </div2>

<div2>
          <head>CAPUT IX.</head>
<div3>
            <head>35.</head>
            <p>
 Venis deinde ad illud, ubi egimus
ex Apostoli testimonio, <hi>ut sciat unusquisque suum
vas,</hi> id est suam conjugem, <hi>possidere, non in morbo desiderii,
sicut Gentes quae ignorant Deum <note>(I Thess. IV, 4, 5)</note>
            </hi>:
quod exponens dixi,  « Non conjugalem, hoc est licitum
honestumque concubitum, fuisse prohibitum,
sed ut operis hujus causa sit voluntas propaginis,
non carnis voluptas; et quod sine libidine fieri non
potest, sic tamen fiat, ut non propter libidinem fiat » <note>(De Nuptiis et Concupiscentia, lib. 1, nn. 9, 16)</note>.
Ibi
tu exclamas:  « <hi>O altitudo divitiarum sapientiae et scientiae
Dei <note>(Rom. XI, 13)</note>
            </hi>! qui extra futuram operum
retributionem ex multa parte liberum arbitrium
formam voluit implere judicii! Justissime
enim sibi bonus homo, »  inquis,  « malusque committitur,
ut et bonus se fruatur, et malus se ipse patiatur. » 
Quae prorsus exclamatio tua ad rem non pertinet,
qua te sentis urgeri: nec tuo clamore pondus
quo premeris sublevas, impium dogma vestrum mordicus
tenens, quo vobis placet etiam bonum hominem
divino judicio sibi quemque committi, ne scilicet ei
sit necessaria Dei gratia, velut idoneo qui semetipsum
agat. Sed absit ut ita sit. Prorsus qui sibi committuntur,
et a semetipsis aguntur, non sunt boni,
quia non sunt filii Dei. <hi>Quotquot enim spiritu Dei
aguntur, hi filii sunt Dei <note>(Rom. VIII, 14)</note>
            </hi>. Puto quod
agnoscas in hac sententia dogma apostolicum, quo
illud subvertitur vestrum.</p>
          </div3>
<div3>
            <head>36.</head>
            <p>
 Verumtamen dicis aliquid contra te, quod tacitus
praeterire non debeo. Meministine quamdiu disputaveris
contra lucidissimam quae per Apostolum
deprompta est veritatem, affirmans,  « Nullo modo
esse posse aliquid quod et peccatum sit et poena peccati?
 « Quid est ergo nunc, quod oblitus tantae loquacitatis
tuae ideo laudas altitudinem divitiarum sapientiae
et scientiae Dei, quia  « extra futuram operum
retributionem ex multa parte liberum arbitrium formam
voluit implere judicii? Justissime enim sibi, » 
sicut definis,  « bonus homo malusque committitur,
ut et bonus se fruatur, »  utique in opere bono;  « et
malus se ipse patiatur, »  utique in opere malo. Quod
profecto illi et peccatum est, quia malum facit; et
poena peccati, quia malum se patitur: ut ex multa
parte formam judicii, quo bona bonis et mala malis
retribuuntur, jam impleat liberum arbitrium, quo
recte agendo se fruitur bonus, et peccando se patitur
malus. Cernis nempe, cum arma tua vana quidem et
obtusa jactanter ventilas, quomodo qua ferireris, nudaveris;
imo te ipse percusseris. Et insuper jactas
<pb n="0806"/>
mea inter se dicta esse contraria; quia dixi, non
quidem ut tu calumniaris,  « concubitum corporum a
diabolo fuisse repertum; »  cum etiamsi nemo peccasset,
nonnisi concumbente utroque sexu filii nascerentur:
sed dixi,  « inobedientiam carnis quae in
carne concupiscente adversus spiritum apparet, diabolico
vulnere contigisse. »  Et rursus, quia dixi,
 « hanc legem peccati repugnantem legi mentis a Deo
illatam propter ultionem, et ideo poenam esse peccati. » 
Haec inter se asseveras esse contraria: quasi
fieri non possit ut unum atque idem malum et diaboli
iniquitate et Dei aequitate peccantibus ingeratur;
cum etiam ipse diabolus et propria malignitate
sit infestus hominibus, et Dei judicio sinatur nocere
peccantibus. Neque hinc sibi ipsa divina adversantur
eloquia, quia scriptum est, <hi>Deus mortem non fecit <note>(Sap. I, 13)</note>
            </hi>;
itemque scriptum est, <hi>Vita et mors a
Domino Deo <note>(Eccli. XI, 14)</note>
            </hi>. Quia deceptor hominis
causa mortis est diabolus, quam non ut primus auctor
ejus, sed ut peccati ultor intulit Deus. Verum
istam quaestionem satis dilucide ipse solvisti, qui
hominem malum dixisti sibi esse commissum, ut quod
sibi est ipse supplicium, et divinum sit judicium,
et ipsum liberum arbitrium; nec sint inter se duo
ista contraria, quod in poena sua et ipse auctor est,
et ultor Deus.</p>
          </div3>
<div3>
            <head>37.</head>
            <p>
 Abuteris autem ingeniis tardioribus. Nolo enim
dicere quia et tu non intelligis, ut non discernas haec
duo, et maligna calliditate aut tenebrosa caecitate
confundas voluntatem et voluptatem: et sicut ipsa
nomina surdastris auribus unum atque idem sonant,
ita res ipsas surdastris cordibus unum idemque esse
persuadere te posse confidas. Hinc est quod sententias
meas inter se contrarias putas vel putari cupis,
tanquam improbem quod ante approbaverim, aut
amplectar quod ante respuerim. Audi ergo apertam
sententiam meam, et intellige vel sine intelligere
alios, non offundendo caligines nebulosae disputationis
serenitati sincerissimae veritatis. Sicut bonum
est bene uti malis, ita honestum est bene uti inhonestis.
Unde et ipsa membra non propter divini operis
pulchritudinem, sed propter libidinis foeditatem <hi>inhonesta</hi> 
 dixit Apostolus <note>(I Cor. XII, 23)</note>. Nec ad
stupra coguntur necessitate qui casti sunt: quia resistunt
inhonestae libidini, ne compellat eos inhonesta
committere, sine qua tamen non possunt honeste
filios procreare. Ita fit ut conjugibus castis et
voluntas sit in sobolis procreatione, et necessitas in
libidine. De inhonesto quippe honestas agitur procreandi,
quando libidinem non amat, sed tolerat castitas
concumbendi.</p>
          </div3>
<div3>
            <head>38.</head>
            <p>
 Soles libenter commemorare, quibus te adjuvari
putas, auctorum sententias saecularium. Intuere
honesto corde, si potes, quid de Catone poeta cecinerit:
</p>
            <l>Urbi (inquit) pater est, urbique maritus;</l>
<l>Justitiae cultor, rigidi servator honesti,</l>
<l>
<pb n="0807"/>In commune bonus; nullosque Catonis in actus</l>
<l>Subrepsit partemque tulit sibi nata voluptas.</l>
            <p>  <hi>
              <note>(Lucan. Pharsal. lib. 2, vers. 388-391)</note>.</hi> 
Qualis enim vir Cato fuerit, et utrum in eo vera virtus
honestasque laudata sit, alia quaestio est: ad
quemlibet tamen finem sua referret officia, non utique
sine voluptate filios procreavit; et tamen nullos
Catonis in actus subrepsit partemque tulit sibi nata
voluptas: quoniam et quod non faciebat sine voluptate,
non faciebat propter voluptatem; nec in morbo
hujus desiderii suum vas possidebat, quamvis ignoraret
Deum; si talis fuit qualis praedicatur. Et non
vis intelligere quod ait Apostolus, <hi>Ut sciat unusquisque
vestrum suum vas possidere, non in morbo desiderii,
sicut Gentes, quae ignorant Deum.</hi> </p>
          </div3>
<div3>
            <head>39.</head>
            <p>
 Bene discernis inter bonum minus conjugale,
et bonum amplius continentiae: sed tuum dogma non
deseris inimicissimum gratiae. Dicis enim,  « quod Dominus
continentiae gloriam libertate electionis honoraverit,
dicens, <hi>Qui potest capere, capiat;</hi> »  tanquam
hoc capiatur non Dei munere, sed arbitrii libertate:
et taces quod supra dixerat, <hi>Non omnes capiunt verbum
hoc, sed quibus datum est <note>(Matth. XIX, 12, 11)</note>
            </hi>. Vide quae
taceas, quae dicas. Puto quod te pungat conscientia:
sed vincit rectum timorem, cum ingerit perversum
pudorem, quoquo modo jam defendenda praecipitata
sententia. Tantummodo excessum libidinis identidem
culpas, ipsam laudare non cessas. Nec attendis, sentis,
intelligis malum esse, cui ne limitem necessitatis
excedat, cogitur temperantia repugnare.</p>
          </div3>
<div3>
            <head>40.</head>
            <p>
 Quamvis tu, quod monuit Apostolus, ne in
morbo desiderii suum vas quisque possideat, non de
conjugio, sed de fornicatione accipiendum putaveris;
atque ita temperantiae totam honestatem de concubitu
conjugum abstuleris, ut nemo sibi videatur in morbo
desiderii suum vas possidere, quantacumque libidine
in uxoris genitalibus potuerit insanire. Si enim ullum
ibi tenendum existimares modum, potuisti et illic
concupiscentiae reprehendere excessum, eumque dicere
ab Apostolo significatum morbum desiderii, et
non improbe negare, suum vas dictum fuisse cuique
conjugem suam. Quo verbo in eadem re etiam Petrus
apostolus utitur, ubi monet ut viri uxoribus suis tanquam
infirmiori vasi tribuant honorem, velut cohaeredibus
gratiae; adjungens et dicens, <hi>Et videte ne impediantur
orationes vestrae <note>(I Petr. III, 7)</note>
            </hi>. Sicut et coapostolus
ejus tempora praescribit orandi temperantiae
conjugali: et secundum veniam concedit, quamvis
cum conjuge, non utique illum prolis, sed qui fit
voluptatis intentione concubitum <note>(I Cor. VII, 5, 6)</note>.
Hunc audiant christiana conjugia, non te, qui vis in
eis quam defendis nunquam frenari concupiscentiam,
sed quotiescumque se commoverit, satiari avidam,
regnare securam. Hunc audiant, inquam, fideles Christi
qui sunt connubio colligati, ut ex consensu temperent,
<pb n="0808"/>
quo vacent orationi: et cum ad idipsum redeunt
propter intemperantiam suam, noverint etiam inde
dicere Deo, <hi>Dimitte nobis debita nostra <note>(Matth. VI, 12)</note>
            </hi>.
Quod enim secundum veniam, non secundum imperium
a tanto doctore dicitur, utique ignoscitur, non
jubetur.
</p>
          </div3>
        </div2>

<div2>
          <head>CAPUT X.</head>
<div3>
            <head>41.</head>
            <p>
 Sed insertis aliis verbis meis,
ubi voluntatem vere piorum, quia Christianorum, conjugum
commendavi, qui filios ad hoc generant in hoc
saeculo, ut propter alterum saeculum regenerentur in
Christo <note>(De Nuptiis et Concupiscentia, lib. 1, n. 9)</note>;
commemoras te jam in secundo libro istam meam
destruxisse sententiam: ubi quid tibi responderim,
ibi potius legant qui volunt. Sic enim non sunt facienda
adulteria, etiam voluntate generandi regenerandos,
quemadmodum nec furta facienda sunt, etiam voluntate
pascendi pauperes sanctos: quod tamen faciendum
est, non furta perpetrando, sed bene utendo
mammona iniquitatis, ut et ipsi recipiant in tabernacula
aeterna <note>(Luc. XVI, 9)</note>; sicut non adulteria committendo,
sed conjugaliter bene utendo malo libidinis,
ea voluntate generandi sunt filii, ut cum eis regnetur
in aeternum.</p>
          </div3>
<div3>
            <head>42.</head>
            <p>
 Verum eleganter laudas susceptam tuam, dicens,
et verum dicens  « quod nihil tali possit dum
concumbitur cogitari. »  Prorsus ita est. Quid enim cogitari
potest tunc, quando mens ipsa qua cogitatur,
illa carnali delectatione submergitur? Unde optime
ille de voluptate disputans, cujus verba in libro superiore
jam posui:  « Cujus motus, »  inquit,  « ut quisque
est maximus, ita est inimicissimus philosophiae.
Congruere enim cum cogitatione magna voluptas corporis
non potest. Quis enim cum utatur voluptate, » 
inquit,  « ea qua nulla possit major esse, attendere
animo, inire rationem, cogitare omnino quidquam
potest <note>(Supra, n. 72, ex Ciceronis Hortensio)</note>? Non igitur
etiam tu potuisti gravius accusare quam laudas,
nisi fatendo in ejus impetu neminem posse sancta cogitare.
Sed utique religiosus animus isto malo bene
utens hoc cogitat, ut libidinem concumbendo patiatur,
quod non potest cogitare cum patitur. Sicut salutem
homo cogitat, ut somno se impertiat, quod utique
non potest cogitare cum dormit: sed somnus cum
occupat membra, non ea facit inobedientia voluntati;
quia et ipsam voluntatem ab hujuscemodi alienat imperio,
avertendo animam ad visa somniorum, in quibus
saepe etiam futura monstrata sunt. Unde si erat
in paradiso vicissitudo vigilandi atque dormiendi, ubi
non erat malum concupiscendi; tam felicia erant somnia
dormientium, quam vita vigilantium.</p>
          </div3>
<div3>
            <head>43.</head>
            <p>
 Quod autem te jactas, et inaniter spumeum
diffundis eloquium,  « parentes comparans parricidis,
in eis asserens esse causam ut filii cum damnatione
nascantur: »  fereris omnino linguae tuae velut exsultantibus
et plaudentibus pennis, nec in isto strepitu
quem tibi ipse facis, respicis Deum. Cur enim non ista
<pb n="0809"/>
vel tale aliquid, ipsi potius hominum Creatori quam
genitoribus dicitur, qui certe omnium bonorum est
auctor et conditor? Et tamen quos ignibus aeternis
praescivit arsuros, creare non desinit: nec ei, quia
eos creat, nisi bonitas imputatur. Et quosdam infantes
etiam baptizatos quos futuros praescivit apostatas,
non aufert ex hac vita in aeternum regnum adoptatos,
nec eis confert magnum beneficium, quod ei de quo
legitur, <hi>Raptus est, ne malitia mutaret intellectum ejus <note>(Sap. IV, 11)</note>
            </hi>.
Nec tamen Deo tribuitur, nisi bonitas
atque justitia, qua de bonis et malis omnia bene ac
recte facit. Quanto facilius intelligitur, parentibus non
esse tribuendum, nisi quod filios volunt, qui procul
dubio quae illis futura sunt nesciunt?
</p>
          </div3>
        </div2>

<div2>
          <head>CAPUT XI.</head>
<div3>
            <head>44.</head>
            <p>
 Quod autem commemorasti ex
Evangelio, <hi>Melius erat homini illi non nasci <note>(Matth.
XXVI, 24)</note>
            </hi>; nonne ut nasceretur plus opere Dei actum
est, quam parentum? Cur non ipse imagini suae praestitit
quod melius erat, qui malum quod ei futurum
fuerat praesciebat, quod parentes nosse non possunt?
Et tamen ab eis qui recte intelligunt, non tribuitur
Deo, nisi quod benignitati tribuendum est Creatoris.
Sic et parentibus sine nodo difficilis quaestionis hoc
tribuitur, quod filios voluerunt, quorum futura nesciverunt.
Ego autem non dico parvulos sine Christi
Baptismate morientes tanta poena esse plectendos, ut
eis non nasci potius expediret; cum hoc Dominus non
de quibuslibet peccatoribus, sed de scelestissimis et
impiissimis dixerit. Si enim quod de Sodomis ait, et
utique non de solis intelligi voluit, alius alio tolerabilius
in die judicii punietur <note>(Id. X, 15, et XI, 24)</note>; quis
dubitaverit parvulos non baptizatos, qui solum habent
originale peccatum, nec ullis propriis aggravantur, in
damnatione omnium levissima futuros? Quae qualis et
quanta erit, quamvis definire non possim, non tamen
audeo dicere quod eis ut nulli essent quam ut ibi essent,
potius expediret. Verum vos quoque, qui eos
velut liberos ab omni damnatione esse contenditis,
cogitare non vultis qua illos damnatione puniatis, alienando
a vita Dei et a regno Dei tot imagines Dei,
postremo separando a parentibus piis, quos ad eos
procreandos tam disertus hortaris. Haec autem injuste
patiuntur, si nullum habent omnino peccatum: aut si
juste, ergo habent originale peccatum.</p>
          </div3>
<div3>
            <head>45.</head>
            <p>
 Aliis deinde propositis meis verbis, quibus
commemoravi quam honeste sancti antiqui patres
conjugibus usi fuerint; dicis  « eos non hoc intuitu operam
dedisse propagini, ut tanquam reos gignerent
filios Baptismate diluendos, eo quod Baptisma quo
nunc adoptamur nondum fuerat institutum »  <note>(De Nuptiis
et Concupiscentia, lib. 1, n. 9)</note>. Hoc de Baptismate
verum dicis: nec ideo tamen credendum est, et ante
datam circumcisionem famulos Dei, quandoquidem eis
inerat Mediatoris fides in carne venturi, nullo sacramento
ejus opitulatos fuisse parvulis suis; quamvis
<pb n="0810"/>
quid illud esset, aliqua necessaria causa Scriptura latere
voluerit. Nam et sacrificia eorum legimus <note>(Levit.
XII)</note>, quibus utique sanguis ille figurabatur, qui solus
tollit peccatum mundi <note>(Joan. I, 29)</note>. Apertius etiam
legis jam tempore nascentibus parvulis, offerebantur
sacrificia pro peccatis. Responde, pro quibus peccatis.
Respice etiam illis generantibus patribus perituram
fuisse animam parvuli de populo suo, si die non circumcideretur
octavo <note>(Gen. XVII, 14)</note>: et responde quo
merito periret, quem negas originali obnoxium fuisse
peccato.
</p>
          </div3>
        </div2>

<div2>
          <head>CAPUT XII.</head>
<div3>
            <head>46.</head>
            <p>
 Jam vero  « de Joseph, cujus
Mariam »  teste Evangelio  « conjugem »  dixi <note>(De Nuptiis
et Concupiscentia, lib. 1, n. 12)</note>, multa diu disputas
contra sententiam meam, et conaris ostendere,
 « quia concubitus defuit, nullo modo fuisse conjugium: » 
ac per hoc, secundum te, cum destiterint
concumbere conjuges, jam non erunt conjuges, et divortium
erit illa cessatio. Quod ne contingat, agant
sicut possunt decrepiti quod juvenes agebant, et ab
hoc opere quo etiam continens nimium delectaris, nec
effoetis aetate corporibus parcant. Non se cogitent
quantum ad libidinis attinet incentiva, senuisse, ut
possint conjuges permanere. Si hoc tibi placet, tu videris.
Ego autem (quia liberorum procreandorum
causa uxores esse ducendas, honestas consentit humana,
quolibet modo libidini cedat infirmitas), praeter
fidem quam sibi debent conjuges, ne fiant adulteria,
et prolem cujus generandae causa sexus uterque
miscendus est, adverti etiam tertium bonum quod
esse in conjugibus debet, maxime pertinentibus ad
populum Dei, quod mihi visum est esse aliquod sacramentum,
ne divortium fiat vel ab ea conjuge quae
non potest parere, vel sicut fecisse Cato prehibetur <note>(Plutarch. in ejus Vita, et Lucan. lib. 2)</note>,
ne ab eo viro
qui plures non vult suscipere filios, alteri fetanda tradatur <note>(De Nuptiis et Concupiscentia, lib. 1, n. 11)</note>.
Propter hoc in illo quod secundum Evangelium conjugium
nuncupavi, omnia tria bona nuptiarum dixi
esse completa;  « fidem, quia nullum adulterium; prolem,
ipsum Dominum Christum; sacramentum, quia
nullum divortium. »  Non ergo quia dixi omne nuptiarum,
id est, hoc tripartitum bonum, in illis Christi
parentibus fuisse completum; propterea hoc dixisse
putari debeo, sicut insimulas,  « ut quidquid aliter
fuerit, malum esse videatur. »  Dico enim et aliter bonum
esse conjugium, ubi proles nisi per concubitum
non potest procreari. Si enim aliter posset, et tamen
concumberent conjuges, apertissime libidini cederent,
atque illo malo uterentur male: cum vero propter
quod sexus ambo sunt instituti, nisi eorum commixtione
non nascitur homo; propter hoc mixti conjuges
illo malo utuntur bene: si autem de libidine quaerunt
etiam voluptatem, venialiter male.</p>
          </div3>
<div3>
            <head>47.</head>
            <p>
 « Quasi maritus, »  inquis,  « Joseph in opinione
omnium erat. »  Secundum hanc opinionem,
non secundum veritatem locutam fuisse Scripturam
<pb n="0811"/>
vis intelligi, ut virginem Mariam ejus conjugem diceret.
Hoc putemus evangelistam facere potuisse, cum
vel sua, vel cujuslibet alterius hominis verba narraret,
ut secundum opinionem hominum loqueretur: numquid
et angelus loquens unus ad unum, contra conscientiam
et suam et ipsius cui loquebatur, secundum
opinionem potius quam secundum veritatem
fuerat locuturus, qui ei dixit, <hi>Noli timere accipere
Mariam conjugem tuam?</hi> Deinde, quid opus erat ut
usque ad Joseph generationes perducerentur <note>(Matth.
I, 20, 16)</note>, si non ea veritate factum est, qua in conjugio
sexus virilis excellit? Quod ego in libro cui respondes,
cum posuissem <note>(De Nuptiis et Concupiscentia,
lib. 1, n. 12)</note>, tu prorsus attingere timuisti. Dicit autem
Lucas evangelista de Domino, quod <hi>putabatur filius
Joseph <note>(Luc. III, 23)</note>
            </hi>; quia ita putabatur, ut per
ejus concubitum genitus crederetur. Hanc falsam voluit
removere opinionem, non Mariam illius viri negare
conjugem, contra angelum testem.</p>
          </div3>
<div3>
            <head>48.</head>
            <p>
 Quanquam et tu ipse etiam  « ex desponsionis
fide eam nomen conjugis accepisse »  fatearis. Quae
fides utique inviolata permansit. Neque enim cum
eam vidisset jam virginem sacram divina fecunditate
donatam, ipse aliam quaesivit uxorem: cum utique
nec istam quaesisset, si necessariam conjugem non
haberet: sed vinculum fidei conjugalis non ideo judicavit
esse solvendum, quia spes commiscendae
carnis ablata est. Verum de isto conjugio quod vis
existima; nos tamen non ut calumniaris dicimus,
 « sic fuisse primos conjuges institutos, ut sine commixtione
utriusque sexus conjuges essent: »  sed
utrum in paradiso ante peccatum caro concupiverit
adversus spiritum; vel utrum nunc in conjugibus hoc
non fiat, quando ejusdem concupiscentiae etiam per
pudicitiam conjugalem cohibetur excessus; et utrum
malum non sit, cui repugnanti consentiendum non
est, ne in suum pergat excessum; et utrum non ex
ipsa et cum ipsa concupiscentia nascatur, cui malum
inesse ullum negas; et utrum ab ingenerato
malo possit hominum quisquam nisi regeneratione
liberari; hoc inter nos disseritur. In his quaestionibus
catholica veritate antiquitus tradita vestra impia
novitas suffocatur.
</p>
          </div3>
        </div2>

<div2>
          <head>CAPUT XIII.</head>
<div3>
            <head>49.</head>
            <p>
 Quod autem putasti congerenda
esse sacrarum testimonia Litterarum, quibus
probares unde inter nos nulla quaestio est,  « a Deo
creari hominem, »  quod de quolibet vermiculo negare
fas non est; quo pertinuit, nisi ut te appareret
campos quaesisse verborum, ubi ventose atque inaniter
curreres? Sed cum etiam sancti Job testimonium
tam loquaciter adhiberes, quare non tibi venit in
mentem quod ait idem ipse homo Dei, cum de peccatis
sermo ei esset humanis, neminem mundum a
sorde, nec infantem cujus est unius diei vita super
terram <note>(Job XIV, 5, sec. LXX)</note>? Nam misericordiam
et magnis et pusillis omnibus praestari ab illo a quo
<pb n="0812"/>
salus est et hominum et pecorum, et qui facit solem
suum oriri super bonos et malos <note>(Matth. V, 45)</note>,
quis abnuat, nisi qui Deum esse, aut terrena curare
non credit? Quod tu quasi inde contenderemus, per
testimonium sancti Job docere voluisti, quia dixit, <hi>Ossibus et nervis compegisti me, vitam et misericordiam
tribuisti mihi 
 <note>(Job X, 11, 12)</note>
            </hi>. Ubi quidem ille potuit
non omnem significare hominem, sed de se ipso
gratias agere, quod eum carnaliter natum non deseruerit,
sed ei misericordiam ut vere viveret, id est
juste viveret, qui eum condidit, ipse praestiterit. Aut
certe quia parum erat vita, quam nascendo sortitus
est, ideo addidit, <hi>et misericordiam;</hi> ne remaneret
naturaliter filius irae sicut et caeteri, atque
inter vasa irae, non inter vasa misericordiae
fieret.</p>
          </div3>
<div3>
            <head>50.</head>
            <p>
 Cur autem de malo quod ei adjacet atque
inest membris ejus reus non sit fidelis, et ex eo malo
tamen qui nascitur reatum trahat, jam nescio
quoties diximus. Fideli enim hoc beneficium regeneratio
contulit, non generatio. Inde ergo ab isto
reatu solvenda est proles, unde solutus est parens.
</p>
          </div3>
        </div2>

<div2>
          <head>CAPUT XIV.</head>
<div3>
            <head>51.</head>
            <p>
 Sed magnum aliquid te dialectica
docuit,  « Rem quae in subjecto est, sine illa
re esse non posse, in qua subjecta est. Et ideo » 
putas  « malum quod est in parente, utique in subjecto,
alii rei, id est proli, ad quam non pervenit,
reatum non posse transmittere. »  Recte hoc diceres,
si malum concupiscentiae de parente non perveniret
ad prolem: cum vero sicut sine illo nemo seminatur,
ita sine illo nemo nascatur; quomodo dicis eo
non pervenire, quo transit? Non enim Aristoteles,
cujus categorias insipienter sapis, sed Apostolus dicit: <hi>Per unum hominem peccatum intravit in mundum;
et per omnes homines pertransiit 
 <note>(Rom. V, 12)</note>
            </hi>. Nec sane
tibi dialectica illa mentitur, sed tu non intelligis. Verum
enim est quod ibi accepisti, ea quae in subjecto sunt,
sicut sunt qualitates, sine subjecto in quo sunt, esse
non posse, sicut est in subjecto corpore color aut forma;
sed afficiendo transeunt, non emigrando: quemadmodum
Aethiopes, quia nigri sunt, nigros gignunt,
non tamen in filios parentes colorem suum velut tunicam
transferunt; sed sui corporis qualitate corpus quod
de illis propagatur afficiunt. Mirabilius est autem
quando rerum corporalium qualitates in res incorporales
transeunt, et tamen fit, quando formas corporum
quas videmus, haurimus quodam modo, et in
memoria recondimus, et quocumque pergimus, nobiscum
ferimus: nec illae recesserunt a corporibus
suis, et tamen ad nos mirabili modo affectis nostris
sensibus transierunt. Quomodo autem de corpore ad
spiritum, eo modo transeunt de spiritu ad corpus.
Nam colores virgarum quas variavit Jacob, afficiendo
transierunt in animas pecorum matrum, atque
<pb n="0813"/>
inde rursus eadem affectione transeundo apparuerunt
in corporibus filiorum <note>(Gen. XXX, 37-42)</note>. Tale vero
aliquid etiam in fetibus humanis posse contingere,
Soranus medicinae auctor nobilissimus scribit, et
exemplo confirmat historiae. Nam Dionysium tyrannum
narrat, eo quod ipse deformis esset, nec tales
habere filios vellet, uxori suae in concubitu formosam
proponere solere picturam, cujus pulchritudinem
concupiscendo quodam modo raperet, et in
prolem quam concipiebat afficiendo transmitteret.
Neque enim Deus ita naturas creat, ut leges auferat,
quas dedit motibus uniuscujusque naturae. Sic et vitia
cum sint in subjecto, ex parentibus tamen in filios,
non quasi transmigratione de suo subjecto in
subjectum alterum, quod fieri non posse categoriae
illae quas legisti verissime ostendunt; sed, quod
non intelligis, affectione et contagione pertranseunt.
</p>
          </div3>
        </div2>

<div2>
          <head>CAPUT XV.</head>
<div3>
            <head>52.</head>
            <p>
 Quid est quod laboras magnis
argumentationibus pervenire ad impietatis abruptum,
ut  « Christi caro, quia de Maria natus est, cujus virginis
caro sicut caeterorum omnium ex Adam fuerat
propagata, nihil distet a carne peccati, et sine ulla
distinctione Apostolus dixisse credatur, eum fuisse
missum in similitudine carnis peccati »  <note>(Rom. VIII,
3)</note>; imo potius instas,  « ut nulla sit caro peccati,
ne hoc sit et Christi? »  Quid est ergo, similitudo
carnis peccati, si nulla est caro peccati? Sed  « hanc
apostolicam sententiam me non intellexisse »  dixisti:
nec eam tamen exposuisti, ut te doctore nossemus
quod aliqua res possit esse similis ei rei quae
non est. Quod si dementis est dicere, et sine dubio
caro Christi non est caro peccati, sed similis carni
peccati; quid restat ut intelligamus, nisi ea excepta
omnem reliquam humanam carnem esse peccati? Et
hinc apparet illam concupiscentiam, per quam Christus
concipi noluit, fecisse in genere humano propaginem
mali: quia Mariae corpus quamvis inde venerit,
tamen eam non trajecit in corpus quod non inde
concepit. Caeterum, corpus Christi inde dictum esse
in similitudine carnis peccati, quia omnis alia hominum
caro peccati est, quisquis negat, et carnem
Christi ita carni comparat nascentium hominum caeterorum,
ut asserat utramque esse puritatis aequalis,
detestandus haereticus invenitur.</p>
          </div3>
<div3>
            <head>53.</head>
            <p>
 Magnum porro aliquid invenisse tibi videris,
et copiosissime disputas,  « etiam si nascentes mali
aliquid ex parentibus trahere possent, quod expiaretur
 manibus Dei, quia eos ipse format in uteris matrum. » 
Ab ipso autem formari homines (quasi hoc
negemus) instantissime probas, multa de Scripturis
adhibens testimonia: in quibus cum ea verba ex libro
Ecclesiastico posuisses, quibus Dei opera dicuntur
occulta <note>(Eccli. III, 22, 23)</note>; continuo tua subjecisti
atque dixisti,  « Quae sententia eorum arguit vanitatem,
qui putant naturalem profunditatem posse investigatione
<pb n="0814"/>
aliqua comprehendi. »  Hoc tibi dic, et noli de
animae origine temere aliquid definire, quod vel ratione
certissima, vel divino eloquio minime ambiguo
non potest comprehendi; sed potius quod sapientissima
mulier mater Machabaeorum sape. Nam et ejus
verba posuisti, quae filiis suis ait: <hi>Nescio qualiter in
utero meo apparuistis <note>(II Machab. VII, 22)</note>
            </hi>. Quod utique
non putanda est dixisse de corporibus eorum,
quae corpora se non dubitabat ex virili semine concepisse:
sed utrum animae filiorum de paterna anima
tractae fuerint, an aliunde in utero ejus esse ceperint,
hoc nimirum illa nesciebat; nec eam pudebat, ut temeritatem
caveret, ignorantiam confiteri. Quid est
ergo quod causaris,  « Cur non ipso filii mundentur
effectu, ut a pollutionibus, »  inquis,  « quae dicuntur
parentum, majestate opificis expientur? »  Nec attendis
hoc dici etiam de manifestis vitiis corporum posse,
cum quibus non pauci nascuntur infantes; quamvis
absit ut dubitetur, Deum verum et bonum esse
omnium corporum formatorem: et tamen ex opificis
tanti manibus tam multa, non solum vitiosa, verum
etiam monstrosa procedunt, ut naturae a nonnullis
appellentur errores; qui cum operantem vim divinam,
et quid cur faciat, indagare non possint, fateri eos
pudet nescire quod nesciunt.</p>
          </div3>
<div3>
            <head>54.</head>
            <p>
 Quod autem attinet ad peccati originalis in
omnes homines transitum, quoniam per concupiscentiam
carnis transit, transire in eam carnem non potuit,
quam non per illam virgo concepit. Quod enim
et de alio libro meo, quem scripsi ad sanctae memoriae
Marcellinum, velut mihi praescribens ponere voluisti,
de Adam dictum,  « quod tabificavit in se
omnes de sua stirpe venturos: »  unde utique ille tabificavit,
non inde Christus in matris uterum venit.
Sed verba quae ad rem maxime pertinent in eadem
sententia mea, ego dicam, quia tu dicere noluisti; et
statim cor nolueris apparebit. « Occulta, »  inquam,
 « tabe carnalis concupiscentiae suae tabificavit in se
omnes de sua stirpe venturos »  <note>(De Peccatorum Meritis,
lib. 1, n. 10)</note>. Non itaque carnem tabificavit, in
cujus conceptu tabes ista non fuit. Caro itaque Christi
mortalitatem de mortalitate materni corporis traxit,
quia mortale corpus ejus invenit: contagium vero
peccati originalis non traxit, quia concumbentis
concupiscentiam non invenit. Si autem nec mortalitatem,
sed solam substantiam carnis de matre sumpsisset;
non solum caro ejus caro peccati, sed nec
similitudo carnis peccati esse potuisset.</p>
          </div3>
<div3>
            <head>55.</head>
            <p>
 Sed comparas me et coaequas  « Apollinaris errori,
qui carnis sensum fuisse negavit in Christo: » 
ut imperitis nebulas undecumque commoveas, ne lucem
veritatis attendant. Aliud est sensus carnis, sine
quo nullus fuit, aut est, aut erit in corpore vivens
homo: et aliud est concupiscentia qua caro concupiscit
adversus spiritum, sine qua fuit ante peccatum
<pb n="0815"/>
primus homo, qualem nobis exhibuit humanam naturam
Christus homo; quia sicut ille ex terra, sic iste
sine tali concupiscentia est creatus ex femina. Assumens
tamen ex illa etiam mortalitatis infirmitatem,
qualis non erat ante peccatum in carne hominis primi,
ut esset ista, quod tunc illa non fuit, similitudo
carnis peccati. Ut ergo nobis patiendi praeberet exemplum,
non habuit ille mala sua, sed pertulit aliena;
in doloribus pro nobis, non in cupiditatibus fuit.</p>
          </div3>
<div3>
            <head>56.</head>
            <p>
 Quapropter, natos ex Adam, transferri renatos
oportet ad Christum; ne a regno Dei pereant imagines
Dei, quod sine malo fieri qui dicit, nec amorem habet,
nec timorem Dei. Cum hoc autem malo necesse est hominem
de damnata origine generari. « Regeneratos » 
autem absit  « ut redigamus »  sicut calumniaris,  « sub necessitate
criminum, Deo largiente dona virtutum. » 
Quamvis ergo aliam legem videamus in membris nostris,
repugnantem legi mentis nostrae: non solum tamen
necessitatem criminis non habet; sed habet potius
honorem laudis, cujus spiritus spirituali munere adjutus
adversus carnis concupiscentiam concupiscit. Sed
quacumque te verses, quacumque te jactes, quaecumque
undecumque colligas, infles, ventiles, spargas,
contra quod concupiscit spiritus bonus, non est bonum.</p>
          </div3>
<div3>
            <head>57.</head>
            <p>
 « Non potuit, »  inquis,  « exemplum dare natura
dissimilis. »  Potuit quidem: nam quid est quod
nos ad imitationem Patris hortatur, qui facit solem
suum oriri super bonos et malos, ut ejus exemplo
nostros diligamus inimicos <note>(Matth. V, 44, 45)</note>?
Verumtamen natura hominis Christi nostrae naturae
dissimilis non fuit, sed vitio nostro dissimilis fuit.
Ille quippe sine vitio natus est homo, quod hominum
nemo. Quantum autem ad vitam pertinet, qua Christum
debemus imitari, hoc quoque ad distantiam plurimum
valet, quod unusquisque nostrum homo est,
ille autem etiam Deus. Neque enim tantum potest
justus homo esse qui homo est, quantum homo
qui et Deus est. Illud sane magnum verumque dixisti,
cum posuisses testimonium apostoli Petri,
dicentis, <hi>Qui peccatum non fecit <note>(I Petr. II, 22)</note>
            </hi>;
notandum esse quod judicaverit apostolus sufficere
ad ostendendum in Christo nullum fuisse peccatum,
quia dixit nullum eum fecisse peccatum: Ut
 « doceret, »  inquis,  « quia qui non fecit, habere non potuit. » 
Omnino verissimum est. Profecto enim peccatum
etiam major fecisset, si parvus habuisset. Nam
propterea nullus est hominum praeter ipsum qui peccatum
non fecerit grandioris aetatis accessu, quia nullus
est hominum praeter ipsum qui peccatum non
habuerit infantilis aetatis exortu.</p>
          </div3>
<div3>
            <head>58.</head>
            <p>
 « Tolle, »  inquis,  « exempli causam, tolletur et
pretii, quod pro nobis factus est. »  Non est mirum
<pb n="0816"/>
quod solum exemplum ponis in Christo, qui praesidium
gratiae, quo erat plenus, oppugnas. « Spe, »  inquis,
 « malo carendi ad fidei praesidia convolamus, non
autem caremus innatis: siquidem post Baptisma
virilitas ipsa perdurat. »  Qui virilitatis nomine concupiscentiam
carnis appellas; perdurat utique, quod
negare non potes, contra quod debet concupiscere
spiritus, ne homo jam renatus concupiscentia sua
trahatur illectus. Et utique concupiscentia quae repugnat
ut trahat, etiam si spiritu contra eam concupiscente
et resistente non trahat, ac propterea nec concipiat
pariatque peccatum <note>(Jacobi I, 14, 15)</note>, non est
bonum. Et ipsa est, de qua dicit Apostolus, <hi>Scio quia
non habitat in me, hoc est in carne mea, bonum <note>(Rom.
VII, 18)</note>
            </hi>. Hoc autem quod non est bonum Christus in
natura si haberet sua, non sanaret in nostra.
</p>
          </div3>
        </div2>

<div2>
          <head>CAPUT XVI.</head>
<div3>
            <head>59.</head>
            <p>
 Interponis aliud de libro meo,
et quoniam dixi,  « conjugalem concubitum, qui fit
intentione generandi, non ipsum esse peccatum, eo
quod bona voluntas animi sequentem ducat, non ducentem
sequatur corporis voluptatem »  <note>(De Nuptiis et
Concupiscentia, lib. 1, n. 13)</note>: tu contra refers,
 « De ea re quae a peccato libera est, peccata non nasci; » 
isto modo existimans te posse destruere originale
peccatum, quod non destruit nisi Salvator, quem
parvulis invidetis. Destruit autem solvendo quod rei
sunt, non negando. Ideo quippe concubitus conjugalis,
qui fit intentione generandi, non est peccatum, quia
bene utitur lege peccati, id est concupiscentia, quae
inest in membris repugnans legi mentis. Quae si propterea
reum parentem non tenet, quia regeneratus
est; quid mirum si propterea reum tenet nascentem,
quia inde generatus est? Et ideo ne reus remaneat,
etiam ipse regenerandus est. Haec vero sententia tua
qua dixisti,  « De ea re quae a peccato libera est, peccata
non nasci, »  quantum adjuvet Manichaeos, si cogites,
voles eam delere de libro tuo, et de cordibus
omnium qui legerunt librum tuum. Si enim non de
ea re quae a peccato libera est, peccata nascuntur;
habent aliam naturam suam, secundum Manichaeos,
unde nascuntur. Quos et aliis similibus sententiis tuis
quantum adjuvares, jam in primo hujus nostri operis
volumine demonstravi <note>(Supra, lib. I, n. 36-44)</note>.
Ecce hic et quod dixisti tantumdem valet. Videsne
nobis operam dandam, praeter errorem proprium quo
Pelagiani estis, ut quasdam tuas sententias, qualis et
ista est, evertamus, si Manichaeos vincere volumus?
 « De ea re quae a peccato libera est »  dicis  « peccata
non nasci. »  Sed veritas contradicit, quae te et Manichaeos
evertit, cum quibus tibi vox ista communis est.
Angelus quem creavit Deus, res a peccato libera fuit;
homo quem primum creavit Deus, res a peccato libera
fuit. De rebus igitur a peccato liberis nata esse peccata
qui negat, aut Manichaeus est manifestus, aut
Manichaeis suffragatur incautus.
<pb n="0817"/>
</p>
          </div3>
<div3>
            <head>60. </head>
            <p>
Deinde ponens alia verba mea, sic argumentaris
quasi ego dixerim, <hi>Cum servit conjugatis ad propagandam
prolem, tunc honorari libidinem.</hi> Dicis tibi
ipse quod vis: nam ego hoc nec dixi omnino, nec
sensi. Quomodo enim libido cum servit honoratur,
quando ne pergat in liberos excessus, dominatione
mentis opprimitur? Nos itaque non diximus <hi>semper
ad reatum pertinere uti libidine.</hi> Quod velut dixerimus,
ita colligis, <hi>minus peccare adulteros quam maritos;
quia maritis,</hi> inquis, <hi>libido servit ut peccent,
adulteris imperat.</hi> Sed cum ego illud non dixerim,
qualecumque hoc sit tuum quod tanquam consequens
esse voluisti, nihil ad me attinet. Ego enim dico, uti
libidine non semper esse peccatum; quia malo bene
uti non est peccatum. Nec quaecumque res ideo bona
est, quia ea bene utitur bonus. Nam et de duobus
hominibus scriptum est: <hi>Filius eruditus sapiens erit,
imprudente autem ministro utetur <note>(Prov. X, sec. LXX)</note>
            </hi>.
Numquid ideo bonum est esse imprudentem, quia
bene illo utitur sapiens? Inde et apostolus Joannes
non ait, Nolite uti mundo; sed, <hi>Nolite diligere mundum:</hi> 
ubi posuit et concupiscentiam carnis <note>(I Joan.
II, 15, 16)</note>. Qui enim non diligens utitur, quasi non
utens utitur; quia non ejus rei causa utitur, sed alterius
quam diligens intuetur, ut etiam non diligens
hac utatur. Propter quod Paulus coapostolus ejus: <hi>Et
qui utuntur,</hi> inquit, <hi>hoc mundo, quasi non utantur <note>(I Cor. VII, 31)</note>
            </hi>.
Quid est, <hi>quasi non utantur;</hi> nisi, Non
diligant quo utuntur, quoniam tale est, ut bene aliter
non utantur? Et hoc quidem etiam in his rebus observandum
est, quae in hoc mundo sic bonae sunt, ut
tamen eas diligi non oporteat. Quis enim malum esse
pecuniam recte dixerit? Et tamen nemo ea bene
utitur qui dilexerit: quanto magis libidine? Nam pecuniam
malus quidem spiritus concupiscit; sed ipsa
contra bonum spiritum non concupiscit, quod libido
facit: atque ideo et qui hoc esse malum negat peccat,
et qui hoc malo bene utitur non peccat. Recte
igitur argumentareris, dicens, <hi>Libidinem, si mala est,
majori reatu obstringere quibus obsequitur conjuges,
quam quibus dominatur adulteros;</hi> si diceretur a nobis,
eos conjuges qui serviente concupiscentiae malo
ad solum generandi utuntur officium, ad aliqua mala
opera eo illos uti, sicut ad facinus perpetrandum servo
utitur homicida. Cum autem dicamus bonum esse in
conjugibus officium procreandi, quamvis vulnus quod
in renato sanari potest, trahat natus de primi contagione
peccati; restat ut sic utantur conjuges boni
malo concupiscentiae, sicut sapiens ad opera utique
bona ministro utitur imprudente.</p>
          </div3>
<div3>
            <head>61.</head>
            <p>
 Sed homines acutissimi ideo non modum,
non genus, sed excessum voluptatis arguitis et exprobrandum
censetis obscenis, <hi>quia eum nostis,</hi> ut dicis, <hi>intra concessos fines animi potestate posse retineri.</hi> 
 Faciat
animi potestas, si potest, ut ad transgrediendos
fines, a quibus transgrediendis eam revocat, non se
libido commoveat. Quod si facere non potest; profecto
<pb n="0818"/>
ut fines non transgrediatur, improbo hosti resistitur,
qui eos transgredi nititur. <hi>Sed universum
contemptum ejus,</hi> inquis, <hi>virginibus continentibusque
inesse testamur.</hi> Numquid ideo virgines et continentes
contra concupiscentiam carnis non pugnant? Et quid
est contra quod exercent abs te quoque praedicata
illa gloriosa certamina, ut virginitatem continentiamque
custodiant <note>(Supra, lib. 3, n. 42, et lib. 4,
n. 9)</note>? Si ergo pugnant, malum est quod expugnant.
Et ubi est hoc malum, nisi in ipsis? Ergo, <hi>Non habitat
in me, hoc est in carne mea, bonum,</hi> veraciter dicitur
et ab ipsis.</p>
          </div3>
<div3>
            <head>62.</head>
            <p>
 <hi>Nihil aliud</hi> dicis <hi>esse nuptias, quam corporum
commixtionem:</hi> et dicis postea, quod et verum est, <hi>sine appetitu mutuo et sine opere naturali propagationem
esse non posse.</hi> 
 Numquid tamen negas, sibimet
etiam adulteros appetitu mutuo et opere naturali et
corporum commixtione conjungi? Non est ergo ista
definitio nuptiarum. Aliud est enim quod nuptiae
sunt, et aliud est sine quo etiam nuptiae filios propagare
non possunt. Nam et sine nuptiis possunt nasci
homines, et sine corporum commixtione possunt esse
conjuges: alioquin non erunt conjuges, ut nihil
aliud dicam, certe cum senuerint, sibique misceri
vel non potuerint, vel sine spe suscipiendae prolis
erubuerint atque noluerint. Vides ergo quam inconsiderate
nuptias definieris, dicendo <hi>eas aliud non esse
nisi corporum commixtionem.</hi> Tolerabilius forte diceres,
non eas inchoari nisi per corporum commixtionem:
quia filiorum procreandorum causa utique ducuntur
uxores, et aliter non possunt filii procreari.
Sed procreandi causa commixtio corporum aliter
quam nunc est fuisset, si nemo peccasset. Absit
enim ut honestissima illa felicitas in paradiso commotae
libidini semper obtemperaret: absit ut illa pax
animi et corporis haberet aliquid, propter quod adversus
se ipsam prima hominis natura pugnaret.
Si ergo ibi nec serviendum libidini, nec adversus
eam bellandum fuit; aut non ibi fuit, aut non talis
qualis nunc est fuit. Nunc enim libidini necesse est
ut repugnet, qui servire noluerit: necesse est ut
serviat, qui repugnare neglexerit. Quorum duorum
unum est molestum, etsi laudabile: alterum turpe et
miserabile. Itaque in hoc saeculo unum horum castis
est necessarium, in paradiso autem utrumque a beatis
fuerat alienum.</p>
          </div3>
<div3>
            <head>63.</head>
            <p>
 Sed iterum me dicis mihimetipsi esse contrarium,
propositis videlicet aliis verbis meis, ubi propagationis
officium a carnalis delectationis appetitione
discernens, <hi>Aliud esse dixi non concumbere nisi voluntate
generandi, quod non habet culpam; aliud concumbendo
carnis appetere voluptatem, sed non praeter conjugem,
quod venialem habet culpam <note>(De Nuptiis et
Concupiscentia, lib. 1, n. 17)</note>
            </hi>. Nihil habent duo ista,
quantum mecum omnes vident qui verum vident,
unde me ostendas mihi esse contrarium. Audi tamen
identidem quod eorum sensibus inculcatius intimetur,
<pb n="0819"/>
quos fallere affectas. Calumniaris enim, <hi>nos excusationem
praebere turpibus et flagitiosis hominibus,
ut cum infanda immunda commiserint, contra voluntatem
se dicant fecisse, et ideo nullum habere peccatum:</hi> 
quasi nos non multo exertius adhortemur contra
libidinem esse pugnandum. Nam si vos, cum id bonum
esse dicatis, non vultis tamen ut vestra adversus
istud bonum frigescere, vel certe tepescere
bella credamus: quanto vigilantius et ardentius contra
malum nos censemus esse pugnandum? Nos
dicimus illud esse contra voluntatem, ut caro concupiscat
adversus spiritum; non illud, ut spiritus
adversus carnem. Per quam concupiscentiam bonam
fit, ut nisi causa generandi non utantur conjuges
carnis libidine, ac sic malo utantur bene; qui usus
bonus mali facit honestum concubitum vereque nuptialem:
voluptatis autem causa, non prolis, facit
concubitum culpabilem, sed in conjuge venialem. Ideo
autem et de honesto concubitu qui nascitur, trahit
quod renascendo diluatur; quia et in concubitu honesto
inest malum, quo bene utitur bonitas nuptiarum.
Sed non obest renatis, quod oberat natis. Unde
fit consequens, ut qui ex eis nascitur, et illi obsit si
non renascatur.</p>
          </div3>
<div3>
            <head>64.</head>
            <p>
 Tu sane inter argumentationes tuas, quibus te
inaniter adversus mea verba contorques, identidem
te Manichaeos adjuvare non vides. Ideo quippe tibi
videtur natus de concubitu conjugali non trahere originale
peccatum, <hi>quia de hoc opere quod non habet
culpam, nasci,</hi> sicut dicis, <hi>culpa non potest.</hi> Cur ergo
de opere Dei quod non habebat culpam, nata est culpa
angeli, nata culpa hominis? Cernis quantum eis suffrageris,
quorum detestatione conaris obtegere, quod
adversus catholicam fidem fundatissimam sentis. Si
enim secundum definitivam tuam, <hi>de hoc opere quod
non habet culpam, nasci culpa non potest;</hi> ecce nulla
opera Dei habent culpam: unde igitur culpa nata est?
Hic Manichaeus, te adjuvante, aliam naturam, sicut
desipit, malam molitur inducere, ut sit unde culpa
nata esse credatur: quia <hi>de opere Dei,</hi> secundum tua
verba, <hi>culpa non nascitur.</hi> Numquid potest vinci Manichaeus,
nisi cum illo et ipse vincaris? Quia et angelus
et homo Dei sunt opera sine culpa; ex quibus tamen
culpa nata est, dum ab eo qui culpa caret, per liberum
arbitrium recesserunt, quod eis datum est sine
culpa; et facti sunt mali, non per admixtionem mali,
sed per defectionem boni.</p>
          </div3>
<div3>
            <head>65.</head>
            <p>
 Dicis, <hi>ob hoc a me christiani temporis continentiam
fuisse laudatam, non ut ad virginitatem incenderentur
homines, sed ut bonum nuptiarum quod a Deo
institutum est damnaretur.</hi> Sed ne puteris malevola de
animo meo suspicione torqueri, velut probare me
volens, dicis mihi: <hi>Si fideliter invitas homines ad studium
<pb n="0820"/>
continentiae, fateris ergo ita virtutem pudicitiae a
volentibus posse servari, ut sit, quicumque voluerit, corpore
sanctus et spiritu.</hi> Respondeo, me fateri, sed non
sicut vos. Nam vos ipsius animi viribus hoc tribuitis;
ego, adjutae per Dei gratiam voluntati. Verumtamen
quid comprimitur animi imperio ne peccetur, nisi
malum quo vincente peccatur? Quod malum ne dicamus
cum Manichaeis tanquam ex aliena mali natura
nobis esse commixtum, restat ut in nostra
natura tanquam vulnus aliquod fateamur esse sanandum,
cujus reatum jam fatemur regeneratione
sanatum.</p>
          </div3>
<div3>
            <head>66.</head>
            <p>
 Ecce frustra enumerasti, quibus me comparas,
tot haereticorum fraudes, quorum utinam numerum
non augeres. « Apostolica sententia, qua notat haereticos
prohibentes nubere »  <note>(I Tim. IV, 3)</note>,  « etiam me » 
asseris  « tangi: »  quasi dicam,  « post adventum Christi
turpia esse conjugia. »  Audi ergo quod dicimus, ut
hoc ipsum multis modis ac saepius audiendo, non dissimules
veritatem, simulans quodam modo surditatem,
Non dicimus turpia esse conjugia; quandoquidem ne
incontinentia in damnabile cadat flagitium, fulcienda
est honestate nuptiarum. Sed quod vos dicitis, christiana
doctrina non dicit, id est, ut verba tua ponam,
 « hominem sufficere ingenitis sibi motibus dare leges: » 
hoc non dicimus; sed dicimus quod dixit
Apostolus, cum hinc loqueretur, <hi>Unusquisque proprium
donum habet a Deo <note>(I Cor. VII, 7)</note>
            </hi>. Et quod dixit
Dominus, <hi>Sine me nihil potestis facere <note>(Joan. XV, 5)</note>
            </hi>.
Et, <hi>Non omnes capiunt verbum hoc, sed quibus datum
est <note>(Matth. XIX, 11)</note>
            </hi>: cum posset dicere, Non omnes
capiunt verbum hoc, sed qui voluerit; si verum esset
quod dicitis vos. Quaero sane, qualibus ingenitis sibi
motibus hominem dicatis esse idoneum dare leges?
utrum bonis, an malis? Si bonis; adversus bonum
ergo spiritus concupiscit, et duo bona invicem sibi adversantur
in homine. Quod si ita esset, ipsa duorum
bonorum inter se adversitas bona esse non posset. Si
autem malis; fatere igitur ingenitos esse homini motus
malos, contra quos castitas dimicat. Et ne dicere
cum Manichaeis cogaris, alienae mali naturae nobis
inesse commixtionem, nostrum potius originalem
confitere languorem. Cujus languoris malo conjugalis
bene utitur pudicitia; contra quod languoris malum
adhibentur ab incontinentibus nuptiarum remedia,
exercentur a continentibus gloriosa certamina. Arbitror
pollicitationem meam, ex quo tibi ad omnia
respondere coepi, in quibus solvendos quaestionum
nodos aliquos attulisti, commodius impleri, si numerum
tuorum voluminum non excessero. Sit ergo hic
finis hujus mei, ut novissimum tuum ab alio refellamus
exordio.
</p>
          </div3>
        </div2>
      </div1>

<div1>
        <head> <hi>LIBER SEXTUS.</hi> </head>

<pb n="0821"/>
<p>Libro Juliani quarto, ejusque in reliquam partem prioris libri de Nuptiis et Concupiscentia cavillationibus et calumniis
respondet. Nasci hominem cum peccato confirmat ex Baptismo parvulorum, ex Apostoli verbis ad Romanos et ad Corinthios,
ex ritu exorcismi et exsufflationis quae fit cum parvuli baptizantur. Ostendit oleae et oleastri exemplum apposite
datum, ut intelligatur quomodo ex parentibus regeneratis ac justis nascantur filii peccatores et regenerandi. Peccatum
originale in primis parentibus voluntarium esse, ac nobis quidem alienum proprietate actionis, nostrum tamen contagione
propaginis. Hujus peccati merito fieri, ut tantis ab infantia miseriis atteratur genus humanum, utque parvuli sine regenerationis
gratia morientes excludantur a regno Dei. Sanctificationem per Baptismum nunc et animae et ipsi corpori conferri,
non tamen auferri hac in vita corruptionem corporis, quae ipsam quoque aggravat animam. Docet quomodo concupiscentia
maneat actu, praetereat reatu. Pauli apostoli testimonia, perverse a Juliano exposita, revocat ad catholicum intellectum.
Ad extremum Ezechielis auctoritatem, qua ille abutebatur, secundum legitimum sensum interpretatur.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 Responsum est jam libro
<pb n="0821"/>tuo tertio; respondeatur et quarto: aderit Dominus,
ut non solum veritas, sed etiam charitas tibi exhibeatur
a nobis. Quae duo quisquis tenuerit, nec fatuus,
nec invidus erit. De quibus vitiis in principio memorati
tui libri multa dixisti. Nam et error veritate, et
livor charitate pellendus est. In hac autem tua disputatione
cum de stultitia loquereris, dicens  « eam matrem
esse omnium vitiorum, »  adhibuisti testimonium
de Scriptura, ubi legitur, <hi>Neminem diligit Deus, nisi
eum qui cum sapientia habitat <note>(Sap. VII, 28)</note>
            </hi>. Quaere
itaque diligenter, utrum habitare cum sapientia puerilis
vanitas possit, per quam necesse est ex infantia
parvulus transeat, qui tamen transit: et considera
qui primus fructus nascatur de radice quam laudas;
et quanta in contrarium mutatione opus habeat ut diligatur
a Deo, qui nisi eum qui habitat cum sapientia
neminem diligit; in praedestinatis utique parvulis quod
odit absumens, ut etiam ipsos a vanitate liberatos cum
sapientia diligat habitantes: quos certe si ab ubere
raptos abstulerit ultimus dies, miror si audes dicere
habitaturos cum sapientia praeter regnum Dei,
quo eos  « bonum, »  secundum te,  « inviolatae inculpataeque
naturae »  non permittit accedere, nisi veri
Salvatoris gratia redemptos liberet a falsi insipientia
laudatoris. Ut omittam natura fatuos, multo amplius
lugendos Scriptura teste quam mortuos <note>(Eccli. XXII,
13)</note>. Quos quidem et ab isto tanto malo potest Dei
gratia per sanguinem Mediatoris eruere: sed unde
potuerunt in tantum malum ruere, si divino judicio
nulla origini debetur poena vitiatae?</p>
          </div3>
<div3>
            <head>2.</head>
            <p>
 Ecce merito reprehendisti eos et graviter,  « qui
vel supersederunt scienda cognoscere, vel non formidant
ignorata culpare. »  Numquid hoc de his qui excordes
nati sunt, potes dicere? Nec tamen eis sub Deo
justo unde id accidere potuerit inventurus es, si nulla
ex parentibus trahuntur merita filiorum. « Sed invidendo
tibi, in quadam meridie compertae veritatis
sine obumbramento ignorationis, »  ut loqueris,  « insanimus. » 
Itane vero tanta in parvulis mala, tu qui
non invides, non vides? Bonus est Deus, justus est
Deus: extranea prorsus mali est nulla natura, quae
nostrae naturae secundum Manichaeos credatur admixta:
unde sunt, non dico in moribus, sed in ipsis
ingeniis cum quibus nascuntur tanta hominum mala,
si non est humana origo vitiata, non est massa damnata?
Quid, quod homo fatuitatis expers et ab invidiae
<pb n="0822"/>
stimulis alienus, ipsam sic describis invidiam, ut in
tua descriptione hoc vitium et peccatum appareat et
poena peccati? Annon est peccatum diabolicum invidia?
annon est poena peccati, quae  « protinus ipsum
de quo oritur vexat auctorem? »  Haec verba tua sunt:
et tamen diuturna loquacitate visus tibi es acutissime
disputasse,  « unum idemque vitium peccatum
poenamque peccati esse non posse. »  Sed forte quia
invidus non es, vix tandem invidiam in alio libro videre
potuisti de qua haec diceres, et tibi pro me quia
mihi non invides contradiceres.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 Finito autem prooemio, ubi etiam
laborasti, sicut soles, probare quod praedico,  « Deum
esse hominum conditorem; »  mea deinde verba proponis,
ubi dixi,  « Mundo, non Deo nasci hominem,
qui de concupiscentia carnis nascitur; Deo autem
nasci cum ex aqua et spiritu renascitur »  <note>(De Nuptiis et
Concupiscentia, lib. 1, n. 21)</note>. Quibus meis verbis sic
insidiaris, ut asseras hinc intelligi me debere dixisse,
quod ad diabolum pertineat quidquid ad mundum
pertinet: quia scilicet alibi dixeram,  « eos qui de corporum
commixtione nascuntur ad jus diaboli pertinere; » 
asserendo utique,  « de potestate erui tenebrarum,
cum regenerantur in Christo. »  Respondeo
ergo calumniae tuae. Ita enim me vis putari appellasse
mundum ad potestatem diaboli pertinentem, tanquam
coelum et terram et omnia quae in eis sunt, vel diabolus
fecerit, vel diabolus teneat. Hoc non dico, sed
detestor, redarguo, et damno qui dicit. Sed hoc loco
sic appellavi mundum, quemadmodum Dominus, ubi
ait, <hi>Ecce venit princeps mundi <note>(Joan. XIV, 30)</note>
            </hi>. Non
enim coeli et terrae et omnium quae per Verbum, hoc
est per eumdem ipsum Christum, facta sunt, unde
scriptum est, <hi>Mundus per eum factus est <note>(Id. I, 10)</note>
            </hi>,
principem voluit intelligi diabolum: sed sicut dictum
est, <hi>Mundus in maligno positus est <note>(I Joan. V, 19)</note>
            </hi>; et
iterum, <hi>Omnia quae in mundo sunt, concupiscentia carnis
est, et concupiscentia oculorum, et ambitio saeculi;
quae non est a Patre, sed ex mundo est <note>(Id. II, 16)</note>
            </hi>. Non
enim coelum et terra non sunt a Patre per Filium;
aut Angeli, sidera, arbusta, animalia, homines non
sunt a Patre per Filium, quantum quidem attinet ad
ipsam substantiam qua homines sunt: sed mundi princeps
est diabolus, et mundus in maligno positus est,
omnes utique homines qui rei sunt damnationis aeternae,
si non inde liberentur, ut non jam pertineant
ad principem peccatorum, redempti eo sanguine qui
<pb n="0823"/>
in remissionem fusus est peccatorum. Huic ergo mundo,
cujus princeps est, de quo ait qui vicit mundum <note>(Joan. XVI, 33)</note>,
 <hi>Ecce venit princeps mundi, et in me
nihil inveniet:</hi> huic, inquam, mundo nascitur homo,
donec renascatur in eo qui vicit mundum, et in quo
nihil invenit princeps mundi.</p>
          </div3>
<div3>
            <head>4.</head>
            <p>
 Quis est enim mundus, de quo dicit Salvator
mundi et victor mundi, <hi>Non potest mundus odisse vos;
me autem odit, quia ego testimonium perhibeo de illo,
quia opera ejus mala sunt <note>(Id. VII, 7)</note>
            </hi>? Numquid terrae
ac maris, coeli ac siderum mala sunt opera? Sed utique
mundus iste homines sunt. Nec ab isto mundo
quisquam liberandus eligitur, nisi gratia Dei per Jesum
Christum Dominum nostrum: qui dedit carnem
suam pro mundi vita; quod non fecisset, nisi mundum
invenisset in morte. Quis est mundus de quo
dicebat Judaeis, <hi>Vos de hoc mundo estis; ego non sum
de hoc mundo <note>(Id. VIII, 23)</note>
            </hi>? Postremo, quis est mundus
de quo elegit Jesus discipulos suos, ut jam de
mundo non essent, et eos de quo jam non erant, ipse
mundus odisset? Sic enim loquitur Salvator mundi,
lux mundi; sic, inquam, loquitur: <hi>Haec mando vobis,
ut diligatis invicem. Si mundus vos odit, scitote quia
me priorem vobis odio habuit. Si de mundo essetis, mundus
quod suum erat diligeret: quia vero de mundo non
estis, sed ego elegi vos de mundo; propterea odit vos
mundus <note>(Id. XV, 17-19)</note>
            </hi>. Si non addidisset, <hi>ego elegi
vos de mundo;</hi> putari posset, ita dixisse, <hi>de mundo non
estis,</hi> quemadmodum de se ipso dixerat, <hi>Ego non sum
de hoc mundo.</hi> Neque enim et ipse fuit de mundo, et
electus est inde ut non esset de mundo. Quis hoc dixerit
christianus? Nec secundum hoc enim quod
homo esse dignatus est, Filius Dei de mundo fuit.
Quid ita, nisi quia in illo peccatum nunquam fuit,
propter quod omnis homo prius mundo, non Deo nascitur,
et ut Deo nascatur de mundo eligitur qui renascitur
ut jam non sit de mundo? Propter quod ab
eo princeps mundi ejicitur foras, sicut ipse testatur,
dicens: <hi>Nunc judicium est mundi, nunc princeps hujus
mundi ejicietur foras <note>(Id. XII, 31)</note>
            </hi>.</p>
          </div3>
<div3>
            <head>5.</head>
            <p>
 Nisi forte eo usque vestra progredietur audacia,
ut dicatis non de mundo eligi parvulos, quando Baptismo
ejus abluuntur, de quo dictum est, <hi>Deus erat
in Christo, mundum reconcilians sibi.</hi> Ad istam reconciliationem
si negatis parvulos pertinere, negantes
eos esse de mundo; qua fronte nescio vivatis in mundo.
Porro si eos fatemini, cum in corpus Christi transeunt,
de mundo eligi; necesse est ut ei nascantur, de
quo eliguntur ut renascantur. Nascuntur enim per
carnis concupiscentiam, renascuntur per Spiritus gratiam.
Illa de mundo est, haec venit in mundum, ut de
mundo eligantur qui praedestinati sunt ante mundum.
Cum autem dixisset Apostolus, <hi>Deus erat in Christo,
mundum reconcilians sibi;</hi> quomodo id faciat, mox adjunxit,
atque ait, <hi>Non reputans illis delicta eorum <note>(II Cor. V, 19)</note>
            </hi>.
Totus ergo mundus ex Adam reus;
Deo non negante manum formationis operi suo, seminibus
<pb n="0824"/>
institutis quamvis paterna praevaricatione
vitiatis: et cum per Christum reconciliatur mundus,
de mundo liberatur; eo liberante qui venit in mundum,
non de mundo eligendus, sed electurus; non
meritorum electione, sed gratiae: quia reliquiae per
electionem gratiae salvae factae sunt <note>(Rom. XI, 5)</note>.
</p>
          </div3>
        </div2>

<div2>
          <head>CAPUT III.</head>
<div3>
            <head>6.</head>
            <p>
 Deinde propositis aliis meis verbis,
ubi dixi,  « Hujus concupiscentiae reatum regeneratio
sola dimittit, ac per hoc generatio trahit; » 
moxque subjunxi,  « Ergo quod generatum est regeneretur,
ut similiter, quia non potest aliter, quod
tractum est remittatur »  <note>(De Nuptiis et Concupiscentia,
lib. 1, n. 21)</note>: frustra identidem conaris obtegere
quod superfluum Baptismum putatis in parvulis, dicentes
 « mysteriorum Christi gratiam multis locupletem
esse muneribus. »  Velitis nolitis, parvulos credere
confitemini in Christum per corda et ora gestantium.
Ergo et ad ipsos pertinet dominica illa sententia: <hi>Qui
non crediderit, condemnabitur <note>(Marc. XVI, 16)</note>
            </hi>. Qua
causa, qua justitia, si nullum trahunt originale peccatum?
Quod autem dicis,  « Hinc potius suos approbat,
quod ante proprium voluntatis obsequium, hoc
quod in eis fecit beneficiorum sublimat augmentis: » 
si ergo hinc suos istos approbat; profecto illos quibus
hoc non donat, non approbat suos. Porro cum et ipsi
eadem causa sint ejus, quia condidit eos; cur non et
ipsos eodem modo approbat suos? Hinc de fato, vel
de acceptione personarum nihil negatis. Jam ergo
nobiscum gratiam confitemini. Quid est enim aliud,
ubi nihil illorum est? In una igitur eademque causa,
alius relinquitur justitia judicante, non fato; alius
assumitur gratia praestante, non merito.</p>
          </div3>
<div3>
            <head>7.</head>
            <p>
 Frustra omnino contenditis, nec ab originali peccato
parvulos regeneratione mundari. Non hoc ostendit,
qui dixit, <hi>Quicumque baptizati sumus in Christo,
in morte ejus baptizati sumus.</hi> Dicendo enim, <hi>Quicumque,</hi> 
non utique parvulos fecit exceptos. Quid est autem
in morte Christi baptizari, nisi peccato mori?
Unde etiam de ipso idem alio loco dicit, <hi>Quod enim
mortuus est peccato, mortuus est semel.</hi> Quod utique
dictum est propter similitudinem carnis peccati: propter
quod et magnum mysterium est crucis ejus, ubi
et <hi>vetus homo noster simul crucifixus est, ut evacuetur corpus peccati.</hi> 
 Si ergo in Christo parvuli baptizantur,
in morte ejus baptizantur. Si in morte ejus baptizantur,
mortis ejus similitudini complantati peccato utique
moriuntur. <hi>Quod enim mortuus est peccato, mortuus
est semel: quod autem vivit, vivit Deo.</hi> Et quid est
complantari similitudini mortis ejus, nisi quod sequitur, <hi>Sic et vos existimate vos mortuos esse peccato,
vivere autem Deo in Christo Jesu 
 <note>(Rom. VI, 3-11)</note>
            </hi>?
Numquid dicturi sumus, peccato mortuum fuisse Jesum,
quod nullum habuit unquam? Absit. Et tamen
quod mortuus est peccato, mortuus est semel. Mors
enim ejus peccatum nostrum significavit, quo utique
ipsa mors accidit: cui morti mortuus, id est, ut mortalis
<pb n="0825"/>
non esset ulterius, peccato dicitur mortuus. Quod
ergo ipse significavit in similitudine carnis peccati,
hoc per ejus gratiam nos agimus in carne peccati: ut
quomodo ille moriendo similitudini peccati peccato
mortuus praedicatur, ita quicumque in illo fuerit baptizatus,
eidem rei cujus illa fuerat similitudo moriatur;
et quomodo in illius vera carne vera mors
fuit, sic fiat in veris peccatis vera remissio.
</p>
          </div3>
        </div2>

<div2>
          <head>CAPUT IV.</head>
<div3>
            <head>8.</head>
            <p>
 Totus itaque iste Epistolae apostolicae
locus si te ab ista pravitate non corrigit, nimis
obduruisti. Quamvis enim sibi connexa sint omnia
quibus ait, scribens ad Romanos, ut gratia Dei commendetur
per Jesum Christum: tamen quia Epistolam
totam hic recolere et pertractare non possumus, valde
enim longum est; ex isto capite quod agitur consideremus,
ubi ait, <hi>Commendat autem suam charitatem
Deus in nobis, quoniam cum adhuc peccatores essemus,
Christus pro nobis mortuus est <note>(Rom. V, 8 et 9)</note>
            </hi>. Hoc tu
dictum exceptis parvulis vis putari. Ubi si abs te
quaeram; si non sunt inter peccatores habendi, quomodo
pro eis mortuus est, qui pro peccatoribus mortuus
est? Respondebis non pro solis peccatoribus
mortuum, quamvis sit etiam pro peccatoribus mortuus.
Quod quidem nusquam legis in divinis auctoritatibus,
mortuum scilicet esse Christum etiam pro eis
qui nullum habuerunt omnino peccatum. Sed attende
quam validis testimoniis urgearis. Tu dicis etiam pro
peccatoribus mortuum: ego dico nonnisi pro peccatoribus
mortuum; ita ut respondere cogaris, si nullo
peccato parvuli obstricti sunt, non esse pro parvulis
mortuum. Dicit enim ad Corinthios: <hi>Quoniam unus
pro omnibus mortuus est; ergo omnes mortui sunt, et
pro omnibus mortuus est <note>(II Cor. V, 14, 15)</note>
            </hi>. Nullo modo
hic negare permitteris, nonnisi pro his qui mortui
sunt, mortuum fuisse Jesum. Quos igitur hoc loco intelligis
mortuos? numquid eos qui de corpore exierunt?
Quis ita desipiat ut hoc sapiat? Eo modo itaque
intelligimus mortuos, pro quibus omnibus unus mortuus
est Christus, quomodo alibi dicit: <hi>Et vos cum
essetis mortui in delictis et praeputio carnis vestrae, vivificavit
cum illo <note>(Coloss. II, 13)</note>
            </hi>. Ac per hoc, <hi>unus,</hi> 
inquit, <hi>pro omnibus mortuus est; ergo omnes mortui
sunt:</hi> ostendens fieri non potuisse ut moreretur nisi
pro mortuis. Ex hoc enim probavit omnes mortuos
esse, quia pro omnibus mortuus est unus. Impingo,
inculco, infercio recusanti: accipe, salubre est, nolo
moriaris. <hi>Unus pro omnibus mortuus est; ergo omnes
mortui sunt.</hi> Vide quia consequens esse voluit, ut intelligantur
omnes mortui, si pro omnibus mortuus
est. Quia ergo non in corpore, restat ut in peccato
esse mortuos omnes, pro quibus Christus mortuus est,
nemo neget, nemo dubitet, qui se non negat aut dubitat
esse christianum. Quapropter, si nullum trahunt
peccatum parvuli, non sunt mortui. Si non sunt mortui,
non est mortuus pro eis, qui non est mortuus
nisi pro mortuis. Tu autem jam in primo tuo libro
<pb n="0826"/>
contra nos clamans, dixisti,  « Christum etiam pro
parvulis mortuum. »  Nullo modo igitur negare permitteris
eos trahere originale peccatum. Nam mortui
unde, si non inde? aut propter quam mortem parvulorum
mortuus est, qui non est mortuus nisi pro mortuis?
Eumque tu mortuum pro parvulis confiteris.
Redi ergo mecum ad illud quod ad Romanos coeperam
dicere.</p>
          </div3>
<div3>
            <head>9.</head>
            <p>
 <hi>Commendat,</hi> inquit, <hi>suam charitatem Deus in
nobis, quoniam cum adhuc peccatores essemus, Christus
pro nobis mortuus est. Cum peccatores,</hi> inquit, <hi>essemus,</hi> 
hoc est, cum mortui essemus, <hi>Christus pro
nobis mortuus est: multo magis justificati nunc in
sanguine ipsius, salvi erimus ab ira per ipsum. Si
enim cum inimici essemus, reconciliati sumus Deo per
mortem Filii ejus; multo magis reconciliati, salvi erimus
in vita ipsius.</hi> Hoc est illud quod alibi dicitur, <hi>Deus erat in Christo, mundum reconcilians sibi 
 <note>(II Cor.
V, 19)</note>
            </hi>. Deinde hic sequitur: <hi>Non solum autem, sed
et gloriantes in Deo, per Dominum nostrum Jesum
Christum. Non solum,</hi> inquit, <hi>salvi, sed et gloriantes.
Per quem nunc et reconciliationem accepimus.</hi> Et tanquam
causa quaereretur, quare per unum Mediatorem
hominem fiat ista reconciliatio: <hi>Propter hoc,</hi> 
inquit, <hi>sicut per unum hominem peccatum in hunc
mundum intravit, et per peccatum mors; et ita in
omnes homines pertransiit, in quo omnes peccaverunt.</hi> 
Quid ergo egit lex? Itane illa reconciliare non potuit?
Non, inquit, <hi>Usque enim ad Legem, peccatum in mundo
fuit:</hi> Hoc est, nec lex potuit auferre peccatum. <hi>Peccatum autem non deputabatur cum Lex non esset.</hi> 
Erat quidem peccatum, sed non deputabatur, quia
non cognoscebatur. <hi>Per Legem enim,</hi> sicut in alio loco
dicit, <hi>cognitio peccati <note>(Rom. III, 20)</note>
            </hi>. <hi>Sed regnavit
mors ab Adam, usque ad Moysen:</hi> quia nec per Moysen,
id est, nec per Legem regnum ejus ablatum
est. <hi>Regnavit autem et in his qui non peccaverunt.</hi> 
Quare igitur, si non peccaverunt? Audi quare: <hi>In
similitudine</hi>, inquit, <hi>praevaricationis Adae, qui est
forma futuri.</hi> Dedit enim ex se formam posteris
suis, quamvis peccata propria non habentibus, ut
peccati paterni contagione morerentur, qui per ejus
carnalem concupiscentiam gignerentur. <hi>Sed non sicut
delictum,</hi> inquit, <hi>ita et donatio. Si enim ob unius
delictum multi mortui sunt, multo magis gratia Dei et
donum in gratia unius hominis Jesu Christi in multis abundavit.</hi> 
 Multo magis utique abundavit, quia in
quibus abundat, temporaliter moriuntur, in aeternum
victuri sunt. <hi>Et non,</hi> inquit, <hi>sicut per unum peccantem,
ita est et donum. Nam judicium quidem ex uno in
condemnationem: gratia autem ex multis delictis in
justificationem.</hi> Et unum quippe illud ad damnationem
<pb n="0827"/>
trahere potuit: sed gratia non hoc unum tantum,
verum etiam plura, quae superaddita sunt peccata
delevit. <hi>Si enim ob unius delictum,</hi> inquit, <hi>mors
regnavit per unum; multo magis qui abundantiam
gratiae et justitiae accipiunt, in vita regnabunt per unum
Jesum Christum.</hi> Superior repetitus est sensus; quia
multo magis in vita regnabunt, qui sine fine regnabunt;
quam mors in eis regnavit, quae cum fine
regnavit. <hi>Itaque sicut per unius,</hi> inquit, <hi>delictum in
omnes homines ad condemnationem, ita et per unius
justificationem in omnes homines ad justificationem
vitae.</hi> Ideo et ibi <hi>omnes,</hi> et hic <hi>omnes,</hi> quia nemo ad
mortem nisi per illum, nemo ad vitam nisi per istum. <hi>Sicut enim per inobedientiam unius hominis peccatores
constituti sunt multi</hi>;
 <hi>ita et per unius obedientiam
justi constituentur multi. Lex autem subintravit, ut
abundaret delictum. Ubi autem abundavit delictum,
superabundavit gratia: ut quemadmodum regnavit peccatum
in morte</hi>, <hi>sic et gratia regnet per justitiam in
vitam aeternam, per Jesum Christum Dominum nostrum.</hi> </p>
          </div3>
<div3>
            <head>10.</head>
            <p>
 <hi>Quid ergo dicemus,</hi> inquit? <hi>permanebimus in
peccato, ut gratia abundet? Absit.</hi> Quid enim praestitit
gratia, si permanendum est in peccato? Denique
sequitur et dicit: <hi>Qui mortui sumus peccato, quomodo
vivemus in eo?</hi> Hinc nunc diligenter attende, et quod
sequitur ut intelligas intentus ausculta. Cum dixisset, <hi>Qui mortui sumus peccato, quomodo vivemus in eo?
An ignoratis,</hi> 
 inquit, <hi>quoniam quicumque baptizati
sumus in Christo Jesu, in morte ipsius baptizati sumus?</hi> 
Hic sunt parvuli qui baptizantur, an non sunt? Si
non hic sunt, falsum est ergo quod ait, <hi>Quicumque
baptizati sumus in Christo Jesu, in morte ipsius baptizati
sumus;</hi> quia non in morte illius baptizantur
parvuli. Sed quoniam verum dicit Apostolus, nulli
intelliguntur excepti. Nam si de solis majoribus
dictum putatis, qui jam utuntur libero arbitrio, cum
dicat ille, <hi>Quicumque;</hi> frustra vos terret dominica
illa sententia, <hi>Nisi quis renatus fuerit ex aqua et spiritu.</hi> 
Habetis enim magnum compendium: asseverate
et hoc de solis majoribus dictum, nequaquam parvulos
ista generalitate concludi. Et quid vobis est de
quaestione Baptismatis laborare, utrum sit vita aeterna
praeter regnum Dei, an vita aeterna privandi sint,
innocentes tot imagines Dei, ac per hoc aeterna morte
plectendae? Si autem hoc dicere non audetis, quoniam
universaliter prolata sententia est, <hi>Nisi quis
renatus fuerit ex aqua et spiritu, non potest intrare in
regnum Dei <note>(Joan. III, 5)</note>
            </hi>: eadem vos universitas
comprimit, dicente Apostolo, <hi>Quicumque baptizati
sumus in Christo Jesu, in morte illius baptizati sumus.</hi> 
Ergo et parvuli qui baptizantur in Christo, quoniam
in morte ipsius baptizantur, peccato moriuntur. Inde
enim connexa sunt ista sequentia, cum superius
dictum esset, <hi>Qui mortui sumus peccato, quomodo
vivemus in eo?</hi> Nam velut quaereretur, quid est mori
peccato? <hi>An ignoratis,</hi> inquit, <hi>quoniam quicumque
<pb n="0828"/>
baptizati sumus in Christo Jesu, in morte illius baptizati
sumus?</hi> Hinc probans quod supra dixerat, <hi>Si
mortui sumus peccato, quomodo vivemus in eo?</hi> ut qui
se non ignorarent in morte Christi baptizatos, cum
baptizarentur in Christo, scirent etiam se mortuos
esse peccato; quia nihil est aliud in morte Christi
baptizari, nisi peccato mori. Hoc diligentius exponens
adjungit, et dicit: <hi>Consepulti ergo sumus illi per
Baptismum in mortem, ut quemadmodum surrexit Christus
a mortuis per gloriam Patris, ita et nos in novitate
vitae ambulemus. Si enim complantati sumus similitudini
mortis ejus; sic et resurrectionis erimus: hoc scientes,
quia vetus homo noster simul crucifixus est, ut
evacuetur corpus peccati, ut ultra non serviamus peccato.
Qui enim mortuus est, justificatus est a peccato.
Si autem mortui sumus cum Christo, credimus quia
simul vivemus cum illo: scientes quia Christus surgens
ex mortuis jam non moritur, mors illi ultra non dominabitur.
Quod enim mortuus est peccato, mortuus est
semel: quod autem vivit, vivit Deo. Ita et vos existimate
vos mortuos quidem esse peccato, vivere autem Deo in
Christo Jesu <note>(Rom. V, 8-VI, 11)</note>
            </hi>. Si ergo peccato non
moriuntur parvuli, procul dubio in Christi morte non
baptizantur. Si in Christi morte non baptizantur,
non in Christo baptizantur. <hi>Quicumque enim baptizati
sumus in Christo Jesu, in morte ipsius baptizati sumus.</hi> 
In Christo autem baptizantur, peccato ergo moriuntur.
Cui peccato, quaeso te, nisi quod originale traxerunt?
Argumentationes hominum conticescant:
Dominus novit cogitationes hominum, quoniam vanae
sunt <note>(Psal. XCIII, 11)</note>. Abscondit haec a sapientibus
et prudentibus, et revelavit ea parvulis <note>(Matth. XI,
25)</note>. Si tibi christiana fides displicet, apertius confitere:
nam christianam fidem aliam non potes invenire.
Unus homo est ad mortem, unus ad vitam. Ille
tantum homo, iste Deus et homo. Per illum est
mundus inimicus factus Deo: per istum mundus reconciliatur
Deo electus ex mundo. <hi>Sicut</hi> enim <hi>in
Adam omnes moriuntur, sic et in Christo omnes vivificabuntur.
Sicut portavimus imaginem terreni, portemus 
 et imaginem ejus qui de coelo est <note>(I Cor. XV,
22, 49)</note>
            </hi>. Haec stabilitamenta fidei christianae qui subvertere
nititur, stantibus eis ipse subvertitur.
</p>
          </div3>
        </div2>

<div2>
          <head>CAPUT V.</head>
<div3>
            <head>11.</head>
            <p>
 Prorsus quod in libro meo dixi,
cui resistis, verum est:  « Nam quod dimissum est in
parente, ut trahatur in prole, miris quidem modis
fit, sed tamen fit: et quia modus ipse non facili ratione
indagatur, nec sermone explicatur, ab infidelibus
non creditur »  <note>(De Nuptiis et Concupiscentia, lib.
1, n. 21)</note>. Quibus verbis meis insidiaris mendaciter,
quasi dixerim,  « nec ratione comprehendi, nec sermone
explicari; »  subtrahens inde quod dixi,  « non facili » 
sive  « ratione »  sive  « sermone. »  Aliud est  « nulla, » 
quod tu dicis; aliud est  « non facili, »  quod ego dixi:
ubi quid aliud quam calumniosus appares? Sed etsi
<pb n="0829"/>
nulla ratione indagetur, nullo sermone explicetur: verum
tamen est quod antiquitus veraci fide catholica
praedicatur et creditur per Ecclesiam totam; quae filios
fidelium nec exorcizaret, nec exsufflaret, si non eos
de potestate tenebrarum, et a principe mortis erueret;
quod in libro meo, cui velut respondes, a me
positum est <note>(De Nupt. et Concup., lib. 1, n. 22)</note>: sed id
tu commemorare timuisti, tanquam ipse ab orbe toto
exsufflandus esses, si huic exsufflationi qua princeps
mundi et a parvulis ejicitur foras, contradicere voluisses.
Frustra te intorques argumentationibus vanis,
non adversus me, sed adversus communem matrem
spiritualem; quae non te aliter peperit, quam
sicut jam non vis ut pariat; contra cujus viscera satis
acutis telis tibi videris armatus, de justitia Dei contra
justitiam Dei, de gratia Dei contra gratiam Dei
colligens argumenta. Tunc enim est Dei vera justitia,
si grave jugum super filios Adam a die exitus de
ventre matris eorum <note>(Eccli. XL, 1)</note> non sit injustum.
Quomodo autem non est injustum jugum grave, si
nullum est in parvulis malum, propter quod juste
jugo premantur gravi? Tunc est vera Dei gratia, si
hoc rebus exhibeat, quod verbis sonat. Quomodo
autem hoc facit, si eum exsufflat in quo novit non
esse quod pellat, si eum lavat in quo novit non esse
quod abluat?</p>
          </div3>
<div3>
            <head>12.</head>
            <p>
 Numquid vel tibi vel quibuslibet consectaneis
tuis aliquid dicere videreris, si quantum sit (ut
ex ea natum necesse sit renasci, non renatum sit
necesse damnari) malum concupiscentiae carnis,
sanctitate mentis cogitare possetis: et quid conferat
gratia, cum reatum ejus absolvit, quo faciebat originaliter
hominem reum, quando fit in illo plena remissio
peccatorum; quamvis ipsa remaneat, contra
quam regenerati spiritus concupiscat, aut bene usurus
hoc malo in minore certamine, aut omnino non usurus
in majore certamine? Inest enim sensus hujus
mali, dum reluctatur atque cohibetur. Reatus autem
ille, qui sola regeneratione dimittitur, quemadmodum
cum inesset non sentiebatur; ita ejus ablatio fide
creditur, non carne vel mente sentitur. Ideo in hujus
rei obscuritate te jactas, et adversus veritatem quae
ostendi hominum maxime carnalium sensibus non
potest, quanto magis ut putas acriter, tanto magis infideliter
pugnas.</p>
          </div3>
<div3>
            <head>13.</head>
            <p>
 Sed
</p>
            <l>Verte omnes tete in facies, et contrahe quidquid</l>
<l>Sive animis, sive arte vales:</l>
            <p>
 <hi>Quicumque baptizati sumus in Christo Jesu, in morte
ipsius baptizati sumus.</hi> 
 Ergo verum est nos mortuos
esse peccato in morte Christi, quae fuit sine peccato:
ac per hoc et majores et parvuli. Neque enim illi et
non isti, aut isti et non illi: sed <hi>quicumque baptizati
sumus in Christo Jesu, in morte illius baptizati sumus.
<pb n="0830"/>
Consepulti ergo sumus illi per Baptismum in mortem.</hi> 
Non sine parvulis: quoniam <hi>quicumque baptizati sumus
in Christo Jesu, in morte illius baptizati sumus.
Ut quemadmodum surrexit Christus a mortuis per gloriam
Patris, ita et nos in novitate vitae ambulemus. Si
enim complantati fuimus similitudini mortis ejus, sed
et resurrectionis erimus.</hi> Hic sunt et parvuli complantati
similitudini mortis ejus. Hoc enim ad omnes
pertinet quicumque baptizati sumus in Christo Jesu. <hi>Hoc scientes, quia vetus homo noster simul crucifixus
est.</hi> 
 Quorum vetus homo, nisi <hi>quicumque baptizati
sumus in Christo?</hi> Hic itaque agnoscamus et parvulos,
quia et ipsos baptizatos non negamus in Christo. Et
utquid <hi>simul crucifixus est vetus homo noster? Ut evacuetur,</hi> 
inquit, <hi>corpus peccati, ut ultra non serviamus
peccato.</hi> Propter hoc corpus peccati, misit Deus Filium
suum in similitudine carnis peccati <note>(Rom. VIII,
3)</note>. Qua igitur impudentia negamus etiam parvulos
corpus habere peccati, cum hoc quod dicit, omnium
sit quicumque baptizati sumus in Christo? <hi>Qui enim
mortuus est, justificatus est a peccato. Si autem mortui
sumus cum Christo, credimus quia simul etiam vivemus
cum Christo; scientes quia Christus surgens ex
mortuis jam non moritur, mors ei ultra non dominabitur.
Quod enim mortuus est peccato, mortuus est semel:
quod autem vivit, vivit Deo. Ita et vos,</hi> inquit, <hi>existimate vos mortuos esse peccato; vivere autem Deo
in Christo Jesu.</hi> 
 Quibus hoc dicit? evigilasne, et attendis?
Eis utique quibus dicebat, <hi>Si autem mortui
sumus cum Christo.</hi> Et qui sunt hi, nisi quibus dixerat, <hi>Vetus homo noster simul crucifixus est, ut evacuetur
corpus peccati?</hi> 
 nisi quibus dixerat, <hi>Complantati
sumus similitudini mortis ejus?</hi> nisi quibus dixerat, <hi>Consepulti sumus ergo illi per Baptismum in mortem?</hi> 
Et hoc quibus, vel de quibus dixerat, lege superiora
verba, quibus haec cuncta connexa sunt, et invenies: <hi>An ignoratis quoniam quicumque baptizati sumus in
Christo Jesu, in morte illius baptizati sumus?</hi> 
 Et cum
hoc diceret, probare quid voluit? Lege adhuc paulo
superius, et invenies: <hi>Si mortui sumus peccato, quomodo
vivemus in eo?</hi> Aut ergo agnoscite parvulos in
Baptismate mortuos esse peccato, et fatemini habuisse
cui morerentur originale peccatum: aut aperte dicite
non eos in morte Christi baptizatos, cum baptizarentur
in Christo; et Apostolum mendacii redarguite,
dicentem, <hi>Quicumque baptizati sumus in Christo Jesu,
in morte illius baptizati sumus.</hi> </p>
          </div3>
<div3>
            <head>14.</head>
            <p>
 Ego haec arma coelestia, quae vincunt Coelestium,
non dimitto: his fidem meam sermonemque
committo. Argumenta quae profertis, humana sunt:
haec munimenta divina sunt. <hi>Delicta quis intelligit <note>(Psal. XVIII, 13)</note>
            </hi>?
Numquid ideo delicta non sunt?
Ita et originale delictum quod in parente regenerato
remittitur, et tamen transit in prolem, et manet nisi
et ipsa regeneretur, quis intelligit? Numquid ideo
non est delictum? <hi>Unus pro omnibus mortuus est, ergo
omnes mortui sunt.</hi> Quo corde, quo ore, qua fronte
<pb n="0831"/>
parvulos mortuos negatis, pro quibus Christum mortuum
non negatis? Si non est pro eis Christus mortuus,
utquid baptizantur? <hi>Quicumque enim baptizati
sumus in Christo Jesu, in morte illius baptizati sumus.</hi> 
Si autem etiam pro eis mortuus est, qui unus pro
omnibus mortuus est; ergo mortui sunt et isti cum
omnibus. Et quia in peccato mortui sunt, moriuntur
et peccato ut vivant Deo, quando renascuntur ex Deo.
Quod si explicare non possim quomodo vivus generet
mortuum (mortuus enim peccato parens, et vivens
Deo, generat tamen in peccato mortuum, nisi et ipse
peccato regeneratione moriatur, et vivat Deo); numquid
ideo falsum est, quia explicari verbis vel non
potest, vel difficillime potest? Tu nega, si audes,
natum mortuum, pro quo Christum non negas mortuum. <hi>Unus</hi> 
 enim <hi>pro omnibus mortuus est; ergo omnes
mortui sunt <note>(II Cor. V, 14)</note>
            </hi>. Verba sunt apostolica;
sed arma sunt nostra, quibus tamen si repugnare
nolis, intelligis quod sine dubitatione credendum
est etiam si non intelligas. Homo enim qui spiritualiter
natus, carnaliter gignit, utrumque habet semen,
et immortale unde se gaudeat vivum, et mortale unde
generet mortuum. Cui vivificando nullo modo necessaria
Christi mors esset, nisi mortuus natus esset. <hi>Unus</hi> 
 enim <hi>pro omnibus mortuus est; ergo omnes mortui
sunt.</hi> Nec eos de ista morte excitatis, quos mortuos
non esse clamatis: sed ne vivant potius impeditis,
quando in eorum parentibus fidem, qua una
possunt reviviscere, impiorum argumentorum machinis
oppugnatis.
</p>
          </div3>
        </div2>

<div2>
          <head>CAPUT VI.</head>
<div3>
            <head>15.</head>
            <p>
 Sed jam veniamus ad prolixam
et operosam disputationem tuam, qua illud, quod
quantulaecumque similitudinis gratia in re ad perspiciendum
difficili, adhibendum putavi <note>(De Nuptiis
et Concupiscentia, lib. 1, n. 21)</note>, de olea scilicet, quod
ejus semen degeneret in oleastrum, refutare molitus
es: prius affirmans,  « quod ei rei quae per se defendi
non potest, nihil suffragentur exempla. »  Cur ergo
Apostolus, mox ut proposuit quaestionem quomodo
resurgant mortui, quo autem corpore veniant, continuo
rem incognitam et inexpertam exemplo probare
suscepit, adjungens, <hi>Stulte, tu quod seminas non
vivificatur, nisi moriatur <note>(II Cor. XV, 36)</note>
            </hi>, etc.? Quod
quidem exemplum et huic rei qua de agitur, non omni
modo est inconveniens. Purgatur enim a palea triticum,
sicut homo a peccato, et tamen inde cum palea
nascitur alterum.</p>
          </div3>
<div3>
            <head>16.</head>
            <p>
 Quid est autem quod de crocodilo dicere voluisti,
 « solum esse in omnibus animalibus, cui superiores
mandibulas moveri Albinus affirmat; et
ignem, cum sit omnibus exitio, salamandrae esse ludibrio? » 
Nonne ista contra vos potius protulisti,
quando invenitur aliquid unde monstretur esse possibile
quod generaliter negabatur? Cum ergo vos generaliter
negaveritis, posse gignentes in prolem trajicere
quod non habent ipsi; si fuerit inventum quod possit
hoc facere, ita superamini, sicut ille qui dixerat,
<pb n="0832"/>
non posse animalia nisi inferiores movere mandibulas,
invento crocodilo sine ambiguitate superatur; et qui
dixerat nullum animal in igne vivere, demonstrato
quod de salamandra perhibetur, sine ambiguitate
convincitur. Cum igitur definis  « naturalia per accidens
non converti; »  si vel unus quispiam fuerit inventus,
qui vitiatus aliquo casu cum eodem vitio genuerit
filium, factumque sit proli naturale quod
parenti accidens fuit; nempe tua definitio ista frustrabitur.
Item cum definis,  « parentem quod ipse non
habet, in suam prolem non posse transmittere, » 
nonne definitio etiam ista destruetur, cum tibi fuerint
demonstrati nati homines integerrimis omnibus membris
ex his parentibus, qui nonnulla membra perdiderant?
Audiebamus a majoribus nostris, qui se id
nosse ac vidisse dicebant, Fundanium Carthaginis
rhetorem, cum ipse accidenti vitio luscus esset, luscum
filium procreasse. Quo exemplo evertitur illa
tua sententia, qua dicis,  « naturalia per accidens non
converti. »  Accidens quippe fuit in patre, quod factum
est in filio naturale. Illam vero alteram, qua
dicitis,  « parentes in filios ea quae non habent ipsi
non posse transfundere, »  alius Fundanii filius, quod
maxime usitatum est, cum duobus oculis de lusco
natus evertit, et innumerabiles qui nascuntur oculati
de parentibus caecis. Transmittendo quippe in eos
quos gignunt quod ipsi non habent, vos potius quam
suos filios sibi similes esse demonstrant, qui tam
fuistis in vestris definitionibus caeci.
</p>
          </div3>
        </div2>

<div2>
          <head>CAPUT VII</head>
<div3>
            <head>17.</head>
            <p>
 Sane cum ea quae ad rem non
pertinent multum loqueris, dixisti aliquid unde me
quiddam quod ad rem pertinet admoneres, ubi aisti,
 « Curiositatem quod comprehenderit, minus solere
mirari; et adversus eam divinitus fuisse provisum,
ut multa de terra innumeris discreta proprietatibus
gignerentur. »  Et revera haec est utilitas occultorum
operum Dei; ne prompta vilescant, ne comprehensa
mira esse desistant. Unde et Scriptura dicit: <hi>Sicut ossa
in ventre praegnantis, ita non agnoscis opera Dei quaecumque
faciet universa <note>(Eccle. XI, 5)</note>
            </hi>. Recte itaque et
ipse dixisti, contra curiositatem quae minus solet mirari
quod potuerit comprehendere, incomprehensibilia
esse opera Dei. Cur ergo humana opinatione
conaris evertere, quod minus vales in divina ratione
comprehendere? Ego quidem, non (ut tu calumniaris)
dixi,  « nulla ratione comprehendi posse; »  sed dixi,
 « facili ratione non posse. »  Verumtamen quid si
contra vitium curiositatis humanae, cui solent, ut ipse
commemoras, comprehensa vilescere, etiam hoc Deus,
quemadmodum multa, sic occultare voluit, ut id investigare
atque comprehendere humana conjectura non
possit? ideone contra Ecclesiam matrem vestram
ratiunculis vestris quasi parricidalibus pugiunculis
debetis armari, ut vim Sacramenti ejus occultam,
qua purgandos concipit parvulos, quamvis de purgatis
parentibus natos, tanquam ossa in ventre praegnantis,
non contrectando, sed laniando quaeratis? Nisi autem
<pb n="0833"/>
sermonis longitudine nollem fatigare lectorem, jam
te mille rerum generibus, quarum incomprehensibilis
ratio contra usitatas naturae vias quasi per deserta
opaca repit, obruerem; in quibus etiam degenerantia
semina, non quidem in dissimillimum genus (quia
nec oleaster sic est ab olea discretus ut vitis), sed in
quamdam, si dici potest, similem dissimilitudinem,
sicuti viti est labrusca dissimilis, quae tamen de semine
vitis gignitur, multa monstrarem. Et cur non
credamus hoc ideo voluisse Creatorem, ut crederemus
etiam semen hominis posse vitium de gignentibus
trahere, quod in eis a quibus gignitur non sit: ut ad
ejus gratiam, qua homines eruuntur a potestate tenebrarum
et in regnum illius transferuntur, etiam baptizati
cum suis parvulis currerent; sicut tecum cucurrit
pater sanctus, nesciens eidem gratiae quam esses
futurus ingratus?</p>
          </div3>
<div3>
            <head>18.</head>
            <p>
 Sed naturae scrutator acerrimus limites ejus
invenis, et regulas figis, dicens,  « Per rerum naturam
fieri non posse, ut illud probentur tradere parentes,
quo caruisse creduntur. Quod si tradunt, »  inquis,
 « non amiserunt. »  Istae sunt Pelagianae definitiones,
quas lecto ad religiosae memoriae Marcellinum, quod
commemoras, opusculo nostro <note>(De Peccatorum Meritis,
lib. 3, capp. 3, 8 et 9)</note>, jam respuere debuisti.
Prior enim Pelagius de parentibus fidelibus dixit,
 « non eos potuisse in posteros transmittere, quod
ipsi minime habuerunt. »  Sed quam sit falsum, exemplis
evidentissimis perdocetur, quorum aliqua supra
dixi, unde est et hoc quod etiam nunc dicam. Quid
enim praeputii retinet circumcisus, de quo praeputiatus
tamen gignitur, et quod jam non est in homine, trahitur
in hominis semine? Nec ob aliud credendum est,
antiquis patribus hoc divinitus fuisse praeceptum, ut
octavo die circumciderent parvulos ad significandam
regenerationem quae fit in Christo, qui post diem septimum
sabbati, quo die jacuit in sepulcro, traditus propter
delicta nostra, sequenti, id est, octavo in hebdomadibus
die resurrexit propter justificationem nostram <note>(Rom. IV, 25)</note>.
Quod sacramentum circumcisionis in
figura praecessisse Baptismatis, quis vel mediocriter
sacris Litteris eruditus ignoret; cum apertissime de
Christo dicat Apostolus, <hi>Qui est caput omnis principatus
et potestatis, in quo etiam circumcisi estis circumcisione
non manu facta, in exspoliatione corporis carnis,
in circumcisione Christi; consepulti ei in Baptismo, in
quo et consurrexistis per fidem operationis Dei, qui suscitavit
illum a mortuis: et vos cum essetis mortui in delictis
et praeputio carnis vestrae, vivificavit cum illo,
donans nobis omnia delicta <note>(Coloss. II, 10-13)</note>
            </hi>? Hujus
ergo circumcisionis non manufactae, quae nunc fit in
Christo, similitudo praemissa est illa circumcisio
manu facta, quae data est Abrahae.</p>
          </div3>
<div3>
            <head>19.</head>
            <p>
 [Non enim dici potest, Praeputium corpus est,
<pb n="0834"/>
hoc autem quod trahitur in origine, vitium: et illo
quidem abscisso, vim ejus tamen nequaquam tolli
potuisse de semine; hoc vero vitium quod non est
corpus, sed accidens, cum indulgentia sit remissum,
in semine non potuisse residere: hoc, inquam, a quovis
callidissimo dici non potest, cum auctoritate divina
superetur, qua ipsa pars corporis ob hoc jussa
est amputari, ut hoc vitium purgaretur. Quod nisi
esset in semine, ad parvulos, quibus circumcisione
illa corporis auferendum est, nullatenus perveniret:
neque si minime pervenisset, indigeret ullatenus hac
corporis circumcisione semoveri. Cum autem parvulus
proprium nullum habeat omnino peccatum,
restat ut nullum eidem aliud auferatur nisi originale
illo remedio sine quo perit anima ejus de populo suo;
quod sub justo Deo non fieret, nisi esset culpa qua
fieret. Quae quoniam propria nulla est, restat ut sola
originis vitiatae sit culpa].</p>
          </div3>
<div3>
            <head>20.</head>
            <p>
 Ecce circumcisus tradit nascenti de se, quo
caruit in se. Quid est ergo quod dicis,  « Per rerum
naturam fieri non posse, ut illud homines probentur
tradere, quo caruisse creduntur? »  Bonum est praeputium,
non est malum, quia Deus illud fecit, sicut
de oleastro copiosissime disputasti. Respondetur tibi:
Bonus est oleaster in rerum natura, sed in mysteriorum
scriptura malum significat; sicut lupi, sicut
vulpes, sicut sus lota in volutabris coeni, sicut canis
conversus ad suum vomitum: in rerum natura bona
sunt omnia, sicut oves; omnia quippe Deus fecit bona
valde <note>(Gen. I, 31)</note>: sed in sanctis Libris lupi malos
significant, oves autem bonos. Nec secundum id quod
sunt, sed secundum id quod significant, de illis similitudines
damus, quando de bonorum malorumque
differentia disputamus. Sic et praeputium quoniam
particula est humani corporis, quod totum est bona
susbstantia, utique bonum est per naturam; sed malum
significat per figuram, cum die octavo circumcidi
praecipitur parvulus, propter Christum, in quo, sicut
Apostolus dicit, circumcisi sumus circumcisione non
manu facta, quam sine dubio praefiguravit circumcisio
manu facta. Praeputium itaque non est peccatum, sed
significat peccatum, et maxime originale; quia per
ipsum membrum est origo nascentium, per quod
peccatum dicti sumus natura filii irae: nam et ipsum
membrum natura proprie dicitur. Proinde circumcisio
carnis non solum illam quasi generalem sententiam
vestram sine ambiguitate subvertit, qua dicitis,  « Per
rerum naturam fieri non posse, ut quo ipse caruit,
tradat proli parens: »  verum etiam quia praeputium
peccatum significat, et invenitur in nascente, quod
jam non erat in parente; profecto originale peccatum
quod jam remissum est parentibus baptizatis, manere
demonstrat in parvulis, nisi et ipsi baptizentur, id
est, spirituali circumcisione mundentur: vosque convincit
esse verissimum quod negatis; quia et ipse parvulus,
de quo dictum est, <hi>Peribit anima ejus de populo
<pb n="0835"/>
suo,</hi> si octavo die non fuerit circumcisus <note>(Gen. XVII.
14, 12)</note>, invenire sub justo judice cur pereat non potestis,
negantes originale peccatum.</p>
          </div3>
<div3>
            <head>21.</head>
            <p>
 Relinquamus silvas oleastrorum, et montes vel
Africanos vel Italos olivarum; nec interrogemus
agricolas, qui cum tibi aliud, mihi aliud forte responderint,
neutros possumus celeri exploratione
convincere, si ad hoc experiendum seminetur arbor,
seris factura nepotibus umbram <note>(Virgil. Georg. lib.
2, vers. 58)</note>. Habemus oleam, non Africanam, non
Italam, sed Hebraeam; cui nos qui fuimus oleaster,
insitos esse gaudemus. Illi oleae data est circumcisio,
quae nobis solvit istam sine disceptatione quaestionem.
Trahit praeputium proles, quod jam non habet parens;
caruit, et tamen tradidit; amisit, et tamen transmisit:
et hoc praeputium peccatum significat. Ergo et ipsum
potest in parentibus interire, et tamen ad filios pertransire.
Attestetur etiam ipse infans, et tacens dicat:
Peritura est anima mea de populo meo, si non fuero
circumcisus octavo die: qui ergo et originale malum
diffitemini, et justum Deum fatemini, quid peccaverim
dicite. Huic infanti tacite clamanti quoniam loquacitas
vestra nulla rationabili voce respondet,
voces potius vestras apostolicis nobiscum vocibus
jungite. Quae sint enim ex parentibus, vel utrum sint
etiam alia contagia peccatorum, liberum nobis est
quaerere; sive sit facile, sive difficile, sive impossibile
reperire: per unum tamen hominem in hunc mundum
intrasse peccatum, et per peccatum mortem, et
ita in omnes homines pertransisse, in quo omnes
peccaverunt <note>(Rom. V, 12)</note>; aliter nobis fas esse non
existimemus accipere, nisi ut omnes mortuos esse
credamus in primi hominis peccato, pro quibus mortuus
est Christus, et omnes mori peccato quicumque
baptizantur in Christo.
</p>
          </div3>
        </div2>

<div2>
          <head>CAPUT VIII (a).</head>
<div3>
            <head>22.</head>
            <p>
 Sed in aliis verbis meis, quae
velut refellenda interponis disputationi tuae, dicis,  « me
vulgum tibi excitare conatum; »  quoniam dixi <note>(De Nuptiis
et Concupiscentia, lib. 1, n. 22)</note>,  « fidem non dubitare
christianam, quam novi haeretici oppugnare
coeperunt, et eos qui lavacro regenerationis abluuntur,
redimi de diaboli potestate; et eos qui nondum
tali regeneratione redempti sunt, etiam parvulos filios
redemptorum, sub ejusdem diaboli esse potestate
captivos, nisi et ipsi eadem gratia redimantur. »  Quod
ut apostolico testimonio comprobarem,  « ad omnes
aetates »  dixi  « pertinere illud, de quo Apostolus loquitur,
beneficium Dei: <hi>Qui eruit nos de potestate
tenebrarum, et transtulit in regnum Filii charitatis suae</hi> » <note>(Coloss. I, 13)</note>.
Si hac sententia contra vos vulgus movetur;
nonne hinc te potius oportet advertere, ita
esse vulgatam et apud omnes confirmatam istam catholicam
fidem, ut nec notitiam possit fugere popularem?
Necesse quippe fuerat, quidquid in parvulis
suis ageret, quod attinet ad mysteria christiana,
<pb n="0836"/>
omnes nosse Christianos. Cur autem dicis,  « quod
certaminis singularis oblitus in vulgum refugerim? » 
Quis tibi promisit meum singulare certamen? Ubi,
quando, quomodo, quibus praesentibus, quibus arbitris?
 « Oblato, »  sicut loqueris,  « placuit componi
foedere bellum »  <note>(Virgil. Aeneid. lib. 12, vers. 109)</note>,  « ut
pugnas omnium contentio nostra dirimeret? »  Absit
ut mihi apud Catholicos arrogem, quod te tibi apud
Pelagianos arrogare non pudet. Unus sum e multis,
qui profanas vestras novitates ut possumus refutamus,
sicut unicuique nostrum Deus partitus est mensuram
fidei <note>(Rom. XII, 3)</note>. Antequam essem natus
huic mundo, et antequam essem renatus Deo, multa
catholica lumina vestras futuras tenebras redarguendo
praevenerunt: de quibus jam duobus superioribus
libris meis quanta potui manifestatione disserui. Habes
quo te avoces, si te adversus catholicam fidem adhuc
insanire delectat.</p>
          </div3>
<div3>
            <head>23.</head>
            <p>
 Nec nomine  « sellulariorum opificum »  derideas
membra Christi: memento quia infirma mundi elegit
Deus, ut confundat fortia <note>(I Cor. 1, 27)</note>. Quid est autem,
 « quod eis cum ostendere coeperis, in me acerbiores
fient? »  Mentiri eis noli, et non fient. Ego
enim non  « eos, »  sicut calumniaris,  « assevero peculium
diaboli, »  quos redemptos Christi sanguine scio:
 « nec diabolo conjugia, »  in quantum conjugia sunt,
 « ulla transcribo; »  nec  « eum genitalium commentor
artificem; »  nec  « excitatorem virorum nisi ad illicita, » 
nec  « fecundatorem mulierum, »  nec  « conditorem » 
assero  « parvulorum. »  Haec ergo quae a me
aliena sunt, si eis de me dixeris, mentieris: et si
quisquam eorum tibi credens acerbior in me fuerit
factus, deceptus poterit esse, non doctus. Ii vero qui
et utrumque nostrum, et fidem catholicam sciunt,
discere abs te aliquid nolunt; sed cavent potius, ne
auferas quod noverunt. Multi quippe sunt in eis, qui
non solum praeter me, verum etiam priores me ista
didicerunt, quae vester novus error oppugnat. Cum
ergo non eos ipse fecerim, sed invenerim hujus quam
negatis socios veritatis, quomodo eis ego sum auctor
hujus quem putatis erroris?
</p>
          </div3>
        </div2>

<div2>
          <head>CAPUT IX.</head>
<div3>
            <head>24.</head>
            <p>
 « Explica, »  inquis,  « quomodo
peccatum personae illi juste possit adscribi, quae nec
voluit peccare, nec potuit. »  Aliud est perpetratio
propriorum, aliud alienorum contagio peccatorum,
quantum quidem ad suae cujusque vitae pertinet actionem.
Nam si vos sententiam rectam in vestrum tortum
sensum torquere nolletis, audiretis Apostolum
hoc breviter explicantem, qui unum dixit fuisse in
quo omnes peccaverunt. In illo uno mortui sunt
omnes, ut moreretur alius unus pro omnibus. <hi>Unus</hi> 
enim <hi>pro omnibus mortuus est: ergo omnes mortui
sunt <note>(II Cor. V, 14)</note>
            </hi>, pro quibus Christus mortuus est.
Nega igitur Christum etiam pro parvulis mortuum,
<pb n="0837"/>
ut eximas eos de numero mortuorum, hoc est, de
contagio peccatorum. « Qui fieri potest, »  inquis,  « ut
res arbitrii conditioni seminum misceatur? »  Si fieri
non posset, non esset unde parvulos nondum de corpore
egressos mortuos diceremus. Quia si Christus
et pro ipsis mortuus est, ergo et ipsi mortui sunt: <hi>quoniam si unus pro omnibus mortuus est, ergo omnes
mortui sunt.</hi> 
 Audisne, Juliane? haec Apostoli verba,
non mea sunt. Quid a me quaeris,  « quo sit factum
modo, »  cum videas factum esse quocumque modo,
si Apostolo credas aliquo modo, qui de Christo et de
his pro quibus mortuus est Christus, mentiri potuit
nullo modo?</p>
          </div3>
<div3>
            <head>25.</head>
            <p>
 Potest autem dici Deus ab alio, quales estis,
perverso, sed errore diverso; potest prorsus dici
Deus, quod nos sentire de parvulis dicis,  « ad inimici
sui lucrum semper industrius; »  quia eos quos novit,
non ad tempus sub diabolo futuros, sed cum illo
semper arsuros, non desinit creare, nutrire, vestire,
eisque pertinacissima iniquitate peccantibus vitam
salutemque subministrare. Sed facit hoc Deus quomodo
sciens bene uti et bonis et malis; cujus majestatis
usibus, non solum eos quos premit aut decipit,
sed nec se ipsum malignitatis ullius arte diabolus
subtrahit. Ac per hoc non pertinent ad diabolum, qui
eruuntur de diaboli potestate: qui vero ad eum pertinent,
in Dei, sicut ipse, sunt potestate.</p>
          </div3>
<div3>
            <head>26.</head>
            <p>
 Quam vanum est igitur, quod acutule te dixisse
arbitraris, quasi asseramus,  « hoc inter se foedus
iniisse diabolum et Deum, ut quidquid perfunditur,
Deus; quidquid nascitur, diabolus sibi vindicet: ea
tamen lege, »  sicut dicis,  « ut ipsam commixtionem
quam diabolus instituit, Deus obnoxia virtute fecundet? » 
Prorsus nec instituit diabolus commixtionem,
quoniam esset et si nemo peccasset; sed ita esset, ut
tua ibi suscepta vel nulla esset, vel inquieta non
esset: nec obnoxia virtute, sed libera et potentissima
Deus fecundat uteros feminarum, etiam vasa
diabolica parituros. Sicut enim hominibus malis, ita
et seminibus ex origine vitiatis, in quibus bona est ab
illo creata substantia, incrementum, formam, vitam,
salutemque largitur gratuita bonitate, nulla necessitate,
insuperabili potestate, irreprehensibili veritate.
Cum ergo utrumque in potestate sit Dei, et quod
perfunditur scilicet, et quod nascitur, a cujus potestate
alienus nec ipse diabolus invenitur, tu duo
ista quomodo posuisti? Utrum melius esse voluisti
nasci quam perfundi? An melius esse perfundi, quia
ibi est et nasci? Non enim perfundi poterit qui natus
non fuerit. An utrumque aequa lance perpendis? Si
nasci putas esse melius, regenerationi spirituali facis
injuriam, cui generationem carnalem sacrilego errore
praeponis. Non enim frustra crederis noluisse dicere,
Quod renascitur; sed,  « quod perfunditur: »  ut quoniam
diabolum et Deum quasi partes inter se fecisse
per nostrum sensum demonstrare cupiebas, partem
Dei faceres verbi vilitate viliorem. Potuisti enim dicere,
Quod renascitur; potuisti, Quod regeneratur;
potuisti postremo, Quod baptizatur; hoc enim verbum
<pb n="0838"/>
ex graeco latina consuetudo sic habet, ut non
soleat alibi nisi in Sacramento regenerationis intelligi.
Nihil horum dicere voluisti, sed elegisti verbum quo
fieret contemptibile quod dicebas. Nemo enim legentium
praeferre posset natum renato, vel regenerato,
vel baptizato; sed facile putasti natum praeferri posse
perfuso. Si autem quantum distat coelum a terra,
tanto melius est perfundi ut portetur hominis imago
coelestis, quam nasci ut portetur hominis imago terreni <note>(I Cor. XV, 49)</note>;
evanuit jam tua ista invidiosa
partitio. Neque enim mirandum est, si coelestis hominis
imaginem, quae sacra perfusione suscipitur,
sibi vindicat Deus; imaginem vero terreni hominis
terrena labe sordentem sinit esse sub diabolo: donec
ad suscipiendam coelestis hominis imaginem renascatur
in Christo.</p>
          </div3>
<div3>
            <head>27.</head>
            <p>
 Porro si perfundi et nasci aequali abs te pensantur
examine, ut ideo parvuli nondum renati non
credantur esse sub diabolo, ne partes aequales inter
se Deus et diabolus facere videantur, si Deus sibi
perfusos, diabolus autem vindicat natos: profecto
quia secundum istum sensum tantum valet perfundi
quantum valet nasci, superfluum persuadetis
esse perfundi; quoniam, quod tantumdem valet, sufficit
nasci. Et tamen agimus gratias, quia non hoc
putatis. Non enim ad regnum Dei natos, nisi perfundantur,
admittitis: atque ita perfundi multo melius
judicatis esse quam nasci. Jam itaque vobis ipsi reddite
rationem, ne putetis indignum, ut qui non admittuntur
in regnum Dei, sint sub illo qui cecidit de
regno Dei; et qui non habent vitam, sint sub illo qui
perdidit vitam. Non autem habere parvulos vitam,
nisi habeant Christum <note>(quem procul dubio habere
non possunt, nisi induerint eum, eo modo quo scriptum
est, <hi>Quotquot in Christo baptizati estis, Christum
induistis [Galat. III, 27]</hi> )</note>: non ergo eos habere vitam,
nisi habeant Christum, Joannes evangelista testatur,
dicens in Epistola sua, <hi>Qui habet Filium, habet vitam;
qui non habet Filium, vitam non habet <note>(I Joan.
V, 12)</note>
            </hi>. Merito ergo intelliguntur mortui qui non habent
vitam, pro quibus est Christus mortuus ut habeant. <hi>Unus</hi> 
 enim <hi>pro omnibus mortuus est, ergo omnes
mortui sunt.</hi> Ideo autem mortuus est, sicut legitur ad
Hebraeos, <hi>ut per mortem evacuaret eum qui potestatem
habebat mortis, id est, diabolum <note>(Hebr. II, 14)</note>
            </hi>. Quid
ergo mirum, si parvuli, quamdiu mortui sunt, antequam
incipiant eum habere qui mortuus est pro mortuis,
sub eo sunt qui potestatem habet mortis?
</p>
          </div3>
        </div2>

<div2>
          <head>CAPUT X.</head>
<div3>
            <head>28.</head>
            <p>
 Enumeras quae fides vere non
dubitet christiana; in quibus ea commemoras, quae
pene omnia praedicamus et nos, et de quibus nullo
modo dubitandum esse censemus; usque adeo ut
etiam illud quod dicis,  « Sine opere liberi arbitrii
nullum hominis esse posse peccatum, »  verum esse
fateamur. Non enim et hoc esset peccatum, quod originale
traheretur, sine opere liberi arbitrii, quo primus
homo peccavit, per quem peccatum intravit in
mundum, et in omnes homines pertransiit <hi>(Rom.
<pb n="0839"/>
V, 12)</hi>. Quod autem dicis,  « Alienis peccatis alterum
obnoxium non teneri; »  interest quatenus recte possit
intelligi. Neque nunc ago, quod peccavit David, et pro
peccato ejus tot hominum millia ceciderunt <note>(II Reg. 24)</note>;
et quod de anathemate contra interdictum quia usurpavit
unus, in eos qui hoc non fecerant, nec factum
fuisse noverant, vindicta processit <note>(Josue VII)</note>: alia
disputatio est, neque nunc tenere nos debet, de hoc
genere peccatorum sive poenarum. Parentum autem
peccata modo quodam dicuntur aliena, et rursus modo
quodam reperiuntur et nostra: aliena quippe proprietate
sunt actionis, nostra sunt autem contagione
propaginis. Quod si falsum esset, profecto grave jugum
super filios Adam, a die exitus de ventre matris
eorum <note>(Eccli. XL, 1)</note>, nullo modo justum esset.</p>
          </div3>
<div3>
            <head>29.</head>
            <p>
 Quod autem Apostolum dixisse commemoras, <hi>Omnes nos manifestari oportet ante tribunal Christi, ut
reportet unusquisque propria corporis sui prout gessit,
sive bonum, sive malum 
 <note>(II Cor. V, 10)</note>
            </hi>; quomodo in
parvulis accipis? utrum et ipsi ante tribunal Christi
manifestabuntur, an non? Si non manifestabuntur,
quid te adjuvat ista sententia, quando ad eos non pertinet,
quorum nunc agitur causa? Si autem manifestabuntur,
quomodo reportat eorum quisque quod
gessit, qui nihil gessit; nisi quia pertinet ad eos,
quod per corda et ora gestantium, sive credunt, sive
non credunt? <hi>Propria corporis sui</hi> enim dixit, quod
ad unumquemque in se ipso jam viventem pertinet.
Nam quomodo reportat bonum, ut intret in regnum
Dei, si hoc reportat quisque quod gessit; nisi quia
pertinet ad parvulum etiam quod per alterum gessit,
id est, credidit? Sicut itaque quod credidit, pertinet
ad eum, ut reportet bonum, hoc est, percipiat Dei
regnum: sic ad eum pertinet etiam, si non credidit,
ut reportet condemnationis judicium; quia evangelica
est et ipsa sententia, <hi>Qui non crediderit, condemnabitur <note>(Marc. XVI, 16)</note>
            </hi>.
Et Apostolus dicendo, <hi>Omnes nos manifestari oportet, ut recipiat unusquisque
prout gessit, sive bonum, sive malum;</hi> 
 nihil voluit intelligi
medium. Vide ergo quam importune nolis parvulum
de alieno peccato reportare malum, et velis
eum de alieno recte facto reportare bonum, non qualecumque,
sed Dei regnum. Alienum quippe opus est
cum credit per alterum, sicut alienum opus fuit cum
peccavit in altero. Nec nos dubitamus quia Baptismate
delictum omne mundetur, sed renascendo quisque
mundatur. Quod ergo non adimit nisi regeneratio,
non cessat trahere generatio.</p>
          </div3>
<div3>
            <head>30.</head>
            <p>
 Sane dicendo  « concupiscentiam non usquequaque
animo rebellem, »  procul dubio confiteris
rebellem: et supplicium non fateris, quo adversus te
ipsum bellum geris?  « Dicatur, »  inquis,  « parvulorum
creator Deus talium, quales Dei manibus digni sunt; » 
et addis,  « id est, innocentium. »  Nonne te pietate et
Dei laudatione vincere videtur, qui dixerit etiam pulchra
et sana opera decere manus Dei? Et tamen
multi deformes, multi morbidi, multi horridi monstrosique
<pb n="0840"/>
nascuntur; nec ideo illam totam substantiam,
omnesque partes ejus, et quidquid in ea substantialiter
existit et vivit, potuit creare nisi bonus et
verus Deus.</p>
          </div3>
<div3>
            <head>31.</head>
            <p>
 Jubes ut asseram,  « quemadmodum in Christo,
id est in virtute ejus, creatos parvulos sibi audeat
diabolus vindicare. »  Tu assere, si potes, quomodo
sibi, non obscure, sed aperte vindicet parvulos, quos
immundi spiritus vexant. Si ei traditos dicis: videmus
ambo supplicium, tu dic meritum; ambo cernimus
poenam, tu qui nulla mala merita dicis ex parentibus
trahi, cum Deum justum ambo fateamur,
demonstra ista poena dignam si potes in infantibus
culpam. An vero non agnoscis etiam hoc ad illud
grave jugum pertinere, quod est super filios Adam, a
die exitus de ventre matris eorum, usque in diem
sepulturae in matrem omnium? Sub quo jugo diversis
cladibus ita conteritur genus humanum, ut appareat
hoc quod ex filiis irae fiunt homines tanquam pignore
accepto filii misericordiae, in futurum saeculum praeparari:
in hoc autem saeculo a die ortus usque in diem
obitus, etiam ipsos sub eodem gravi jugo conteri.
Quandoquidem etiam baptizati parvuli inter alia mala
vitae hujus nonnunquam et istos daemonum patiuntur
incursus; quamvis eruti de potestate tenebrarum, ne
ab eis trahantur in supplicium sempiternum.</p>
          </div3>
<div3>
            <head>32.</head>
            <p>
 Iterum dicis, quod jam quidem dixisti, atque
respondi <note>(Supra, lib. 3, nn. 8, 9)</note>, sed etiam nunc non
debeo praeterire,  « Quod cum Deus parvulis nihil de
proprio tam boni quam mali merentibus gloriam regenerationis
 attribuit, hoc ipso eos ad suam curam,
ad suum jus, ad suum dominium pertinere docet,
quod eorum voluntatem ineffabilis praevenit beneficii
largitate. »  Quid igitur eum offenderunt, quos
pariter innocentes, mundos, a se ad imaginem suam
creatos, innumerabiles ab isto munere alienat, nec
eorum voluntatem hujus ineffabilis praevenit beneficii
largitate, separans tot imagines suas a regno suo? Si
hoc eis non erit malum, non ergo amabunt regnum
Dei tot innocentes imagines Dei. Si autem amabunt,
et tantum amabunt, quantum innocentes amare debent
regnum ejus, a quo ad ipsius imaginem creantur,
nihilne mali de hac ipsa separatione patientur?
Postremo, ubilibet sint, quomodolibet sint sub Deo
judice, qui nec fato premitur, nec personarum acceptione
corrumpitur; in illius regni felicitate non erunt,
ubi erunt qui pariter nihil boni malive meruerunt.
Sed si nihil meruissent mali, nunquam privarentur in
communi causa communione tanti boni. In eis ergo,
ut saepe diximus, irae vasis notas facit, secundum
Apostolum, Deus divitias gloriae suae in vasa misericordiae <note>(Rom. IX, 22, 23)</note>,
ne glorientur tanquam de
meritis vitae suae, cum cognoscunt hoc sibi justissime
reddi potuisse, quod vident reddi paribus consortibus
mortis suae.
<pb n="0841"/>
</p>
          </div3>
<div3>
            <head>33. </head>
            <p>
Si ergo recte vis sapere, etiam de parvulis sape
quod ait Apostolus de Deo Patre, <hi>Qui eruit nos de
potestate tenebrarum, et transtulit in regnum Filii charitatis
suae <note>(Coloss. I, 13)</note>
            </hi>: et illud alterum, <hi>Fuimus
enim et nos aliquando natura filii irae, sicut et caeteri <note>(Ephes. II, 3)</note>
            </hi>.
Omnes enim eruuntur de potestate tenebrarum
et filii irae erant, qui peccato moriuntur.
Omnes autem ut Deo vivant, peccato moriuntur, qui
in morte Christi baptizantur. Omnes porro in morte
ejus baptizantur, quicumque baptizantur in Christo.
Ergo quia et parvuli baptizantur in Christo, peccato
moriuntur, et a potestate tenebrarum, ubi natura filii
irae fuerant, eruuntur. Quod autem dicis,  « Ubi ait
Apostolus, <hi>natura filii irae,</hi> posse intelligi, Prorsus filii
irae: »  nonne hinc admoneri debuisti, antiquam contra
vos defendi catholicam fidem; quia non fere invenitur
latinus codex, si non a vobis nunc incipiat
emendari, vel potius in mendum mutari, ubi non <hi>natura</hi> 
sit scriptum? Quod utique cavere debuit interpretum
antiquitas, nisi etiam fidei haec esset antiquitas,
cui vestra coepit resistere novitas.
</p>
          </div3>
        </div2>

<div2>
          <head>CAPUT XI.</head>
<div3>
            <head>34.</head>
            <p>
 Sed homo egregius, in grege
non vis esse vulgari. Rursus enim sententiam vulgi
respuis, post tanta, quibus eum reddita ratione adversus
me concitaveras gravius, quam in te fuerat
concitatus. Sed nimirum tua disputata considerans,
nihil te talibus argumentis apud populum in catholicae
fidei veritate et antiquitate fundatum agere potuisse
vel posse sensisti. Unde ad eum spernendum contumacia
rursus ora convertis, ejusque partes quibus
constat, non immerito vobis Christianorum infensissima
multitudo, singillatim describendo et deridendo
percurris, in quibus et  « auditoriales scholasticos » 
tangis, et dicis contra me clamaturos,  « O tempora,
o mores »  <note>(Cicero, Oratione 1 in Catil. et act. 6 in Verrem)</note>!
et tamen vulgi judicium reformidas, ubi
tam clamosos tibi suffragatores invenire potuisti, qui
Tullianis me vocibus territent; quod  « aliunde quam
unde totum est, esse putem genitalem corporis partem. » 
Quibus ego cum retulero, Non hoc dico, mentitur:
libidinem culpo, non membra; vitium denoto,
non naturam: iste autem qui mihi apud vos calumniatur,
audet in Ecclesia Christi ante magistrum in
coelo sedentem recitare libidinis laudem; quod ei recitandum,
si vobiscum studeret, magistrorum nemo
proponeret, ne offenderet omnium vestrum pudorem:
nonne alia in te Tulliana vere convenientia verba
convertent, dicentes tibi,  « Ex hac parte pudor
pugnat, abs te petulantia; hinc continentia, illinc
libido »  <hi>(Idem, Oratione 2 in Catilinam)</hi>.</p>
          </div3>
<div3>
            <head>35.</head>
            <p>
 Nescio quos etiam quasi desertores dogmatis
vestri ad fidem catholicam conversos arguis vel reversos.
Quos tamen significasti ita te metuere, ut
eorum nomina exprimere non auderes; ne forte audientes
abs te sua falsa crimina, mox tibi, si non
<pb n="0842"/>
vera, certe credibiliora reponerent. Quod quidem
quicumque sunt isti, si graviter sapiunt, non facerent,
et parcerent tibi secundum apostolum, <hi>non reddentes
maledictum pro maledicto <note>(I Petr. III, 9)</note>
            </hi>. Tu autem
saltem illum monentem ne dedigneris audire, de cujus
litteris exclamare te libuit,  « O tempora, o mores! » 
Saltem, inquam, ipsum audi,  « ut quantum a
rerum turpitudine abes »  si tamen abes,  « tantum te a
verborum libertate sejungas; et ea in alteros ne dicas,
quae cum tibi falso objecta sint, erubescas. »  Talia
te sane in istos nescio quos dixisse qui legunt,
sciant, qualia in aliquibus omnino non novimus,
quos in proposito continentiae recessisse a Pelagianis
haereticis novimus. Tui vero vel tuae quales sint
nihil mea interest, quos tu vel quas tu sic fallis, ut
dicas me definire,  « nec in carioso quidem corpore
libidinem posse frenari. »  Imo quia frenari posse et
frenari oportere decerno, ideo malum intelligo. Quod
qui negat malum, viderit quomodo habeat bonum,
cui repugnantem, velit nolit, fatetur frenandam esse
libidinem. Ego itaque non solum a senibus, verum et
a juvenibus dico libidinem posse frenari: sed multum
miror a continentibus libidinem posse laudari.</p>
          </div3>
<div3>
            <head>36.</head>
            <p>
 Quis autem nostrum dicit,  « Malum hoc quod
parvuli originaliter trahunt, sine substantia in qua
est, aut esse posse, aut unquam fuisse? »  Quod tanquam
dicamus, ita quaeris dialecticos judices, et irrides
vulgum, quasi ad ipsum te judicem adducam,
a quo judicari ista non possunt: quae tu si non didicisses,
Pelagiani dogmatis machina sine architecto
necessario remansisset. Si vis vivere, noli amare sapientiam
verbi, qua evacuatur crux Christi <note>(I Cor.
I, 17)</note>. Quomodo de aliis substantiis in alias substantias
vel bonae vel malae transeant qualitates, non migrando,
sed afficiendo, jam libro superiore tractavimus <note>(Supra, lib. 5, n. 51)</note>.
Si vulgi spernis judicium,
illos judices intuere, quos tibi duobus prioribus
meis libris luculentissima in Ecclesia Christi
praeditos auctoritate proposui.
</p>
          </div3>
        </div2>

<div2>
          <head>CAPUT XII.</head>
<div3>
            <head>37.</head>
            <p>
 Quale est autem, quod beatae
memoriae Zosimum Apostolicae Sedis episcopum,
ut in tua pravitate persistas, praevaricationis accusas?
Qui non recessit a suo praecessore Innocentio, quem
tu nominare timuisti; sed maluisti Zosimum, quia
egit primitus lenius cum Coelestio: quoniam se in
his sensibus vestris si quid displiceret, paratum esse
dixerat corrigi, et Innocentii litteris consensurum
esse promiserat.</p>
          </div3>
<div3>
            <head>38.</head>
            <p>
 Memento sane quemadmodum de constituendo
episcopo dissensionem populi Romani insultabundus
objectas. Quod abs te quaero, utrum homines sua
fecerint voluntate. Quod si negas, quomodo liberum
<pb n="0843"/>
defendis arbitrium? Si autem fateris, quomodo eam
vocas  « ultionem Dei, »  atque a vestro dogmate exorbitas,
dum putari divinitus vindicatus affectas? An
tandem aliquando concedis, quod obstinatissima
contentione negaveras, occulto Dei judicio fieri, ut
in ipsis hominum voluntatibus inveniatur aliquid,
quod et peccatum sit et poena peccati? Hoc enim nisi
in ista tua sententia sapuisses, nullo modo factum hominum
ultionem Dei esse dixisses. Sed quando ante
annos plurimes tale ibi quiddam de beato Damaso et
Ursicino contigit, nondum Pelagianos Ecclesia Romana
damnaverat.</p>
          </div3>
<div3>
            <head>39.</head>
            <p>
 Dicis,  « me quoque ipsum innovasse sensus
meos, et initio conversionis meae hoc sensisse quod
tu. »  Sed fallis, aut falleris, sive calumniando his
quae nunc dico, sive non intelligendo, vel potius non
legendo ea quae tunc dixi. Nam ego per unum hominem
in mundum intrasse peccatum, et per peccatum
mortem, et ita in omnes homines pertransisse, in
quo peccaverunt omnes <note>(Rom. V, 12)</note>; ab initio conversionis
meae sic tenui semper, ut teneo. Exstant
libri quos adhuc laicus recentissima mea conversione
conscripsi, etsi nondum sicut postea sacris Litteris
cruditus, tamen nihil de hac re jam tunc sentiens,
et ubi disputandi ratio poposcerat dicens, nisi quod
antiquitus discit et docet omnis Ecclesia: in has
videlicet magnas manifestasque miserias, in quibus
homo vanitati similis factus est, ut dies ejus sicut
umbra praetereant <note>(Psal. CXLIII, 4)</note>, et sit universa
vanitas omnis homo vivens <note>(Psal. XXXVIII, 6)</note>, merito
peccati originalis genus humanum fuisse collapsum;
unde non liberat nisi qui dixit, <hi>Veritas liberabit vos <note>(Joan. VIII, 32)</note>
            </hi>;
et, <hi>Ego sum veritas <note>(Id. XIV, 6)</note>
            </hi>; et, <hi>Si vos Filius liberaverit, tunc vere liberi eritis 
 <note>(Id.
VIII, 36)</note>
            </hi>. Non enim a vanitate nisi veritas liberat; sed
secundum gratiam, non secundum debitum; per misericordiam,
non per meritum. Sicut enim judicii
fuit ut vanitati subjiceremur; ita misericordiae est ut
veritate liberemur, et ipsa bona merita nostra nonnisi
Dei dona esse fateamur.
</p>
          </div3>
        </div2>

<div2>
          <head>CAPUT XIII.</head>
<div3>
            <head>40.</head>
            <p>
 Jam nunc illam tuam discutiamus
calumniam, qua me dixisse criminaris,  « baptizatos
ex parte mundari. Quod melius »  dicis  « meis
sermonibus apparere: »  eosque sermones meos, quibus
hoc apparere posse asseveras, considerandos in
tua disputatione proponis. Ago gratias, nempe isti
sunt:  « Carnis, »  inquam,  « concupiscentia non est
nuptiis imputanda, sed toleranda. Non enim est ex
naturali connubio veniens bonum, sed ex antiquo peccato
accidens malum. Propter hanc ergo fit, ut etiam
de justis et legitimis nuptiis filiorum Dei, non filii
Dei, sed filii saeculi generentur: quia et hi qui generant,
si jam regenerati sunt, non ex hoc generant
<pb n="0844"/>
quo filii Dei sunt, sed ex quo adhuc filii saeculi. Dominica
quippe sententia est: <hi>Filii hujus saeculi generant
et generantur</hi> »  <note>(Luc. XX, 34)</note>. « Ex quo itaque sumus
adhuc filii hujus saeculi, exterior homo noster
corrumpitur, ex hoc et hujus saeculi filii generantur:
ex quo sumus filii Dei, interior renovatur de die in
diem »  <note>(II Cor. IV, 16)</note>. « Quamvis et ipse exterior per
lavacrum sanctificatus sit, et spem futurae incorruptionis
acceperit, propter quod et templum Dei merito
dicitur »  <note>(I Cor. III, 16)</note>  « : sed hoc non solum propter
praesentem sanctificationem, sed propter illam spem
dictum est, de qua dicitur, <hi>Et nos ipsi primitias habentes
spiritus ingemiscimus, adoptionem exspectantes,
redemptionem corporis nostri</hi> »  <note>(Rom. VIII, 23)</note>. « Si
ergo redemptio corporis nostri secundum Apostolum
exspectatur, profecto quod exspectatur adhuc speratur,
nondum tenetur »  <note>(De Nuptiis et Concupiscentia,
lib. 1, nn. 19, 20)</note>. Nihil habent haec verba mea
quod non in se baptizatus agnoscat, qui cum Apostolo
dicit: <hi>Et ipsi in nobismetipsis ingemiscimus.</hi> Unde et
alibi ait: <hi>Etenim qui sumus in hac habitatione, ingemiscimus
gravati <note>(II Cor. V, 4)</note>
            </hi>. Quo pertinet etiam illud,
quod in libro Sapientiae legimus: <hi>Corpus enim
corruptibile aggravat animam, et deprimit terrena inhabitatio
sensum multa cogitantem <note>(Sap. IX, 15)</note>
            </hi>. Sed tu
tanquam in coelo jam inter Angelos immortaliter habitans,
verba infirmitatis et mortalitatis irrides; et ea
exponens non secundum meum sensum, sed secundum
dolum tuum, dixisse me affirmas,  « quod gratia
non perfecte hominem novum faciat. »  Non hoc dico:
attende quod dico. Gratia perfecte hominem novum
facit; quandoquidem et ad corporis immortalitatem
plenamque felicitatem ipsa perducit. Nunc etiam perfecte
innovat hominem, quantum attinet ad liberationem
ab omnibus omnino peccatis, non quantum
ad liberationem attinet ab omnibus malis, et ab omni
corruptione mortalitatis, qua nunc corpus aggravat
animam. Unde est gemitus, quem suum quoque confitetur
Apostolus dicens, <hi>Et ipsi in nobismetipsis ingemiscimus.</hi> 
Sed ad illam quoque perfectionem quae
speratur, eodem Baptismate, quod hic accipitur, pervenitur.
Non autem omnes filii saeculi filii sunt diaboli,
quamvis omnes filii diaboli filii sint saeculi. Sunt
enim etiam filii Dei, qui tamen adhuc filii sunt saeculi;
propter quod et conjugio copulantur: sed filios
Dei carne non gignunt, quia et ipsi ut essent filii
Dei, non ex carne, non ex sanguine, non ex voluntate
viri, neque ex voluntate carnis, sed ex Deo nati
sunt <note>(Joan. I, 13)</note>. Sanctificatio ergo per Baptismum
etiam nunc confertur et corpori, non tamen nunc
corruptio ejus aufertur, quae ipsam quoque aggravat
animam. Et ideo quamvis casta sint corpora, cum
desideriis peccati membra non serviunt, propter quod
ad templum Dei pertinere coeperunt: est tamen quod
<pb n="0845"/>
gratia in tota ista aedificatione perficiat, quamdiu caro
concupiscit adversus spiritum ut motus malos qui
refrenandi sunt incitet, et spiritus adversus carnem <note>(Galat. V, 17)</note> 
 ut sanctitas perseveret.
</p>
          </div3>
        </div2>

<div2>
          <head>CAPUT XIV.</head>
<div3>
            <head>41.</head>
            <p>
 Quis autem nescit quod nobis
egregius doctor inculcas,  « ideo dici carnem concupiscere,
quia carnaliter anima concupiscit? »  Non enim
sine anima ulla potest esse carnis concupiscentia. Nam
utique concupiscere viventis sentientisque naturae est:
ita ut non desit concupiscentia, quam spadonum quoque
castitas frenet; minus quidem laboriosa, quia
ubi materiam de qua operetur non invenit, minus
adversus eam libido consurgit: est tamen, pudiceque
comprimitur, ne concumbendi quamvis irritus
ipse conatus, in eam turpitudinem veniat, propter
quam Calligonum Valentiniani junioris eunuchum
gladio novimus ultore punitum, meretricis confessione
convictum. Neque enim et in libro Ecclesiastico
adhiberetur inde similitudo, atque diceretur, <hi>Videns
oculis et ingemiscens, quasi spado complectens virginem
et suspirans <note>(Eccli. XXX, 21)</note>
            </hi>; nisi et ipsi moverentur
concupiscentiae carnalis affectibus, licet destituti
carnis effectibus. Motibus igitur suis anima
quos habet secundum spiritum, adversatur aliis motibus
suis quos habet secundum carnem; et rursus,
motibus suis quos habet secundum carnem, adversatur
aliis motibus suis quos habet secundum spiritum:
et ideo dicitur, caro concupiscere adversus spiritum,
et spiritus adversus carnem. Sed propter hoc et de
ipsa anima dictum est, <hi>Renovatur de die in diem <note>(II Cor.
IV, 16)</note>
            </hi>. Neque enim ipsa in sanctitate non proficit,
cum magis magisque minuit eas, quibus non consentit,
carnales cupiditates. Jam baptizatis quippe dicebat
Apostolus, <hi>Mortificate membra vestra quae sunt
super terram.</hi> Ibi et fornicatio, et mala concupiscentia,
et avaritia nominatur <note>(Coloss. III, 5)</note>. Quomodo
ergo mortificat jam baptizatus fornicationem, quam
non jam perpetrat, et secundum te  « nec habet aliquid
quod mortificet? »  Quomodo, inquam, obtemperat
Apostolo dicenti, <hi>Mortificate fornicationem;</hi> nisi
cum desideria ejus quibus non consentit expugnat,
quae in bene proficientibus, et omnino non fornicantibus,
nec consensione, nec opere, etsi non desunt,
tamen quotidie minuuntur? Hoc agitur in templo
Dei, quando adjuvante Deo agitur quod praecepit
Deus. Opera spiritus eriguntur, opera carnis
mortificantur. <hi>Si enim secundum carnem vixeritis,</hi> inquit, <hi>moriemini: si autem spiritu facta carnis mortificaveritis,
vivetis.</hi> 
 Et ut scirent se hoc non facere nisi
gratia Dei, continuo subdidit: <hi>Quotquot enim spiritu
Dei aguntur, hi filii sunt Dei <note>(Rom. VIII, 13, 14)</note>
            </hi>. Ac
per hoc quicumque aguntur Dei spiritu, ipsi facta
<pb n="0846"/>
carnis mortificant spiritu.</p>
          </div3>
<div3>
            <head>42.</head>
            <p>
 Habent ergo jam baptizati quid agant in se
ipsis, hoc est, in Dei templo, quod aedificatur hoc
tempore, ut dedicetur in fine. Aedificatur autem post
captivitatem, sicut hujus rei est index titulus psalmi,
ejecto scilicet foras qui captivaverat inimico. In ordine
quippe Psalmorum, quod mirum videri potest,
prior est psalmus dedicationis domus, et posterior
aedificationis. Sed dedicationis ideo prior est, quia illam
domum cantat, de qua ejus architectus ait, <hi>Solvite
templum hoc, et in tribus diebus exsuscitabo illud <note>(Joan. II, 19)</note>
            </hi>.
Iste autem posterior, quando domus
aedificabatur post captivitatem, Ecclesiam prophetavit.
Denique et sic incipit: <hi>Cantate Domino canticum
novum; cantate Domino, omnis terra <note>(Psal. XCV, 1, 2)</note>
            </hi>.
Nemo igitur ita desipiat, ut unumquemque baptizatum
ideo existimet jam esse perfectum, quia dictum
est, <hi>Templum Dei sanctum est, quod estis vos <note>(I Cor.
III, 17)</note>
            </hi>: et, <hi>Nescitis quia corpora vestra templum in
vobis est Spiritus sancti, quem habetis a Deo <note>(Id. VI,
19)</note>
            </hi>? et in alio loco, <hi>Nos enim templum Dei vivi sumus <note>(II Cor. VI, 16)</note>
            </hi>:
et caetera hujusmodi. Jam
enim hoc vocatur; et cum aedificatur, mortificantur
hic membra nostra, quae sunt super terram. Quamvis
enim jam peccato mortui, Deo vivamus: est tamen
quod in nobis mortificemus, ut non regnet peccatum
in nostro mortali corpore, ad obediendum
concupiscentiis ejus <note>(Rom. VI, 11 et 12)</note>; a quibus
nos solvit, ne his essemus obnoxii, plena atque perfecta
remissio peccatorum, et remanserunt in nobis
cum quibus gerantur bella castorum. Ex his est et
illa qua pudicus bene utitur conjugatus: sed cum
bene fit, de malo nascitur bonum non sine malo; et
ideo renascitur, ut liberetur a malo. Quod enim Deus
creat et homo generat, profecto bonum est in quantum
homo est: sed ideo non sine malo, quia sola regeneratio
solvit a malo, quod trahit generatio de
primo magnoque peccato.</p>
          </div3>
<div3>
            <head>43.</head>
            <p>
 Sic autem incredibile vis videri,  « quod in
utero baptizatae, cujus corpus est templum Dei, formatur
homo futurus sub diabolo, nisi Deo renascatur
ex Deo: »  quasi non majoris admirationis sit, quod
Deus et ubi non habitat operatur. Non enim habitat
in corpore subdito peccatis <note>(Sap. I, 4)</note>: et tamen
operatur hominem in utero meretricis. Attingit enim
ubique propter suam munditiam, et nihil inquinatum
in eum incurrit <note>(Id. VII, 24 et 25)</note>. Et quod multo est
mirabilius, aliquando adoptat in filium, quem format
in utero immundissimae feminae; et aliquando non
vult esse suum filium, quem format in utero suae filiae.
Ille quippe ad baptismum nescio qua provisione
<pb n="0847"/>
pervenit; iste repentina morte non pervenit. Atque
ita Deus, in cujus potestate sunt omnia, facit esse
in Christi consortio, quem formavit in diaboli domicilio;
et non vult esse in regno suo, quem formavit
in templo suo. Aut si vult, cur non facit quod
vult? Non enim quod soletis de majoribus dicere,
Deus vult, et parvulus non vult. Certe hic ubi fati
nulla est immobilitas, nulla fortunae temeritas, nulla
personae dignitas, quid restat nisi misericordiae veritatisque
profunditas? Ut sciamus et ex hoc incomprehensibili
comprehendamus, juxta duos homines,
unum per quem peccatum intravit in mundum, alterum
qui tollit peccatum mundi, omnes filios concupiscentiae
carnalis undecumque nascantur, ad jugum
grave filiorum Adam merito pertinere; et ex his omnes
filios gratiae spiritualis undecumque nascantur,
ad jugum suave filiorum Dei sine merito pervenire.
Proinde conditionem suam gerit, qui in alterius
corpore, quod est templum Dei, ita construitur, ut
non ideo sit et ipse templum Dei, quia aedificatur in
templo Dei. Matris quippe corpus ut esset templum
Dei, gratiae beneficium est, non naturae: quae gratia
non conceptione, sed regeneratione confertur. Nam
si ad matris corpus id quod in ea concipitur pertineret,
ita ut ejus pars deputaretur; non baptizaretur
infans, cujus mater baptizata est aliquo mortis urgente
periculo, cum eum gestaret in utero. Nunc
vero cum etiam ipse baptizatur, non utique bis baptizatus
habebitur. Non itaque ad maternum corpus,
cum esset in utero, pertinebat: et tamen creabatur
in templo Dei non templum Dei. Ita in femina fideli
creatus est infidelis, et in eum parentes infidelitatem
trajecerunt, quam non habebant quando ex ipsis
natus est, sed tunc habebant quando et ipsi similiter
nati sunt. Trajecerunt ergo, quod jam non erat in
eis, propter semen spirituale quo regenerati sunt;
sed erat in eorum carnali semine, quo eum generaverunt.</p>
          </div3>
<div3>
            <head>44.</head>
            <p>
 Quamvis itaque sacro Baptismate sanctificetur
et corpus; ad hoc tamen sanctificatur, ut per remissionem
peccatorum non solum praeteritis peccatis
omnibus, verum etiam ipsi quae inest carnis concupiscentiae
non sit obnoxium; cui necesse est obnoxius
omnis homo nascatur, etiam moriturus obnoxius,
si non renascatur. Ubi ergo me audisti sive legisti dicentem,
 « non innovari homines per Baptismum,
sed quasi innovari; non liberari, sed quasi liberari;
non salvari, sed quasi salvari? »  Absit ut ego inanem
dicerem gratiam lavacri illius, in quo renatus
sum ex aqua et spiritu, qua liberatus sum a reatu
omnium peccatorum, vel quae nascendo traxeram,
vel quae male vivendo contraxeram: qua liberor ut
sciam ne intrem in tentationem, a concupiscentia
mea abstractus et illectus, atque ut exaudiar dicens
cum consortibus meis, <hi>Dimitte nobis debita nostra <note>(Matth. VI, 12)</note>
            </hi>;
qua liberabor, ut spero, in aeternum,
ubi jam nulla lex in membris meis repugnet legi
mentis meae <note>(Rom. VII, 23)</note>. Non igitur ego inanem
<pb n="0848"/>
facio Dei gratiam: sed tu ejus inimicus inanem quaesisse
videris jactantiam, ut in tuam disputationem
introduceres Epicurum,  « qui negavit esse corpus
deorum, sed tanquam corpus; nec sanguinem, sed
tanquam sanguinem »  <note>(Cicero, lib. 3 de Natura deorum)</note>;
et hac occasione de philosophorum litteris
ad rem quae inter nos agitur non pertinentibus, tanto
ineptius quanto velut doctius delirares. Quis autem
nostrum dicit,  « Quidquid in praesenti saeculo agitur,
esse culpandum; »  cum hic ipse Christus tanta
egerit bona, sed ut nos erueret de praesenti saeculo
malo?
</p>
          </div3>
        </div2>

<div2>
          <head>CAPUT XV.</head>
<div3>
            <head>45.</head>
            <p>
 Quam porro diligenter et congruenter
exponas apostolicum testimonium, ubi ait, <hi>Spe salvi facti sumus,</hi> 
 et caetera, usque ad <hi>redemptionem
corporis nostri <note>(Rom. VIII, 24, 23)</note>
            </hi>, operae
pretium est intueri. Dicis enim quod  « illa resurrectio
non peccata dimittat aliquorum, sed expurget
merita singulorum. Reddit enim unicuique, »  inquis,
 « secundum opera sua, »  nec tamen dicis, secundum
quae opera sua regnum Dei parvulis reddat. Et peccata
quidem nulla remittuntur in regno: sed si nulla
remitterentur in judicio illo novissimo, puto quod
Dominus non dixisset de quodam peccato, <hi>Non remittetur
neque in hoc saeculo, neque in futuro <note>(Matth.
XII, 32)</note>
            </hi>; quando sibi remitti sperabat latro ille, qui
dicebat, <hi>Memento mei, cum veneris in regnum tuum <note>(Luc. XXIII, 42)</note>
            </hi>.
De qua re, quoniam profundissima
quaestio est, non est modo praecipitanda sententia.
Cur autem in regno nulla peccata remittit Deus filiis
suis, nisi quia non invenit quod remittat? Non enim
poterunt ibi esse peccata, ubi spiritus, non dico non
consentit concupiscentiae carnis, sed nec concupiscit
adversus carnem, quia nec caro adversus eum; illa
ineffabili salute perfecta, quae nunc non fit in Baptismo,
ubi remittuntur quidem cuncta peccata, sed
remanent carnalium concupiscentiarum mala, cum
quibus post Baptismum, si tamen proficiunt, exerceant
sive conjugati gloriosa, sive continentes gloriosiora
certamina: quod et ipse confiteris <note>(Supra, lib.
3, n. 42)</note>; sed nescio qua miseria, quando pro veritate
loqueris, tunc te ipse non audis.</p>
          </div3>
<div3>
            <head>46.</head>
            <p>
 Describens quippe illam summam resurrectionis
felicitatem, dicis,  « neminem jam ibi justorum
lividum facere corpus suum, et servituti subjicere;
neminem humiliare animam suam stratis duris et paedore
membrorum. »  Responde ergo cur hic ista faciat,
qui omni malo in Baptismate caruit: cur audet
lividum facere templum Dei? Nonne membra ejus
membra sunt utique templi Dei? Cur ergo non suavi
odore, sed paedore templi ejus, aut invitat praesentiam,
aut impetrat misericordiam, aut placat iram
ejus? Nihilne mali castigat, domat, vincit, opprimit
in templo Dei, etiam livore et paedore ipsius templi
Dei? Nonne attendis, nonne perspicis, quia tam vehementer
corpus suum persequens, si nihil ibi persequitur
quod displicet Deo, frustra persequendo templum
<pb n="0849"/>
ejus facit injuriam magnam Deo? Quid tergiversaris,
quid cunctaris apertius confiteri? Illud profecto,
illud est quod iste, cujus livorem paedoremque
praedicas, in sua carne persequitur, unde dicebat
Apostolus, <hi>Scio quia non habitat in me, hoc est in
carne mea, bonum <note>(Rom. VII, 18)</note>
            </hi>. Quam vocem baptizati
esse cur negas, cum opera vocis hujus in livore
corporis et membrorum paedore cognoscas? Neque
enim haec sancti, vel Dei flagellis, vel ab inimicis tolerant
patiendo, sed ipsi sibi ingerunt continendo. Et
utquid hoc, nisi contra carnis concupiscentiam spiritu
concupiscendo? Quod nimirum et ipse sensisti.
Cum enim describens felicitatem futurae vitae, addidisses
atque dixisses,  « Nemo conviciis felicem impudentiam,
nemo maxillas palmis, nemo subjiciet
terga verberibus; nec conflare studebit de infirmitate
virtutem; nec cum inopia frugalitas, nec cum
moeroribus magnanimitas: »  quare dicere noluisti,
Nec cum carnis concupiscentia castitas; sed festinasti
sensum concludere, atque dixisti,  « nec patientia
cum dolore luctabitur; »  nihil aliud commemorans
nisi quod forinsecus irruens fortitudine toleratur,
non quod intus se commovens castitate comprimitur?
An forte nos arguis tarditatis, qui non intellexerimus,
hoc te jam significasse superius, cum de livore
corporis diceres et labore ac paedore membrorum?
Quando enim non ab hoste, sed a se ipso affligitur
fortis, in ipso intus est qui vincendus est hostis.</p>
          </div3>
<div3>
            <head>47.</head>
            <p>
 Memento sane non te exposuisse cur Apostolus
dixerit, <hi>adoptionem exspectantes <note>(Id. VIII, 23)</note>
            </hi>, qui
jam in lavacro regenerationis fuerat adoptatus. Iterum
dicis,  « quod carnem suam nullus oderit. »  Quis
enim hoc negat? Sed tamen disciplinae rigore asseris
conterendam. Iterum ergo pro veritate loqueris, et
audire te non vis. Cur enim caro conteritur a fidelibus,
si nihil remansit in Baptismo quod adversus spiritum
concupiscat? cur, inquam, conteritur a se
ipso templum Dei, si nihil ibi est quod resistat Spiritui
Dei? Non autem tantum inesset, verum et graviter
obesset, nisi reatus quo nos obstrinxerat, per
remissionem peccatorum solutus esset. Solvitur ergo
per indulgentiam, quia tenebat in noxa: conteritur
per continentiam, ne vincat in pugna. Agitur itaque
ne obsit, donec ita sanetur ut non sit. Quapropter dimittuntur
in Baptismate cuncta peccata, et originaliter
tracta, et ignoranter vel scienter adjecta. Sed
cum dicit Apostolus Jacobus, <hi>Unusquisque tentatur a
concupiscentia sua abstractus et illectus: deinde concupiscentia
cum conceperit, parit peccatum <note>(Jacobi I, 14,
15)</note>
            </hi>; profecto in his verbis partus a pariente discernitur.
Pariens enim est concupiscentia, partus peccatum.
Sed concupiscentia non parit, nisi conceperit;
nec concipit, nisi illexerit, hoc est, ad malum perpetrandum
obtinuerit volentis assensum. Quod ergo
adversus eam dimicatur, hoc agitur, ne concipiat pariatque
peccatum. Dimissis itaque in Baptismo peccatis
<pb n="0850"/>
omnibus, id est omnibus concupiscentiae fetibus,
si illic etiam ipsa consumpta est, quomodo contra
eam ne concipiat, dimicant sancti  « livore corporis,
paedore membrorum, contritione carnis? »  quae verba
tua sunt. Quomodo, inquam, livore, paedore, contritione
templi Dei contra eam belligeratur a sanctis,
si et ipsa est ablata Baptismate? Manet igitur: nec
ea regenerationis lavacro caruimus, si non ibi caruimus
sensu, quo eam manere sentimus.</p>
          </div3>
<div3>
            <head>48.</head>
            <p>
 Quis autem ita sit imprudens atque impudens,
ita procax, pertinax, pervicax, ita postremo insanus
et demens, qui cum peccata mala esse fateatur, neget
esse malum concupiscentiam peccatorum, etiamsi
adversus eam concupiscente spiritu, peccata concipere
ac parere non sinatur? Tale porro ac tam magnum
malum, tantum quia inest, quomodo non teneret
in morte et pertraheret in ultimam mortem, nisi
et ejus vinculum in illa quae fit in Baptismo remissione
peccatorum omnium solveretur? Propter hoc enim
vinculum quod connectitur ex primo Adam, nec solvi
potest nisi in secundo Adam; propter hoc, inquam,
vinculum mortis, mortui reperiuntur infantes,
non ista morte notissima quae a corpore animam separat,
sed ea morte qua tenebantur omnes, pro quibus
mortuus est Christus. <hi>Scimus</hi> enim, ait Apostolus
(quod a nobis saepissime repetendum est), <hi>quoniam
unus pro omnibus mortuus est; ergo omnes mortui sunt:
et pro omnibus mortuus est, ut qui vivunt, jam non
sibi vivant, sed ei qui pro omnibus mortuus est, et resurrexit <note>(II Cor. V, 14, 15)</note>
            </hi>.
Illi ergo vivunt, pro quibus
ut vivant, mortuus est qui vivebat. Quod apertius
ita dicitur: Illi sunt a mortis vinculo liberi, pro
quibus mortuus est inter mortuos liber <note>(Psal. LXXXVII,
6)</note>. Vel sic multo apertius: Illi sunt liberati a peccato,
pro quibus mortuus est qui nunquam fuerat in
peccato. Et cum semel sit mortuus, tamen pro unoquoque
tunc moritur, quando in ejus morte, quantaelibet
aetatis fuerit, baptizatur: id est, tunc ei proderit
mors ejus qui fuit sine peccato, quando in ejus
morte baptizatus mortuus fuerit etiam ipse peccato,
qui mortuus fuerat in peccato.
</p>
          </div3>
        </div2>

<div2>
          <head>CAPUT XVI.</head>
<div3>
            <head>49.</head>
            <p>
 Ingeris Apostoli testimonium,
ubi ait, <hi>Nolite errare; neque fornicarii, neque simulacris
servientes,</hi> et caetera, quibus commemoratis, concludit
quod <hi>regnum Dei non possidebunt</hi>. Sed agunt
talia qui concupiscentiae, quam laudas, motibus ad
mala et turpia quaeque consentiunt. Quod ergo ait, <hi>Et haec quidem fuistis, sed abluti estis, sed sanctificati
estis 
 <note>(I Cor. VI, 9-11)</note>
            </hi>: mutatos eos dixit in melius,
non ut ea carerent, quod in hac vita fieri non potest;
sed ut ei non obedirent, quod in bona vita fieri potest;
atque ut ab eo, quo erant vinculo ejus obnoxii,
liberatos se esse cognoscerent, quod nisi regeneratione
fieri non potest. Tu autem, qui putas,  « quod
si malum esset concupiscentia, careret ea qui baptizatur, » 
multum erras. Omni enim peccato caret, non
<pb n="0851"/>
omni malo. Quod planius ita dicitur: Omni reatu
omnium malorum caret, non omnibus malis. Numquid
enim caret corruptione corporis? Annon est malum
quod aggravat animam? et erravit qui dixit, <hi>Corpus
enim corruptibile aggravat animam <note>(Sap. IX, 15)</note>
            </hi>?
Numquid caret ignorantiae malo, per quod a nescientibus
innumerabilia perpetrantur mala? An parvum
malum est, per quod homo non percipit quae sunt
Spiritus Dei? De baptizatis nempe dicebat Apostolus: <hi>Animalis homo non percipit quae sunt Spiritus Dei;
stultitia est enim illi, et non potest scire, quoniam spiritualiter
dijudicatur 
 <note>(I Cor. II, 14, 15)</note>
            </hi>. Deinde paulo
post: <hi>Et ego,</hi> inquit, <hi>fratres, non potui loqui vobis
quasi spiritualibus, sed quasi carnalibus. Quasi parvulis
in Christo, lac vobis potum dedi, non escam; nondum
enim poteratis: sed nec adhuc quidem potestis; adhuc
enim estis carnales. Cum enim sint inter vos aemulatio et
contentio, nonne carnales estis, et secundum hominem
ambulatis?</hi> Vide quae dicat mala de ignorantiae malo
venientia. Et puto quod non de catechumenis ista
dicebat. Parvuli quippe in Christo quomodo essent,
nisi jam renati essent? Quod si nondum credis,
quid eis post pauca dicat, attende: <hi>Nescitis quia
templum Dei estis, et Spiritus Dei habitat in vobis <note>(Id.
III, 1, 2, 16)</note>
            </hi>? An adhuc dubitabis, vel negabis, non
eos potuisse esse templum Dei, in quo habitaret
Spiritus Dei, nisi baptizatos? Saltem ergo illud respice
quod eis dixit: <hi>Numquid in nomine Pauli baptizati
estis <note>(Id. I, 13)</note>
            </hi>? Non igitur caruerant tanto
ignorantiae malo in lavacro regenerationis, ubi tamen
omnibus caruerant sine dubitatione peccatis. Et per
hoc ignorantiae malum templo Dei, in quo habitabat
Spiritus Dei, stultitia erant quae sunt Spiritus Dei. Sed
de die in diem si proficerent, et in quod pervenerant
in eo ambularent, sana profecto accedente doctrina
minueretur hoc malum. Credamus etiam non tantum
minui, verum etiam in hac vita posse consumi: tamen
post Baptismum; numquid in Baptismo? Concupiscentiam
vero quis ambigat in hac vita posse minui,
non posse consumi?</p>
          </div3>
<div3>
            <head>50.</head>
            <p>
 Horum itaque malorum praeteritus omnis reatus
sacro fonte diluitur. Remittuntur ergo in renascentibus,
minuuntur in proficientibus. Ignorantia minuitur
veritate magis magisque lucente: concupiscentia
minuitur charitate magis magisque fervente. Nihil
boni horum duorum est a nobis. <hi>Non</hi> enim <hi>spiritum
hujus mundi accepimus, sed spiritum qui ex Deo
est, ut sciamus quae a Deo donata sunt nobis <note>(Id. II, 12)</note>
            </hi>.
Ex hoc autem concupiscentia pejor est quam ignorantia,
quia ignorantia sine concupiscentia minus peccat;
concupiscentia vero sine ignorantia gravius peccat.
Et nescire malum, non semper est malum: concupiscere
autem malum, semper est malum. Bonum
quoque ipsum utiliter aliquando ignoratur, ut opportune
sciatur: nullo autem modo fieri potest ut carnali
concupiscentia bonum hominis concupiscatur: quandoquidem
nec ipsa proles libidine corporis, sed voluntate
<pb n="0852"/>
animi concupiscitur, quamvis non sine libidine
corporis seminetur. De hac quippe agimus concupiscentia,
qua caro concupiscit adversus spiritum; non
de illa bona, qua spiritus concupiscit adversus carnem <note>(Galat. V, 17)</note>,
et qua concupiscitur continentia
per quam concupiscentia vincatur. Hac ergo concupiscentia
carnis nunquam concupiscitur hominis
ullum bonum, si voluptas carnis non est hominis bonum.
Si autem, ut aliquo loco significasti,  « placet
tibi secta Dinomachi, honestatem voluptatemque conjungens » <note>(Supra, lib. 4, n. 76)</note>;
quod philosophi
quoque hujus mundi qui honestiores videbantur,
Scyllaeum bonum esse dixerunt, ex humana scilicet
natura belluinaque compactum: si hoc ergo monstrum
tua opinione sectaris; satis est nobis, quod confiteris
aliam esse illicitam, aliam licitam voluptatem. Ac
per hoc mala est concupiscentia quae indifferenter
utrumque appetit, nisi ab illicita voluptate licita voluptate
frenetur. Hoc autem malum non in Baptismate
ponitur: sed baptizatis per gratiam regenerationis
ab ejus obligatione jam liberis, ne ad illicita
pertrahat, salubriter vincitur. Ut autem resurrectionis
tempore non sit omnino in vivente corpore nec dolente,
praemium est eorum qui contra eam fideliter
certaverunt, qui languore sanato immortalitate
beatissima vestientur. In eis vero qui non ad vitam
resurgent, non feliciter, sed poenaliter non erit:
non quia tunc ab ea quisquam mundabitur; sed quia
tunc malis non in delectamenta excitabitur, sed in
tormenta vertetur.
</p>
          </div3>
        </div2>

<div2>
          <head>CAPUT XVII.</head>
<div3>
            <head>51.</head>
            <p>
 Jam videamus illud excellentissimum
acumen tuum, quo vidisti quemadmodum
refelleres quod a me dictum est,  « dimitti concupiscentiam
carnis in Baptismo, non ut non sit, sed ut
in peccatum non imputetur; quamvis autem reatu
suo jam soluto, manet tamen »  <note>(De Nuptiis et Concupiscentia,
lib. 1, n. 28)</note>. Adversus haec mea verba sic
argumentaris homo acutissimus, tanquam ipsam
concupiscentiam dixerim per Baptismum reatu liberari;
quoniam dixi,  « reatu suo jam soluto: »  velut
 « suo »  dixerim, quo ipsa rea est, eoque soluto illa
permaneat absoluta. Quod utique si sensissem, profecto
eam malam esse non dicerem, sed fuisse. Ac
per hoc, secundum mirabilem intelligentiam tuam,
quando audis in aliquo homicidii reatum solutum,
non hominem, sed ipsum homicidium a reatu existimas
absolutum. Sic intelligat quis, nisi qui non
erubescit laudare, cum qua compellitur dimicare? Et
quomodo te jactas et exsultas in redarguendo istam
sententiam, non meam plane, sed tuam? Talia
<pb n="0853"/>
quippe dicis, qualia dicenda sunt in eos, qui per Baptismum
sanctificatam et fidelem factam concupiscentiam
carnis affirmant in eis, in quibus regeneratis
manet tamen. Sed hoc tibi potius qui eam bonam
praedicas, convenit dicere,  « ut bono ejus naturali, » 
sicut de infantibus dicitis,  « bonum sanctificationis
accedat, »  et sit carnis concupiscentia sancta Dei
filia. Nos autem qui eam malam dicimus, et manere
tamen in baptizatis, quamvis reatus ejus, non quo
ipsa erat rea (neque enim aliqua persona est), sed
quo reum hominem originaliter faciebat, fuerit remissus
atque vacuatus; absit ut dicamus sanctificari,
cum qua necesse habent regenerati, si non in vacuum
Dei gratiam susceperunt, intestino quodam bello tanquam
cum hoste confligere, et ab ea peste desiderare
atque optare sanari.</p>
          </div3>
<div3>
            <head>52.</head>
            <p>
 Nam si propterea dicis, nulla mala remanere
in baptizatis, ne ipsa mala baptizata et sanctificata
credantur; vide quanta te sequatur absurditas. Si
enim quidquid est in homine quando baptizatur, baptizari
et sanctificari putandum est; dicturus es et
ipsa in illo baptizari et sanctificari, quae in intestinis
et vesica sunt per digestiones corporis egerenda.
Dicturus es baptizari et sanctificari hominem in matris
utero constitutum, si ad hoc Sacramentum accipiendum
gravidam necessitas cogat; et ideo baptizari
jam non debere qui nascitur. Postremo dicturus es
et ipsas baptizari et sanctificari febres, quando baptizantur
aegroti; ac per hoc baptizari et sanctificari
etiam opera diaboli: velut si mulier illa baptizaretur
antequam curaretur, quam satanas in infirmitate alligaverat
per decem et octo annos <note>(Luc. XIII, 11)</note>. Quid
de malis ipsius animi loquar? Cogita quantum mali
sit, stultitiam putare quae sunt Spiritus Dei; et tamen
tales erant quos Apostolus alebat lacte, non cibo.
Numquid et stultitiae illius tam magnum malum, quia
non fuerat Baptismate ablatum, baptizatum sanctificatumque
dicturus es? Sic ergo et concupiscentia,
quae manet oppugnanda atque sananda, quamvis in
Baptismo dimissa sint cuncta omnino peccata, non
solum non sanctificatur, sed potius ne sanctificatos
aeternae morti obnoxios possit tenere, evacuatur:
quia et illi qui lacte alebantur, non solido cibo, et
adhuc erant animales, non percipientes quae sunt
Spiritus Dei, quoniam stultitia illis adhuc erat; si in
illa mentis aetate, non carnis, de corpore exissent, in
qua aetate novi homines appellabantur parvuli in
Christo, nullo reatu stultitiae illius tenerentur: quia
hoc eis beneficium fuerat regeneratione collatum, ut
omnium malorum, quibus et postea vel moriendo
vel proficiendo fuerant exuendi, reatus continuo solveretur
remissione peccatorum omnium, nondum
omnium sanitate morborum. Qui tamen reatus teneat
necesse est eum, qui secundum carnem generatur;
quia non nisi ei remittitur, qui secundum spiritum
regeneratur. A morte quippe justissimae damnationis
<pb n="0854"/>
per unum Mediatorem Dei et hominum liberatur genus
humanum, non a morte corporis tantum, sed a
morte qua mortui sunt, pro quibus unus mortuus
est. Et quia pro omnibus mortuus est, ergo omnes
mortui sunt.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>53.</head>
            <p>
 Quod vero te libuit tam
multum de qualitatum differentia disputare, quia ego
semel nominavi qualitatem, dicens,  « non substantialiter
manere concupiscentiam, sicut corpus aliquod
aut spiritum; sed esse affectionem quamdam malae
qualitatis, sicut est languor »  <note>(De Nuptiis et Concupiscentia,
lib. 1, n. 28)</note>: itane nihil ad rem pertinere
non sentis? Primo enim dicis,  « me mutasse sententiam,
et immemorem totius libri mei professum fuisse
substantiam esse libidinem. »  Revera evoluto et
enucleato libro meo non es reperturus me libidinem
substantiam dixisse vel semel. Dixerunt eam quidam
philosophi partem animi esse vitiosam: et utique pars
animi substantia est, quia substantia est ipse animus.
Sed ego ipsum vitium, quo animus vel ulla pars
ejus isto modo vitiosa est, libidinem dico, ut omni
vitio sanato salva sit tota substantia. Quia et illi
philosophi locutione tropica mihi videntur vitiosam
partem animi appellasse libidinem, in qua parte est
vitium quod vocatur libido, sicut appellatur domus
pro eis qui sunt in domo.</p>
          </div3>
<div3>
            <head>54.</head>
            <p>
 Deinde te nimis acutis dialecticorum telis incautius
exercendo, nosque jactantius territando, sectam
vestram lethaliter vulnerasti. Dividens quippe
atque definiens vel etiam describens differentias
qualitatum, inter caetera:  « Tertia species qualitatis
est, »  inquis,  « affectio et affectionalis qualitas. Affectio
autem in qualitate ob hoc ponitur, »  ais,  « quia
principium qualitatum est; cui etiam reputantur ad
momentum accedentes recedentesque aut animi aut
corporis passiones. Affectionalis vero qualitas, »  inquis,
 « omnibus quibus evenerit, ex majoribus orta
causis ita inhaerescit, ut aut magnis molitionibus, aut
nullis omnino separetur. »  Haec quidem satis explicasti
scientibus: sed quia contemnendi non sunt, qui
lecturi libros nostros disciplinae hujus ignari sunt:
quod deesse video, faciam ut a me illustrentur exemplis.
Quantum ad animum attinet, affectio est timere;
affectionalis qualitas, timidum esse, sicut
aliud est iratus, aliud iracundus; aliud ebrius, aliud
ebriosus: illae affectiones, istae affectionales sunt qualitates.
Quantum autem ad corpus, sicut aliud est
pallens, aliud pallidus; aliud rubens, aliud rubicundus:
et si qua hujusmodi, quorum plurimis desunt
usitata vocabula. Cum itaque dixeris,  « affectionalem
qualitatem ortam ex majoribus causis, atque ita inhaerescere,
ut aut magnis molitionibus, aut nullis separetur: » 
quando secundum eam dicitur animus
malus, vel potius homo malus; nonne metuis, ne voluntas
bona aut non ibi esse possit, aut valere nihil
possit? Nonne concedis, hominem miserum, quicumque
ille sit vel fuerit, certe adversus talem clamasse
qualitatem, <hi>Velle adjacet mihi; perficere autem bonum
non invenio?</hi> Hic saltem fatemini esse istorum verborum
<pb n="0855"/>
gemitum necessarium: <hi>Quis me liberabit de corpore
mortis hujus? Gratia Dei per Jesum Christum Dominum
nostrum <note>(Rom. VII, 18, 24, 25)</note>
            </hi>.</p>
          </div3>
<div3>
            <head>55.</head>
            <p>
 Quapropter, quantolibet te adversus oculos
imperitorum dialectico tegmine involvas, manifesta
veritate nudaberis. Ego tanquam valetudinem malam
ex origine vitiata ingenitum esse homini dico vitium,
quo caro concupiscit adversus spiritum; et hoc malo
bene uti pudica conjugia, cum eo utuntur generandi
causa; sed isto mali usu bono laudari utentem, non
ipsum malum. Neque enim malum ipsum est innocens,
sed homo, qui facit ut malum suum, quo bene
utitur ei nocere non possit. Sicut mors, cum sit supplicium
peccatoris, bono mali usu accedente fit meritum
martyris. Percipitur autem in Baptismate
christiano perfecta novitas, et perfecta sanitas ab eis
malis nostris quibus eramus rei; non ab eis cum
quibus adhuc confligendum est ne simus rei; cum et
ipsa in nobis sint, nec aliena, sed nostra sint. Nam et
rinolentiae consuetudini utique malae, quam sibi homines
fecerunt, non nascendo traxerunt, resistunt
post Baptismum, ne eos ad mala solita pertrahat: et
tamen malo resistitur, dum concupiscentiae per continentiam
denegatur, quod per consuetudinem concupiscitur.
Unde etiam contra istam genitalium concupiscentiam,
quae ingenita nobis est per originale peccatum,
vehementius vidua quam virgo; vehementius
meretrix quando casta esse voluerit, quam quae semper
fuit casta, confligit: et tanto amplius in ea superanda
voluntas laborabit, quanto majores ei consuetudo
vires dedit. Ex isto et cum isto hominis malo
nascitur homo: quod malum per se ipsum tam magnum
est, et ad hominis damnationem atque a regno
Dei separationem tantum habet obligationis, ut etiamsi
de parentibus regeneratis trahatur, nonnisi, quemadmodum
in illis, sola regeneratione solvatur, atque
isto unico remedio praepositus mortis a prole pellatur,
quo a parentibus est pulsus. Qualitas autem
mali non in substantiam de substantia tanquam de
loco in locum migrat, ut deserat ubi erat, et quae fuit
ibi, ipsa sit alibi; sed alia ejusdem generis, quodam
operante contagio, quod etiam de morbidis parentum
corporibus solet evenire nascentibus.</p>
          </div3>
<div3>
            <head>56.</head>
            <p>
 Quid autem dicere voluisti, quasi  « claudens, » 
ut loqueris,  « Aristotelis palaestram, ut inde ad sacras
Litteras revertaris? »  Ais enim:  « Sensus est igitur
concupiscentia, et mala qualitas non est: ergo
quando minuitur concupiscentia, sensus minuitur. » 
Annon per concupiscentiam castitatis et continentiae
quotidie carnis concupiscentia magis magisque minuitur?
Vellem itaque mihi diceres, utrum a morbo
<pb n="0856"/>
fornicationis sanior non fiat, quem fornicari minus
minusque delectat; quamvis opus illud malum una
conversione sibi amputaverit, nec unquam hoc fecerit
ex quo lavacrum regenerationis accepit. Itemque post
consuetudinem vinolentiae baptizatus, et nunquam
se deinceps prorsus inebrians, vellem diceres, utrum
ab isto morbo non fiat in dies sanior quam fuerat,
cum potationis gurgitem minus minusque desiderat
quam solebat. Sensus est igitur, non ipsa concupiscentia,
sed ille potius quo nos eam majorem minoremve
habere sentimus: sicut in corporis passionibus
non sensus est dolor, sed ille sensus est quo sentitur
dolor; nec sensus est morbus, sed ille sensus est
quo nos morbum habere sentimus. Porro si continuo
fit bonus, et utique bona qualitate fit bonus, qui fornicationi
vinolentiaeque renuntians ab hujusmodi
operibus sese abstinet; nonne recte audit, <hi>Ecce sanus
factus es, jam noli peccare <note>(Joan. V, 14)</note>
            </hi>; recteque
appellatur castus et sobrius? Deinde, si provectu
concupiscentiae bonae, qua concupiscentias malas
fornicandi potandique debellat, talis efficitur, qualis
recenti conversione nondum fuit, ut illorum in eo
desideria peccatorum minus minusque moveantur, ut
adversus ea mala non tanta quanta prius exerceat,
sed minora certamina, non virtutum diminutione,
sed hostium, nec deficiente pugna, sed crescente victoria,
dubitabis eum pronuntiare meliorem? Unde,
obsecro, nisi quia bona qualitas aucta, et mala minuta
est? Auctum est igitur quo bonus esse coepit,
minutum est quo malus fuit; et hoc egit post Baptismum,
non peregit in Baptismo. Ita, quamvis ibi peracta
fuerit plena peccatorum remissio; remansit
tamen, qua proficeretur in melius, adversus catervas
desideriorum malorum in nobis ipsis utique tumultuantium
vigilanter exserenda et instanter exercenda
luctatio, propter quam dicitur etiam baptizatis, <hi>Mortificate
membra vestra quae sunt super terram <note>(Coloss.
III, 5)</note>
            </hi>; et, <hi>Si spiritu facta carnis mortificaveritis,
vivetis <note>(Rom. VIII, 13)</note>
            </hi>; et, <hi>Exuite vos veterem
hominem <note>(Coloss. III, 9)</note>
            </hi>. Nempe dicuntur haec magna
consensione veritatis, nulla reprehensione Baptismatis.</p>
          </div3>
<div3>
            <head>57.</head>
            <p>
 Si ergo nolis esse contentiosus, puto quod
jam videas quam recte intelligatur, quod aliter conaris
exponere, quod propheta cum dixisset, <hi>Qui
propitius fit omnibus iniquitatibus tuis;</hi> quod fit utique
remissione omnium peccatorum; continuo subjecit, <hi>Qui sanat omnes languores tuos 
 <note>(Psal. CII, 3)</note>
            </hi>: ea
mala volens intelligi, cum quibus donec sanentur, vel
quantum possunt in hac vita magis magisque minuantur,
non quiescunt intestina bella sanctorum.
<pb n="0857"/>
Neque enim nullus est languor, quo caro concupiscit
adversus spiritum, etiam manente virtute castitatis
invicta. Si nullus languor est, non ergo adversus
eum spiritus concupiscat. Ad hoc enim concupiscit,
ut si non potest non certandi, saltem non
consentiendi obtineat sanitatem. Hoc quippe unde
nunc agimus, quod nobis resistere sentimus in nobis,
aut aliena est natura separanda, aut nostra sananda.
Si alienam dicimus separandam, Manichaeis favemus.
Fateamur ergo nostram esse sanandam, ut Manichaeos
simul Pelagianosque vitemus.
</p>
          </div3>
        </div2>

<div2>
          <head>CAPUT XIX.</head>
<div3>
            <head>58.</head>
            <p>
 Hoc ergo  « generi humano
inflictum vulnus a diabolo, quidquid per illud nascitur,
cogit esse sub diabolo, tanquam de suo frutice fructum
jure decerpat »  <note>(De Nuptiis et Concupiscentia,
lib. 1, n. 26)</note>. Haec verba de libro meo tibi refellenda
posuisti: quibus ita insidiaris, tanquam  « naturae
humanae auctorem dixerim diabolum, et ipsius
qua homo constat substantiae conditorem; »  quasi
vulnus in corpore possis appellare substantiam. Sed
si propterea me putas dixisse diabolum substantiae
conditorem, quia in ea similitudine quae a me adhibita
est, fruticem dixi; frutex quippe nullo dubitante
substantia est: cur usque adeo te vel ostendis vel
fingis indoctum, ut eis rebus quae substantiae non
sunt, adhibendas de substantiis similitudines non existimes?
Nisi forte et ipsi Domino dialectice calumniaberis,
quia dixit, <hi>Arbor bona bonos fructus facit, et
arbor mala malos fructus facit <note>(Matth. VII, 17)</note>
            </hi>. Quis
enim malitiam sive bonitatem, vel opera bona seu
mala, quos velut fructus illarum arborum voluit intelligi,
dicat esse substantias, nisi nesciens quid loquatur?
Quis vero arbores et earum fructus neget
esse substantias, si novit quod loquitur? De his ergo
rebus quae substantiae sunt, videmus adhibitas similitudines
eis rebus quae non sunt substantiae. Quod si
arbor bona vel mala, non bonitas hominis vel malitia,
sed ipsi homines accipiendi sunt, in quibus
subjectis istas esse intelligimus qualitates, bonitatem
scilicet in homine bono, malitiamque in homine malo,
ut ipsae substantiae sint arbores, id est, ipsi homines;
certe fructus eorum (quae nihil aliud quam opera
intelliguntur), nemo nisi imperitus dicit esse substantias:
cum omnium arborum fructus, unde istae
similitudines datae sunt, nemo nisi imperitus neget
esse substantias. Ac per hoc ei rei quae non est substantia,
fas est adhibere similitudinem de substantia.
Propter quod ego vitio quod generi humano diabolus
tanquam vulnus inflixit, quamvis nullo modo substantia
sit, recte tamen adhibui de substantia similitudinem,
ut fruticem dicerem, et fructus ejus vitia
etiam illa cum quibus homines, vobis quidem negantibus,
sed veritate convincente, nascuntur, et ex
quibus in aeternum Dei regno pereunt, si veritate liberante
non renascuntur.</p>
          </div3>
<div3>
            <head>59.</head>
            <p>
 Proinde vitiatorem, non conditorem substantiae
diabolum dixi. Subdit autem sibi quod non condidit,
<pb n="0858"/>
per id quod inflixit, Deo justo tribuente hanc potestatem;
cujus non subtrahit potestati, nec quod sibi
est subditum, nec se ipsum. Ideo est enim secunda
nativitas instituta, quia nativitas est prima damnata.
Cui tamen etiam damnatae Dei bonitas exhibetur, ut
de maledicto semine rationalis natura formetur: qua
ejus affluentissima bonitate apertissime malorum hominum
tanta multitudo nutritur, et occulto Dei opere
vegetatur. Quae bonitas operationis ejus si subtrahatur
formandis promovendisque seminibus, et vivificandis
quibusque viventibus, non solum gignenda
non aguntur, sed ad nihilum penitus etiam genita
rediguntur. Cum ergo Deum nisi stulta impietas non
reprehendat, quod homines vitiosa voluntate damnabiles
illo vivificante vivunt, qui vivificat omnia: cur
putamus ab ejus operibus abhorrere, quod origine
vitiata damnabiles illo creante nascuntur, qui creator
est omnium; et per Mediatorem regenerati a damnatione
liberantur debita, sed gratuita miseratione, non
debita, quos elegit ante constitutionem mundi per
electionem gratiae, non ex operibus vel praeteritis, vel
praesentibus, vel futuris? Alioquin gratia jam non est
gratia <note>(Rom. XI, 6)</note>. Quod maxime apparet in parvulis,
quorum nec praeterita dici possunt opera, quia
non fuerunt; nec praesentia, quia nihil operantur;
nec futura, quando in illa aetate moriuntur.</p>
          </div3>
<div3>
            <head>60.</head>
            <p>
 Dixi sane:  « Quomodo manent peccata reatu,
quae praeterierunt actu; sic e contrario fieri potest,
ut concupiscentia maneat actu, et praetereat reatu » <note>(De Nuptiis et Concupiscentia, lib. I, nn. 29, 30)</note>.
Quod
error quidem tuus falsum esse dicit, sed veritas verum
esse convincit. Nam tu id non valendo refellere,
primo dialecticas tenebras imperitis conaris offundere
dicens,  « te cogitare non posse, in qua dialexi
invenerim contrariorum omnium reciprocationem. » 
Quam sententiam tuam si exponere voluero, et ad
eorum perducere intelligentiam, qui nunquam ista didicerunt,
opus erit pleno fortasse volumine. Sed nunc
satis est, quod ipse dixisti,  « in nulla dialexi posse
inveniri contrariorum omnium reciprocationem. » 
Hinc enim ostendisti aliquorum esse posse, non omnium.
In his ergo aliquibus et hoc reperi. Si enim
dixisses, contrariorum reciprocationem esse nullorum,
et per hoc ostenderes ea quae posui contraria
reciproca esse non posse, quia nulla esse possunt,
ego aliqua esse posse ostendere debui, ac deinde in
his esse quod posui. Sed esse aliqua jam ipse concedis,
qui non dicis nullorum contrariorum esse reciprocationem,
sed non omnium. Est igitur aliquorum.
Sed utrum in his etiam hoc sit quod a me positum
est, restat ostendere: id est, utrum, sicut verum est,
reatu manere peccata, quae praeterierunt actu; ita sit
verum, quod concupiscentia maneat actu, et praetereat
reatu. Quod tu fieri non posse volens ostendere,
hoc dixisti, quod ego non dixi. Ego enim de concupiscentia
dixi, quae est in membris repugnans legi
mentis <note>(Rom. VII, 23)</note>, quamvis reatus ejus in omnium
peccatorum remissione transierit: sicut e contrario,
sacrificium idolis factum, si deinceps non fiat, praeteriit
actu, sed manet reatu, nisi per indulgentiam
<pb n="0859"/>
remittatur. Quiddam enim tale est sacrificare idolis,
ut opus ipsum cum fit praetereat, eodemque praeterito
reatus ejus maneat venia resolvendus. Quiddam vero
tale est carnis concupiscentia, ut maneat in homine,
secum per continentiam confligente, quamvis ejus
reatus qui fuerat generatione contractus, jam sit regeneratione
transactus. Actu enim manet non quidem
abstrahendo et illiciendo mentem, ejusque consensu
concipiendo et pariendo peccata; sed mala, quibus
mens resistat, desideria commovendo. Ipse quippe
motus actus est ejus, quamvis mente non consentiente
desit effectus. Inest enim homini malum et
praeter istum actum, id est, praeter hunc motum, unde
surgit hic motus; quem motum dicimus desiderium.
Non enim semper est desiderium contra quod pugnemus:
sed si tunc non est, quando non occurrit quod
concupiscatur sive animo cogitantis, sive sensibus
corporis; fieri potest ut insit qualitas mala, sed nulla
sit tentatione commota: sicut inest timiditas homini
timido, et quando non timet. Cum vero occurrit quod
concupiscatur, nec desideria mala nobis etiam nolentibus
commoventur, sanitas plena est. Hoc ergo
vitium non posset nisi reatu tenere hominem, quamvis
ejusdem mali bono usu de castis conjugibus procreatum:
qui reatus, quamvis eo manente malo, solvitur
in remissione omnium peccatorum per Dei gratiam
qua liberamur ab omni malo, cum Dominus non
solum propitius fit omnibus iniquitatibus nostris, verum
etiam sanat omnes languores nostros. Nam recole
quid responderit Liberator ipse atque Salvator
his qui ei dixerant, ut exiret de Jerosolymis: <hi>Ecce,</hi> 
inquit, <hi>ejicio daemonia, et sanitates perficio hodie et
cras, et tertia consummor <note>(Luc. XIII, 32)</note>
            </hi>. Lege Evangelium,
et vide post quantum passus fuerit et resurrexerit.
Ergo mentitus est? Absit. Sed significavit
aliquid, quod ista inter nos quaestione versatur. Expulsio
quippe est daemoniorum remissio peccatorum:
perfectio sanitatum, quae fit proficiendo post Baptismum:
tertia consummatio est, quam suae quoque
carnis immortalitate monstravit, incorruptibilium
beatitudo gaudiorum.
<pb n="0860"/>
</p>
          </div3>
<div3>
            <head>61. </head>
            <p>
Tu autem in exemplum rei, de qua loquebaris,
sacrilegum sacrificium posuisti atque dixisti,
 « quidquid ad hoc genus pertinet, de isto uno posse
monstrari: quoniam si semel aliquis idolis sacrificaverit,
potest, donec consequatur veniam, premi impietate
commissi, et manet reatus actione finita. Nullo
autem pacto, »  inquis,  « fieri potest ut maneat actio,
et abscedat reatus; id est, ut daemonibus, »  inquis,
 « sacrificare non desinat, et tamen liber a profanitate
videatur. »  Hoc de sacrificio idolis oblato verissime
dicis: actus est enim qui opere ipso peragitur, et non
erit; et si iterum fit, alterum fit. Impietas vero ipsa
qua haec fiunt, tamdiu manet, donec idolis renuntietur
et credatur in Deum. Idolis itaque sacrificatum
factum est transiens, non vitium manens: impietas
vero qua sacrificatum est, quia et illo peracto manet,
videtur esse concupiscentiae similis, qua commissum
est adulterium. Sed errore sublato, quo illa impietas
pietas putabatur, numquid idolis aliquem sacrificare
delectat, et in illo hujusmodi desiderium commovetur?
Nullo modo igitur simile est, quod pro simili
ponendum putasti. Nullo modo, inquam, simile est
sacrificium transiens manenti concupiscentiae, quae
hominem jam non committentem quod solet ei consentiendo
committere, jam plena fide et cognitione
retinentem non esse talia facienda, stimulis tamen
illicitorum desideriorum, quibus resistit castitas, inquietare
non cessat: neque scientia finitur, ut non
sit; sed continentia refrenatur, ut quo tendit pervenire
non possit. Quapropter sicut idolis immolatio,
quae jam nec in actione est, quia praeteriit; nec in
voluntate, quia error quo fiebat absumptus est; manet
tamen reatus ejus, donec in lavacro regenerationis
peccatorum omnium remissione solvatur: sic e
contrario quamvis reatus malae concupiscentiae eodem
Baptismate sit solutus; manet tamen ipsa, donec ab
eo qui post ejecta daemonia perficit sanitates, medicina
perficiente sanetur.</p>
          </div3>
<div3>
            <head>62.</head>
            <p>
 Sed quaeso te, cum et ipse concedas peccati
facti atque transacti reatum manere, nisi sacro fonte
diluatur; dic mihi reatus iste quis sit, et ubi maneat
jam homine correcto recteque vivente, nondum tamen
peccatorum remissione liberato. Subjectum est
reatus iste, id est substantia, sicut spiritus, sicut corpus;
an in subjecto, sicut febris aut vulnus in corpore,
sive avaritia vel error in animo? In subjecto
esse dicturus es: neque enim reatum affirmabis esse
substantiam. In quo igitur tibi videtur esse subjecto?
Cur quaeram quid respondeas, et non potius verba tua
ponam?  « Actu, »  inquis,  « praetereunte, manet ejus
reatus in illius conscientia qui deliquit, donec dimittatur. » 
Ergo in subjecto est, hoc est, in animo ejus
qui deliquisse se meminit, et scrupulo angitur conscientiae,
donec fiat delicti remissione securus. Quid
si obliviscatur se deliquisse, nec ejus conscientia stimuletur,
ubi erit reatus ille, quem transeunte peccato
manere concedis, donec remittatur? Non est
certe in corpore, quia non est eorum accidentium
<pb n="0861"/>
quae accidunt corpori; non est in animo, quia ejus
memoriam delevit oblivio: et tamen est. Ubi est igitur,
cum jam bene vivat homo, nihil tale committens;
nec dici possit, eorum peccatorum ejus reatum
manere quae meminit; eorum vero quae oblitus est,
non manere? Manet quippe omnino donec remittatur.
Ubi ergo manet, nisi in occultis legibus Dei, quae
conscriptae sunt quodam modo in mentibus Angelorum,
ut nulla sit iniquitas impunita, nisi quam sanguis
Mediatoris expiaverit; cujus signo crucis consecratur
unda Baptismatis, ut ea diluatur reatus tanquam
in chirographo scriptus, in notitia spiritualium potestatum,
per quas poena exigitur peccatorum? Huic
chirographo nascuntur obnoxii omnes in carne de
carne carnaliter nati; ejus ab hoc debito sanguine liberandi,
qui in carne quidem et de carne, non tamen
carnaliter, sed spiritualiter natus est. Natus est enim
de Spiritu sancto et virgine Maria. De Spiritu scilicet
sancto, ne esset in illo caro peccati; ex virgine
autem Maria, ut esset in illo similitudo carnis peccati.
Ideo illi chirographo non venit obnoxius, et ab
illo solvit obnoxios. Neque enim nulla est iniquitas,
cum in uno homine vel superiora inferioribus turpiter
serviunt, vel inferiora superioribus contumaciter reluctantur,
etiamsi vincere non sinantur. Hanc iniquitatem
si homo ab homine altero forinsecus adversante
pateretur, quia in illo non esset, sine illo utique puniretur:
quia vero in illo est, aut cum illo punietur,
aut illo ab ejus reatu liberato, sic in certamine adversus
spiritum perseverat, ut hominem jam non
reum ad nulla post mortem tormenta transmittat,
non alienet a regno Dei, nulla damnatione faciat detineri;
neque ut ea penitus careamus, velut aliena
natura sejungatur a nobis, sed quia nostrae naturae
languor est, sanctur in nobis.
</p>
          </div3>
        </div2>

<div2>
          <head>CAPUT XX.</head>
<div3>
            <head>63.</head>
            <p>
 Propter hoc ergo vitium, sicut
in eo libro, cui resistis, a me positum est,  « humana
natura damnatur: et propter quod damnatur, propter
hoc et damnabili diabolo subjugatur; quia et ipse
diabolus spiritus immundus est: et utique bonum quod
spiritus, malum quod immundus; quoniam spiritus est
natura, immundus est vitio: quorum duorum illud a Deo
est, hoc ab ipso. Non itaque tenet homines sive majoris
sive infantilis aetatis, propter quod homines, sed propter
quod immundi sunt »  <note>(De Nuptiis et Concupiscentia,
lib. 1, nn. 25, 26)</note>. His verbis meis ex libro meo
abs te positis, ita resistendum putasti, ut diceres,
 « hanc formam etiam in homine malo debuisse servari,
quae servatur in diabolo; ne quisquam damnetur,
nisi ex vitiis propriae voluntatis; atque ideo nullum
sit originale peccatum: alioquin opus ejus, »  ut
dicis,  « qui etiam diabolum bonum condidit, non potest
approbari. »  Nec attendis quod diabolum non ex
alio diabolo creavit Deus, nec ex aliquo angelo licet
<pb n="0862"/>
bono, cujus tamen lex esset in membris repugnans
legi mentis, per quam et cum qua de homine nascitur
omnis homo. Adjuvaret itaque te fortasse hoc argumentum,
si ut homo, ita diabolus gigneret filios, eosque
paterno peccato negaremus obnoxios. Nunc vero
aliud est ille, qui homicida erat ab initio, quia hominem
ab initio quo est homo institutus, occidit per feminae
seductionem, et in veritate per liberum arbitrium
non stetit <note>(Joan. VIII, 44)</note>, cadensque dejecit:
et aliud est quod <hi>per unum hominem peccatum intravit
in mundum, et per peccatum mors; et in omnes homines
pertransiit, in quo omnes peccaverunt <note>(Rom. V, 12)</note>
            </hi>. Ubi
evidenter expressum est, exceptis cujusque hominis
propriis, commune omnibus hominibus originale peccatum.</p>
          </div3>
<div3>
            <head>64.</head>
            <p>
 Quod autem dixi,  « Qui miratur quia creatura
Dei subditur diabolo, non miretur; subditur enim
creatura Dei creaturae Dei, minor majori »  <note>(De Nuptiis
et Concupiscentia, lib. 1, n. 26)</note>: cur ita posuisti, ut
sequentia mea verba non adderes, quibus ostendi,
quemadmodum dixerim,  « minor majori »  humana
scilicet angelicae; nisi ut minus intelligeretur sensus
meus, ut faceres tibi locum, ubi, sicut soles, de Aristotelicis
categoriis obtenderes nebulas imperitis, in
quibus latentem putarent te aliquid dicere, quid diceres
nescientes? Ad hoc enim redacta est haeresis
vestra, ut gemant sectatores vestri non inveniri dialecticos
judices in Ecclesia, de scholis Peripateticorum
sive Stoicorum, a quibus possitis absolvi. Quo
enim pertinet, quid sibi vult, utquid dictum est quod
dixisti,  « quia major et minor ad finitam speciem
pertinet quantitatis? Sed quantitas, »  inquis,  « non
solum contrariorum capax non est, quod ei cum qualitate
atque aliis praedicamentis; verum etiam nec
contrarium habet, quod ei cum substantiae est definitione
commune: bonum vero et malum contraria
sunt. »  Haec profecto nunquam diceres, si lectores
vel auditores librorum tuorum putares intellecturos
esse quod dicis. Itane vero ideo immundus homo immundo
angelo subdendus non fuit, quoniam quantitas
qua homine major est angelus, non solum contrariorum
capax non est, verum etiam nec contrarium habet:
quasi tunc diabolo fuisset homo subdendus, si ei
reperiretur esse contrarius; et mala subdenda non
sint malis, quia bona malis, non mala malis videntur
esse contraria? Quid vanius cogitari, quid ineptius
dici potest? Nonne domino subditur servus, et bonus
bono, et malus malo, et malus bono, et bonus malo?
Nonne uxor subditur viro, et bono bona, et malo
mala, et bono mala, et malo bona? Quid igitur pertinet
ad vim sive rationem, qua quidque cuique subdendum
est, utrum haec res aut illa possit vel non
possit capere vel habere contrarium? Verum tu plane
inconsiderate ista non funderes, si stultitiae quae tibi
ista suggerit, sapientiam contrariam cogitares.</p>
          </div3>
<div3>
            <head>65.</head>
            <p>
 Jam porro illa qualis est argumentatio tua?
<pb n="0863"/>
 « Si res, »  inquis,  « quae decenter ordinata est, ad
Deum pertinet, et res quae ad Deum pertinet, bona est;
bonum est itaque subditum esse diabolo, quoniam institutus
a Deo per hoc ordo servatur. Sequiturque, » 
inquis,  « ut malum sit rebellare diabolo, quoniam
per resultationem institutus a Deo ordo turbatur. » 
Posses dicere, Deo resistere agricolas, ejusque ordinem
perturbare, purgando agros a spinis et tribulis,
quae ille peccatoribus nasci jussit in poenam <note>(Gen. III,
18)</note>. Quid, quod ista tua ratione dici potest: si res
quae decenter ordinata est, ad Deum pertinet, et res
quae ad Deum pertinet bona est; bonum est malis
esse in gehenna, quoniam institutus a Deo per hoc
ordo servatur? Quod vero tu addis,  « Sequiturque ut
malum sit rebellare diabolo, quoniam per resultationem
institutus a Deo ordo turbatur; »  cur hoc dicis?
Quis enim rebellat diabolo, nisi ab ejus potestate per
Mediatoris sanguinem liberatus? Melius ergo fuerat
hostem non habere, quam vincere. Sed quia peccati
merito humana natura subdita est hosti; prius homo,
ut adversus eum pugnare possit, ab ejus eruitur potestate.
Deinde si vita est in hac carne prolixior, certans
adjuvatur, ut superet. Postremo victor beatificatur,
ut regnet, dicturus in fine, <hi>Ubi est, mors, contentio
tua <note>(Osee XIII, 14)</note>
            </hi>? Vel, sicut dicit Apostolus, <hi>Ubi
est, mors, victoria tua? ubi est, mors, aculeus tuus <note>(I Cor. XV, 55)</note>
            </hi> 
?
</p>
          </div3>
        </div2>

<div2>
          <head>CAPUT XXI.</head>
<div3>
            <head>66.</head>
            <p>
 Quin etiam visa sunt tibi de
Manichaei libris nonnulla esse ponenda, quibus meam
sententiam comparares: cum ego commixtionem duarum
naturarum, boni scilicet et mali, unde illorum
tota fabulosa manat insania, non solum fide verboque
detester et damnem; verum etiam tibi ipsi suffragatori
eorum resistendo teque refellendo convincam.
Cum enim contra eos veritas clamet, mala nisi de
bonis orta non esse: nonne tu pro ipsis et cum ipsis
contra veritatem reclamas,  « Per opus Dei opus diaboli
transire non sinitur. Non potest mali radix in
dono Dei locari. Rerum ratio non sinit, ut de bono
malum, et de justo iniquum aliquid proferatur. Non
nascuntur peccata de ea re, quae libera est a peccato.
De hoc opere quod non habet culpam, nasci culpa
non potest »  <note>(Supra, lib. 1, capp. 8, 9, et lib. 5, cap. 16,
nn. 59, 64)</note>? Quibus omnibus vocibus tuis conficitur,
non esse mala exorta de bonis; ut restet, secundum
Manichaeos, non esse mala exorta nisi de malis.
Quomodo ergo quemquam Manichaeorum nomine,
tanquam eorum adversarius criminaris; cum sic ab
eorum parte consistas, ut vinci omnino non possint,
nisi cum illis et ipse vincaris? Quod in primo hujus
operis libro aliquanto copiosius <note>(Cap. 8)</note>, et in
quinto brevius <note>(Cap. 16)</note>, et hic hactenus nos egisse
suffecerit.</p>
          </div3>
<div3>
            <head>67.</head>
            <p>
 Ipsa vero quae communis est vobis haeresis
vestra quantum Manichaeos adjuvet, jam quidem saepe
monstravi, sed ne hic quidem est omittendum. Enumerant
Manichaei mala quae in parvulis monstrant,
<pb n="0864"/>
quae Cicero quoque commemorat in libris de Republica,
unde ipsa ejus verba jam transtuli <note>(Supra, lib. 4,
cap. 12)</note>. In quorum malorum commemoratione dicit,
 « non ut a matre natura, sed ut a noverca hominem
in has aerumnas esse projectum. »  Huc accedunt etiam
illa, quae non quidem omnes parvulos, sed tamen
plurimos cernimus perpeti multa et varia mala,
usque ad daemonum incursus. Atque concludunt dicentes,
Cum sit justus et omnipotens Deus, unde ista
mala patitur imago ejus in parvulis, nisi quia vera
est, inquiunt, quam nos asserimus duarum naturarum,
boni scilicet malique commixtio? Hos catholica
redarguit veritas, confitens originale peccatum, per
quod factum est daemonum ludibrium genus humanum,
et laboriosae miseriae destinata propago mortalium.
Non autem ita esset, si humana natura per liberum
arbitrium in quo statu primum condita est perstitisset.
Vos autem negantes originale peccatum,
profecto aut cogemini dicere Deum vel invalidum, vel
injustum, sub cujus potestate imago ejus in parvulis
sine ullo vel proprii vel originalis peccati merito tantis
affligitur malis; non enim per haec exercetur virtus,
quod recte de bonis hominibus majoribus dicitur,
in quibus rationis est usus: aut, quia Deum vel impotentem
vel iniquum dicere non potestis, Manichaei
contra vos errorem suum nefarium de duarum inter se
inimicarum substantiarum permixtione firmabunt.
Non igitur  « me ab infectione Manichaeorum, nulla, » 
sicut dicis,  « mundat herba fullonis. »  Quibus petulantibus
verbis facis lavacro regenerationis injuriam,
quod in sinu Catholicae matris accepi. Sed vobis tam
malitiosum venenum antiqui draconis irrepsit, ut et
Catholicos horrore Manichaei nominis infametis, et
Manichaeos perversitate vestri dogmatis adjuvetis.
</p>
          </div3>
        </div2>

<div2>
          <head>CAPUT XXII.</head>
<div3>
            <head>68.</head>
            <p>
 Illud vero de alio libro meo,
quod ad Marcellinum scribens dixi,  « Filios mulieris
quae serpenti credidit ut libidine corrumperetur, non
liberari nisi per Filium Virginis, quae angelo credidit
ut sine libidine fetaretur »  <note>(Lib. 1 de peccatorum Meritis
et Remissione, cap. 28)</note>: ita posuisti atque ita voluisti
accipi, tanquam dixerim,  « quod Evae serpens
commixtus fuerit concubitu corporali; »  sicut Manichaei
principem tenebrarum ejusdem mulieris patrem
cum illa concubuisse delirant. Hoc ego de serpente
non dixi. Sed numquid tu contra Apostolum negas,
mentem mulieris a serpente corruptam? An eum
non audis, ubi dicit, <hi>Timeo ne sicut serpens Evam
fefellit in versutia sua, ita corrumpantur mentes vestrae
a simplicitate et castitate, quae est in Christo <note>(II Cor. XI, 3)</note>
            </hi>?
Ex ista utique corruptione serpentis,
qualis fit etiam quando corrumpunt mores bonos colloquia
mala <note>(I Cor. XV, 33)</note>, pervenit libido peccandi
in mentem mulieris; ut et viro praevaricatione corrupto,
deinde illa, de qua erubuerunt et pudenda
<pb n="0865"/>
texerunt, sequeretur in carne, non diaboli accedente
concubitu corporali, sed spirituali Dei gratia recedente.</p>
          </div3>
<div3>
            <head>69.</head>
            <p>
 Non igitur  « tota disputatione tua contrivisti, » 
sicut te jactas,  « assertionem meam, de malo carnalis
concupiscentiae originalisque peccati; »  manente laude
nuptiarum, quae bene utuntur malo, non quod fecerunt,
sed quod invenerunt. Verum nec ipsos Manichaeos
contrivisti, quos potius adjuvisti, tu maxime,
et in commune omnes Pelagianae novitatis errorisque
participes, sicut jam demonstravi. De testimoniis
etiam tractatorum catholicorum sancti Basilii Caesareensis
et sancti Joannis Constantinopolitani, quorum
dixisti sensum vestris convenire sententiis, in primo
hujus mei operis libro, tibi sufficientissima et certissima
veritate respondi <note>(Capp. 5 et 6)</note>; ostendens quemadmodum
non intelligendo quaedam verba eorum,
adversus dogma eorum, quod est dogma catholicum,
mirabili caecitate pugnetis. In secundo quoque libro
satis egimus, ut appareat quam non sit, quemadmodum
conviciaris,  « conspiratio perditorum »  <note>(Supra,
lib. 1, cap. 7)</note>; sed sanctorum et eruditorum Ecclesiae
catholicae patrum pius fidelisque consensus, qui
haereticae vestrae novitati resistunt pro antiquissima
catholica veritate. Unde etiam  « populi murmur, quod
solum vobis a nobis »  dicis  « opponi, »  nec solum est,
quia tantorum nititur auctoritate doctorum; et justum
est, quia non vult ut evertatis sibi quoque notissimam
salutem quae in Christo est parvulorum.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>70.</head>
            <p>
 Quod autem verba apostolica,
ubi dicit, <hi>Scio quia non habitat in me, hoc est in carne
mea, bonum;</hi> et caetera usque ad illud, ubi ait, <hi>Miser
ego homo, quis me liberabit de corpore mortis hujus?</hi>  « me » 
affirmas  « aliter intelligere, quam totum ipsum capitulum
 debet intelligi; »  nesciens mihi plurimum tribuis.
Non enim ego solus aut primus sic istum locum intellexi,
quo evertitur haeresis vestra, quemadmodum
vere intelligendus est: imo vero ego prius cum aliter
intellexeram, vel potius non intellexeram; quod
mea quaedam illius temporis etiam scripta testantur.
Non mihi enim videbatur Apostolus et de se ipso dicere
potuisse, <hi>Ego autem carnalis sum,</hi> cum esset spiritualis:
et quod captivus duceretur sub lege peccati,
quae in membris erat ejus <note>(Rom. VII, 14, 18-24)</note>. Ego
enim putabam dici ista non posse, nisi de iis quos
ita haberet carnis concupiscentia subjugatos, ut facerent
quidquid illa compelleret; quod de Apostolo dementis
est credere: cum etiam innumerabilis multitudo
sanctorum, ne concupiscentias carnis perficiat,
contra carnem spiritu concupiscat. Sed postea melioribus
et intelligentioribus cessi, vel potius ipsi, quod
fatendum est, veritati, ut viderem in illis Apostoli
<pb n="0866"/>
vocibus gemitum esse sanctorum contra carnales
concupiscentias dimicantium. Qui cum mente sint
spirituales, adhuc tamen isto corruptibili corpore
quod aggravat animam <note>(Sap. IX, 15)</note>, recte intelliguntur
esse carnales; quia erunt et corpore spirituales,
quando seminatum corpus animale, resurget corpus
spirituale <note>(I Cor. XV, 44)</note>: et recte adhuc intelliguntur
ea parte captivi sub lege peccati, quae desideriorum,
quibus non consentiunt, motibus subjacet. Hinc
factum est ut sic ista intelligerem, quemadmodum intellexit
Hilarius, Gregorius, Ambrosius, et caeteri
Ecclesiae sancti notique doctores, qui et ipsum Apostolum
adversus carnales concupiscentias quas habere
nolebat, et tamen habebat, strenue conflixisse, eumdemque
conflictum suum illis suis verbis contestatum
fuisse senserunt <note>(Supra, lib. 2, capp. 3 et 4)</note>. Contra
quos motus, prius utique debellandos ne dominentur,
et postea sanandos ut penitus exstinguantur, etiam
ipse gloriosa certamina sanctos exercere confessus es <note>(Supra, lib. 3, cap. 21)</note>.
Simul itaque cognoscamus
verba pugnantium, si pugnamus. Hoc enim modo non
vivimus nos, sed vivit Christus in nobis, si et ad pugnam
contra concupiscentias exercendam, et ad victoriam
usque ad consumptionem eorumdem hostium
capessendam, in illo fidimus, non in nobis. Ipse
quippe <hi>factus est nobis sapientia a Deo, et justitia, et
sanctificatio, et redemptio; ut, quemadmodum scriptum
est, Qui gloriatur, in Domino glorietur <note>(I Cor. I, 30, 31)</note>
            </hi>.</p>
          </div3>
<div3>
            <head>71.</head>
            <p>
 Non est ergo  « contrarium, »  sicut putas,  « ut
qui dicit, <hi>Vivo non ego jam, vivit vero in me Christus</hi> » <note>(Galat. II, 20)</note>;
 « dicat etiam, <hi>Scio quia non habitat
in me, hoc est in carne mea, bonum.</hi> »  In quantum quippe
in illo vivit Christus, in tantum expugnat et superat
quod non habitat bonum in ejus carne, sed malum.
Neque enim recte cujusquam spiritus concupisceret
adversus carnem suam, nisi habitaret in illo spiritus
Christi. Absit ergo ut dicamus, quod nos dicere insimulas,
 « Apostolum sic ista dixisse, quasi qui se vellet
intelligi renitentem, in scorta aliqua manu pestiferae
voluptatis abduci: »  cum dicat, <hi>Non ego operor
illud <note>(Rom. VII, 18, 20)</note>
            </hi>, ostendens concupiscentias
carnis solum impulsum libidinis operari, sine consensione
peccati.</p>
          </div3>
<div3>
            <head>72.</head>
            <p>
 Quid est, quod  « in Judaeorum superbiam »  frustra
conaris  « ista verba transferre, tanquam ipsos in
se transfiguraverit Apostolus, qui contemnebant dona
Christi, velut sibi non necessaria? »  Sic enim suspicaris:
atque utinam ipsa dona Christi saltem ita saperes,
ut ad vincendam concupiscentiam valere aliquid
crederes. Sed ideo dicis a Judaeis fuisse contempta,
 «  quod veniam daret ille peccatis, quae ipsi
legis admonitione vitassent. »  Quasi hoc conferat
homini remissio peccatorum, ut caro non concupiscat
adversus spiritum <note>(Galat. V, 17)</note>, unde illa verba nata
sunt, <hi>Scio quia non habitat in me, hoc est in carne mea,
bonum;</hi> et caetera hujusmodi. Verum tu a vestro dogmate
<pb n="0867"/>
non recedis, quo putatis gratiam Dei per
Jesum Christum Dominum nostrum sic in sola peccatorum
remissione versari, ut non adjuvet ad vitanda
peccata et desideria vincenda carnalia, diffundendo
charitatem in cordibus nostris per Spiritum sanctum,
qui ab illo datus est nobis <note>(Rom. V, 5)</note>. Neque consideras
eum qui dicit, <hi>Video aliam legem in membris
meis, repugnantem legi mentis meae;</hi> et ab hoc malo
non se liberari clamat, nisi gratia Dei per Jesum
Christum Dominum nostrum; nec Judaeum esse, nec
quia peccavit, sed ne peccet potius laborare.</p>
          </div3>
<div3>
            <head>73.</head>
            <p>
 « Exaggerat, »  inquis,  « Apostolus vim consuetudinis. » 
Tu ergo responde, utrum contra istam
vim non dimicet baptizatus. Quod si negas, omnibus
christianis sensibus contradicis: si autem dimicat,
cur non in verbis Apostoli vocem dimicantis agnoscis?
 « Per legem, »  inquis,  « bonam et per mandatum
sanctum pravorum animi ferocierant; quoniam sine
voluntate propria nulla eruditio poterat inspirare
virtutem. »  O acutum intellectorem! O divinorum
eloquiorum egregium tractatorem! Quid agis de verbis
dicentis, <hi>Non quod volo ago;</hi> et, <hi>Velle adjacet
mihi;</hi> et, <hi>Quod nolo, hoc ago;</hi> et, <hi>Condelector legi Dei
secundum interiorem hominem?</hi> Audis haec, et dicis,
quia voluntas defuit, ideo defuisse virtutem. Quid,
quod non solum voluntas, verum etiam virtus adfuit,
ne consentiret concupiscentiae carnis, quae legi peccati
pravis ipsis motibus serviebat? Quibus ille non
cedens, nec arma iniquitatis exhibens membra peccato <note>(Rom. VI, 13)</note>,
et tamen quod nollet sentiens in
carne contra spiritum concupiscente, et adversus
eam vicissim spiritu concupiscens, verissima castitatis
voce dicebat, <hi>Igitur ipse ego mente servio legi Dei,
carne autem legi peccati.</hi> Illa sane verba quae posuisti,
ubi ait Apostolus, <hi>Lex sancta, et mandatum sanctum
et justum et bonum. Quod ergo bonum est, mihi factum
est mors? Absit: sed peccatum ut appareat peccatum,
per bonum mihi operatum est mortem, ut fiat supra
modum peccatum peccans per mandatum:</hi> bene intelligitur
de vita sua dixisse praeterita, quando sub lege
fuerat, nondum sub gratia. Nam et verbis praeteriti
temporis utitur, dicendo, <hi>Peccatum non cognovi, nisi
per legem:</hi> et, <hi>Concupiscentiam nesciebam:</hi> et, <hi>Operatum
est in me omnem concupiscentiam:</hi> et, <hi>Vivebam
aliquando sine lege;</hi> utique quando nondum poterat
usum habere rationis: et, <hi>Adveniente mandato peccatum
revixit, ego autem mortuus sum:</hi> et, <hi>Peccatum occasione
accepta per mandatum, fefellit me, et per illud
occidit:</hi> et, <hi>Per bonum mihi operatum est mortem.</hi> His
omnibus tempus significare intelligitur, quo sub lege
vivebat, et nondum adjutus gratia concupiscentiis
carnalibus vincebatur. Ubi vero jam dicit, <hi>Lex spiritualis
est; ego autem carnalis sum:</hi> jam quod confligens
patiebatur ostendit. Non enim dixit, <hi>carnalis</hi> fui, vel
<pb n="0868"/>
eram; sed, <hi>sum.</hi> Et apertius tempora ipsa distinguit,
ubi dicit, <hi>Nunc autem jam non ego operor illud, sed
id quod in me habitat peccatum.</hi> Jam enim motus desideriorum
malorum non ipse operabatur, quibus non
consentiebat ad perpetranda peccata. Peccati autem
nomine quod in illo habitabat, ipsam nuncupabat
concupiscentiam; quia peccato facta est, et si consentientem
traxerit atque illexerit, concipit paritque
peccatum. Et caetera usque ad eum locum, ubi ait, <hi>Igitur ego ipse mente servio legi Dei, carne autem legi
peccati 
 <note>(Rom. VII, 7-25)</note>
            </hi>, verba sunt jam sub gratia constituti,
sed adhuc contra concupiscentiam suam dimicantis,
nec ei consentientis ut peccet; sed tamen
quibus renititur, peccati desideria patientis.</p>
          </div3>
<div3>
            <head>74.</head>
            <p>
 Nemo nostrum substantiam corporis, nemo
naturam carnis accusat: frustra purgatur abs te,
quod non culpatur a nobis. Concupiscentias malas,
quibus si bene vivimus non consentimus, tamen esse
non negamus in nobis; castigandae sunt, frenandae
sunt, expugnandae sunt, vincendae sunt: tamen sunt,
nec alienae sunt. Nec bona ista nostra, sed mala sunt.
Nec sicut dixit Manichaea vanitas, separata extra nos
erunt: sed, sicut dicit catholica veritas, sanata non
erunt.
</p>
          </div3>
        </div2>

<div2>
          <head>CAPUT XXIV.</head>
<div3>
            <head>75.</head>
            <p>
 De illis quoque apostolicis
verbis, in quibus impudentia mirabili, imo dementia,
resistitis fundatissimae fidei, ubi ait, <hi>Per unum hominem
peccatum intravit in mundum, et per peccatum
mors; et ita in omnes homines pertransiit, in quo
omnes peccaverunt <note>(Id. V, 12)</note>
            </hi>; frustra sensum
alium novum atque distortum et a vero abhorrentem
moliris exsculpere, affirmans  « ea locutione dictum
esse, <hi>In quo omnes peccaverunt,</hi> ac si diceretur, Propter
quod omnes peccaverunt: sicut dictum est, <hi>In quo
corrigit junior viam suam</hi> »  <note>(Psal. CXVIII, 9)</note>: ut scilicet,
non in uno homine omnes homines peccasse
intelligantur originaliter, et tanquam in massae unione
communiter; sed propterea quia primus hominum
ille peccavit; id est, cum imitantur illum, non cum
generantur ex illo. Non ergo huic sensui convenit illa
locutio, ita dictum esse, <hi>in quo,</hi> velut dictum esset,
 « propter quod. »  Nam propter hoc quisque peccat, quod
sibi proponit ut peccet, vel quoquo modo quod illi est
causa peccandi. Quis vero ab omni humano sensu
tam sit absurdus, ut dicat, Propter hoc fecit homo
iste homicidium, quia in paradiso Adam de ligno
prohibito cibum sumpsit; cum iste latrocinando occiderit
hominem nihil de Adam cogitans, sed propter
hoc ut aurum quod ferebat auferret? Sic et caetera
cuncta peccata, quae propria quisque committit, habent
causas propter quas fiant, etiamsi nemo cogitet
quod ille primus homo commisit, neque illud sibi ad
peccandum proponat exemplum. Propter hoc itaque,
id est, quoniam peccavit Adam, nec ipse Cain peccasse
dicendus est, qui eumdem patrem suum noverat.
<pb n="0869"/>
Propter quid enim fratrem suum occiderit, notum
est: quia non propter hoc quod perpetravit Adam,
sed quia bono ejus invidit.</p>
          </div3>
<div3>
            <head>76.</head>
            <p>
 Denique nec ipsa tibi ad hunc vestrum sensum
quae posuisti testimonia suffragantur. Recte enim dicitur, <hi>In quo corrigit junior viam suam?</hi> 
  « propter quid
corrigit? »  quoniam sequitur, <hi>in custodiendo verba
tua.</hi> Propter hoc enim corrigit viam suam, quia
verba Dei sicut cogitanda sunt cogitat, et cogitando
custodit, custodiendo recte vivit. Ipsa ergo illi
causa est ut viam suam corrigat, quia Dei verba custodit.
Et quod ait beatissimus Stephanus, <hi>Fugit
Moyses in verbo hoc <note>(Act. VII, 29)</note>
            </hi>; bene intelligitur,
propter  « verbum hoc » ; quia hoc audivit, hoc timuit,
hoc cogitavit ut fugeret; haec illi fuit causa fugiendi.
Numquid in his locutionibus aliquid dictum est, quod
pertineat ad imitationem, qua sic alterum alter imitatur,
ut eum omnino non cogitet: et ideo nullo modo
dici possit propter hoc peccasse, quia ille peccavit,
in quo nec originaliter fuit, nec de illo quidquam in
peccato proprio cogitavit?</p>
          </div3>
<div3>
            <head>77.</head>
            <p>
 « Sed, inquis, »  si de peccati traduce loquebatur,
nusquam congruentius diceret, Ideo pertransiit peccatum,
quia omnes sunt de conjugum voluptate generati:
et adderet, In eo transiit, in quo ex tabida primi hominis
carne fluxerunt. »  Nec vides eodem modo tibi posse
dici, Si de imitatione peccati Apostolus loquebatur,
nusquam congruentius diceret, Ideo pertransiit peccatum,
quia primi hominis praecessit exemplum: et
adderet, In eo transiit, in quo omnes illius unius imitatione
peccaverunt. Aliquo enim duorum istorum
modo loqueretur Apostolus hoc loco, si ad tuum vel
meum loqueretur arbitrium. Quia ergo nec illud dixit
quod tu, nec illud quod ego; numquid vis ut credamus
in his ejus verbis, nec originale secundum Catholicos,
nec imitatorium secundum Pelagianos intelligendum
esse peccatum? Puto quod nolis. Remove igitur
ista quae possunt ex utraque parte momentis aequalibus
dici, et si tibi placet sine contentione quid Apostolus
dixerit intueri, adverte, ut hoc diceret, quid agebat:
et invenies per unum hominem iram Dei super humanum
genus, et per unum hominem reconciliationem
Deo, eorum qui ex damnatione totius generis liberantur
gratis. Ille est primus Adam factus ex terra, iste est secundus
Adam factus ex femina. Sed ibi per Verbum caro
facta est, hic autem ipsum Verbum caro factum est; ut
per ejus mortem vivamus, quo relicto mortui fueramus. <hi>Commendat,</hi> 
 inquit, <hi>suam charitatem Deus in nobis, quoniam
cum adhuc peccatores essemus, Christus pro nobis
mortuus est; multo magis justificati nunc in sanguine
ipsius, salvi erimus ab ira per ipsum <note>(Rom V, 8, 9.)</note>
            </hi> </p>
          </div3>
<div3>
            <head>78.</head>
            <p>
 De hac ira dicit: <hi>Eramus et nos natura filii irae,
sicut et caeteri <note>(Ephes. II, 3)</note>
            </hi>. De hac ira dicit Jeremias
propheta: <hi>Maledictus dies in quo natus sum <note>(Jerem.
XX, 14)</note>
            </hi>. De hac ira dicit sanctus Job: <hi>Pereat dies
ille in quo natus sum <note>(Job III, 3)</note>
            </hi>. De hac ira item
dicit idem ipse: <hi>Homo enim natus ex muliere, brevis
vitae, et plenus iracundiae, sicut flos feni decidit, fugit
autem sicut umbra et non stabit. Nonne et hujus curam
<pb n="0870"/>
fecisti, et hunc fecisti intrare in conspectu tuo in judicium?
Quis enim erit mundus a sordibus? Ne unus
quidem</hi>, <hi>etiamsi unius diei fuerit vita ejus super terram <note>(Id. XIV, 1-5, sec. LXX)</note>
            </hi>.
De hac ira dicit liber Ecclesiasticus: <hi>Omnis caro sicut vestis veterascit; testamentum
enim a saeculo, morte morieris 
 <note>(Eccli. XIV, 18,
12)</note>
            </hi>. Itemque ipse: <hi>A muliere,</hi> inquit, <hi>initium est peccati,
et propter illam morimur omnes <note>(Id. XXV, 33)</note>
            </hi>. Et
alio loco: <hi>Occupatio magna creata est omni homini, et jugum
grave super filios Adam, a die exitus de ventre
matris eorum, usque in diem sepulturae in matrem
omnium <note>(Id. XL, 1)</note>
            </hi>. De hac ira dicit Ecclesiastes: <hi>Vanitas vanitatum, et omnia vanitas. Quae abundantia
homini 
 in omni labore suo, quo ipse laborat sub sole <note>(Eccle. I, 2, 3)</note>
            </hi>?
De hac ira vox apostolica est: <hi>Omnis creatura vanitati subjecta est 
 <note>(Rom. VIII, 20)</note>
            </hi>.
De hac ira plangit Psalmus: <hi>Ecce veteres posuisti
dies meos, et substantia mea tanquam nihilum ante te;
verumtamen universa vanitas omnis homo vivens <note>(Psal.
XXXVIII, 6)</note>
            </hi>. De hac ira plangit et alius: <hi>Quae pro
nihilo habentur, eorum anni erunt. Mane sicut herba
transeat, mane floreat et praetereat, vespere decidat,
durescat et arescat. Quoniam defecimus in ira tua, et
in indignatione tua conturbati sumus. Posuisti iniquitates
nostras in conspectu tuo, saeculum nostrum in
illuminatione vultus tui. Quoniam omnes dies nostri defecerunt,
et in ira tua defecimus. Anni nostri sicut aranea
meditabuntur <note>(Psal. LXXXIX, 5-9)</note>
            </hi>.</p>
          </div3>
<div3>
            <head>79.</head>
            <p>
 Nemo liberatur ab hac ira Dei, nisi per Mediatorem
reconcilietur Deo. Unde dicit etiam ipse
Mediator: <hi>Qui non credit Filio, non habebit vitam;
sed ira Dei manet super eum <note>(I Joan. III, 36)</note>
            </hi>. Non dixit,
Veniet; sed, <hi>manet super eum.</hi> Ideo ergo credunt
atque confitentur et majores per cor et os proprium,
et parvuli per alienum, ut reconcilientur Deo per
mortem Filii ejus, ne ira Dei maneat super eos,
quos etiam origo vitiata efficit reos. De hac itaque
re loquens Apostolus, <hi>Cum adhuc,</hi> inquit, <hi>peccatores
essemus, Christus pro nobis mortuus est; multo magis
justificati nunc in sanguine ipsius, salvi erimus ab ira
per ipsum. Si enim cum inimici essemus, reconciliati
sumus Deo per mortem Filii ejus; multo magis reconciliati,
salvi erimus in vita ipsius: non solum autem,
sed et gloriantes in Deo per Dominum nostrum Jesum
Christum, per quem et nunc reconciliationem accepimus.
Propter hoc sicut per unum hominem peccatum in
hunc mundum intravit, et per peccatum mors, et ita in
omnes homines pertransiit, in quo omnes peccaverunt.</hi> 
Nempe manifestum est, ut hoc diceret, quid agebat
Apostolus. Ite adhuc, et huic reconciliationi, quae fit
per mortem Filii Dei, qui sine peccato venit in mundum,
subtrahite parvulos, ut propter eum per quem
peccatum intravit in mundum, ira Dei maneat super
eos. Quid hic facit imitatio, quaeso te, ubi audis, <hi>Nam
<pb n="0871"/>
judicium quidem ex uno in condemnationem, gratia
autem ex multis delictis in justificationem <note>(Rom. V, 8-12,
16)</note>
            </hi>? Unde gratia ex multis delictis in justificationem;
nisi quia praeter unum illud originis, addita
multa quae simul deleret invenit? Alioquin sic esset
ex multis condemnatio, quae homines unum imitando
commiserant; sicut ex eisdem multis justificatio,
quibus remissis in gratiam respirabant. Sed quia
unum ilud sufficiebat, propter quod etiam solum fieret
condemnatio; gratiae vero non sufficiebat illud
unum delere, sed et multa quae adjecta sunt, ut omnium
remissione fieret justificatio: ideo utique dictum
est, <hi>Judicium ex uno in condemnationem, gratia
autem ex multis delictis in justificationem.</hi> Nam sicut
non imitantur Christum parvuli, quia nondum possunt,
et tamen ad ejus gratiam spiritualem pertinere
possunt: ita sine imitatione primi hominis, contagione
tamen ex ipso carnalis generationis obstricti
sunt. Si autem propterea vis eos a primi hominis
alienos esse peccato, quia eum non sunt imitati propria
voluntate; ista ratione alienabis eos et a justitia
Christi, quia nec ipsum imitati sunt propria voluntate.</p>
          </div3>
<div3>
            <head>80.</head>
            <p>
 Cum vero Multos, quod dixit postea, non vis
intelligi <hi>omnes,</hi> quod prius dixerat;  « ideo existimans
dictum fuisse multos, ne omnes intelligerentur: » 
poteris hoc dicere et de semine Abrahae, cui promissae
sunt omnes gentes <note>(Gen. XXII, 18)</note>, non omnes
gentes ei fuisse promissas; quia dictum est alio loco, <hi>Patrem multarum gentium posui te 
 <note>(Id. XVII, 5)</note>
            </hi>. Est autem
sanus intellectus, ideo sic locutam Scripturam,
quia possunt esse aliqua omnia, quae non sunt multa:
sicut omnia dicimus Evangelia, et tamen brevi
numero, id est, quaternario continentur. Et rursus
possunt aliqua esse multa, non tamen omnia: sicut
multos dicimus credere in Christum, nec tamen omnes
credunt. <hi>Non enim omnium est fides,</hi> ait Apostolus <note>(II Thess. III, 2)</note>.
Quod autem dictum est, <hi>In semine
tuo benedicentur omnes gentes;</hi> et, <hi>Patrem multarum
gentium posui te:</hi> easdem omnes, multas; et
easdem multas, omnes esse monstratum est. Ita etiam
cum dictum est, Per unum in omnes transisse peccatum;
et postea, Per unius inobedientiam peccatores
constitutos multos: ipsi sunt multi, qui et omnes.
Similiter cum dictum est, <hi>Per unius justificationem in
omnes homines, ad justificationem vitae;</hi> et rursus dictum
est, <hi>Per unius obedientiam justi constituentur
multi <note>(Rom. V, 12, 18, 19)</note>
            </hi>: non aliquibus exceptis,
sed eosdem multos, omnes oportet intelligi: non quia
omnes homines justificantur in Christo; sed quia omnes
qui justificantur, non aliter possunt justificari
quam in Christo. Sicut possumus dicere, in aliquam
domum per unam januam intrare omnes; non quia
omnes homines intrant in eamdem domum, sed quia
nemo intrat nisi per illam. Omnes ergo ad mortem
per Adam, omnes ad vitam per Christum. Quia <hi>sicut
in Adam omnes moriuntur, ita et in Christo omnes vivificabuntur</hi> 
<pb n="0872"/> <note>(I Cor. XV, 22)</note>:
id est, ex prima origine
generis humani nemo ad mortem nisi per Adam, et
nemo per Adam nisi ad mortem; et nemo ad vitam nisi
per Christum, et nemo per Christum nisi ad vitam.</p>
          </div3>
<div3>
            <head>81.</head>
            <p>
 Vos autem dum non omnes, sed multos sive
per Adam, condemnatos esse, sive per Christum liberatos
vultis intelligi, horrenda perversitate christianae
religioni estis infesti. Si enim salvi erunt aliqui
sine Christo, et justificantur aliqui sine Christo;
ergo Christus gratis mortuus est. Erat enim et alius
modus, sicut vultis, in natura, in libero arbitrio, in
lege naturali, sive conscripta, quo possent salvi et
justi esse qui vellent. Justas autem imagines Dei,
quis nisi injustus prohiberet a regno Dei? Hic forte
dicis: Sed facilius per Christum. Numquid non posset
etiam de lege dici: Est per legem justitia, sed facilius
per Christum? Et tamen ait Apostolus, <hi>Si per
legem justitia, ergo Christus gratis mortuus est <note>(Galat. II,
21)</note>
            </hi>. Non est itaque praeter unum mediatorem Dei et
hominum, hominem Christum Jesum <note>(I Tim. II, 5)</note>,
aliud nomen sub coelo, in quo oporteat salvos fieri
nos <note>(Act. IV, 12)</note>. Et ideo dictum est, <hi>In Christo omnes
vivificabuntur:</hi> quoniam in illo Deus definivit fidem
omnibus, suscitans illum a mortuis <note>(Id. XVII, 31)</note>.
Vestrum autem dogma id persuadere conatur, velut
inculpatae praedicatione naturae, et potentiae liberi
arbitrii, et legis sive naturalis sive per Moysen datae,
ut et si opus sit, necesse tamen non sit ad Christum
pro aeterna salute transire: eo quod per sacramentum
mortis et resurrectionis ejus (si tamen vel hoc
putatis) commodior via sit, non quod alia via esse
non possit. Unde quantum vos detestari debeant
Christiani considerantes, renuntiate vobis etiam tacentibus nobis.
</p>
          </div3>
        </div2>

<div2>
          <head>CAPUT XXV.</head>
<div3>
            <head>82.</head>
            <p>
 Quod vero causae tuae postremum
et quasi fortissimum firmamentum, propheticum
testimonium esse voluisti, ubi per Ezechielem
dictum legimus, Quod non erit parabola, qua dicebant,
parentes uvas acerbas edisse, et dentes obstupuisse
 filiorum; nec morietur filius in peccato patris,
nec pater in peccato filii, sed anima quae peccat
 ipsa morietur <note>(Ezech. XVIII, 2-4)</note>: non intelligis
hanc esse promissionem Testamenti Novi, et spiritualis
haereditatis ad alterum saeculum pertinentis. Id
enim agit gratia Redemptoris, ut paternum chirographum
deleat <note>(Coloss. II, 14)</note>, et unusquisque pro se
rationem reddat. Caeterum quam multa sint divinarum
testimonia Litterarum, quae parentum peccatis
obligant filios, numerare quis possit? Cur enim peccavit
Cham, et in ejus filium Chanaan vindicta prolata
est <note>(Gen. IX, 22, 24, 25)</note>? Cur pro peccato Salomonis
filius ejus diminutione regni punitus est <note>(III Reg. XII)</note>?
Cur peccatorum Achab regis Israel in ejus posteros
poena dilata est <note>(Id. XXI)</note>? Utquid legitur in sanctis
Libris, <hi>Reddens peccata patrum in sinum filiorum eorum
post eos <note>(Jerem. XXXII, 18)</note>
            </hi>; et, <hi>Reddens peccata
<pb n="0873"/>
patrum in filios usque in tertiam et quartam progeniem <note>(Exod. XX, 5)</note>
            </hi>?
Qui numerus etiam pro universitate
accipi potest. Numquid haec falsa sunt? Quis hoc
dixerit, nisi divinorum eloquiorum apertissimus inimicus?
Sed carnalis generatio etiam populi Dei pertinens
ad Testamentum vetus, quod in servitutem generat <note>(Galat. IV, 24)</note>,
parentum peccatis obligat filios; spiritualis
autem generatio, sicut haereditatem, ita
poenarum atque praemiorum comminationes promissionesque
mutavit. Quod Prophetae in spiritu praevidentes,
ista dixerunt; sed apertius Jeremias: <hi>In diebus
illis,</hi> inquit, <hi>non dicent, Patres manducaverunt
uvam acerbam, et dentes filiorum obstupuerunt: sed
unusquisque in suo peccato morietur; et ejus qui manducaverit
uvam acerbam, obstupescent dentes ipsius.</hi> 
Nempe manifestum est, ita hoc prophetice pronuntiari,
sicut ipsum Testamentum novum, quod prius
occultum fuit, et per Christum postea revelatum est.
Denique, ne nos moverent ea quae commemoravi,
et caetera hujusmodi plurima de reddendis in filios
peccatis parentum, quae utique veraciter scripta sunt,
et huic prophetiae contraria putarentur; continuo
solvit istam molestissimam quaestionem, conjungendo
atque dicendo: <hi>Ecce dies veniunt, dicit Dominus,
et consummabo domui Israel et domui Juda Testamentum
novum, non secundum Testamentum quod disposui
patribus eorum <note>(Jerem. XXXI, 29-32)</note>
            </hi>. In hoc igitur
Testamento novo per sanguinem testatoris deleto
paterno chirographo, incipit homo paternis debitis
non esse obnoxius renascendo, quibus nascendo fuerat
obligatus, ipso Mediatore dicente, <hi>Ne vobis patrem
dicatis in terra <note>(Matth. XXIII, 9)</note>
            </hi>: secundum hoc utique,
quod alios natales quibus non patri succederemus,
sed cum patre semper viveremus, invenimus.
</p>
          </div3>
        </div2>

<div2>
          <head>CAPUT XXVI.</head>
<div3>
            <head>83.</head>
            <p>
 Ad omnia me tibi respondisse,
Juliane, et omnia refellisse, quibus putasti et disputasti
voluminibus quatuor credendum non esse
originale peccatum, et concupiscentiam carnis non
posse culpari sine damnatione nuptiarum; puto quod
perspicis, si pervicax non sis. Demonstratum enim
est, eum tantum paterno antiquo debito non teneri,
<pb n="0874"/>
qui haereditatem patremque mutavit; ubi cohaeredem
invenit unicum per naturam, adoptatus ipse per gratiam:
eique tantum concupiscentiam carnalem mortem
non inferre post mortem, qui in Christi morte
invenerit mortem, qua moriatur peccato, et evaserit
mortem qua natus fuerat in peccato. Unus enim pro
omnibus mortuus est, ergo omnes mortui sunt <note>(II Cor.
V, 14)</note>: et pro omnibus mortuus est; nec aliqui
poterunt vivere pro quibus non est mortuus, qui pro
mortuis vivus est mortuus. Haec negans, his repugnans,
ista convellere moliens catholicae fidei munimenta,
ipsosque nervos disrumpere christianae religionis,
veraeque pietatis; audes insuper dicere, quod
contra impios bella susceperis: cum adversum matrem
quae te spiritualiter peperit, armis impietatis induaris.
Audes te agmini sanctorum Patriarcharum,
Prophetarum, Apostolorum, martyrum, sacerdotumque
miscere: cum tibi dicant Patriarchae, Etiam pro
parvulis natis oblata sacrificia pro peccatis <note>(Levit. XII)</note>;
eo quod non sit mundus a sordibus nec infans diei
unius super terram <note>(Job XIV, 5, sec. LXX)</note>: cum tibi
dicant Prophetae, in iniquitatibus concepti sumus <note>(Psal. L, 7)</note>:
cum tibi dicant Apostoli, <hi>Quicumque baptizati
sumus in Christo Jesu, in morte ipsius baptizati
sumus;</hi> ut existimemus nos mortuos quidem esse peccato,
vivere autem Deo in Christo Jesu <note>(Rom. VI, 3,
11)</note>: cum tibi dicant martyres, Secundum Adam carnaliter
natos contagium mortis antiquae prima nativitate
contrahere, unde parvulis dimittantur in Baptismo,
non propria, sed aliena peccata <note>(Cyprianus,
Epist. 64, ad Fidum. Vide supra, lib. 1, cap. 3)</note>: cum tibi
dicant sacerdotes, Carnali voluptate concretos prius
subire delictorum contagium, quam vitae hujus haurire
munus <note>(Ambrosius, libro de Sacramento regenerationis.
Vide supra, lib. 2, cap. 6)</note>. His te consociare
praesumis, quorum fidem debellare conaris. Audes dicere,
quod a Manichaeorum consortio vincaris, qui
Manichaeos invictos facis, nisi cum eis et ipse vincaris.
Falleris, fili, miserabiliter falleris, vel etiam detestabiliter
falleris: quando animositatem qua teneris
viceris, tunc veritatem poteris tenere qua vinceris.

</p>
          </div3>
        </div2>
      </div1>
</body>
  </text>
</TEI>