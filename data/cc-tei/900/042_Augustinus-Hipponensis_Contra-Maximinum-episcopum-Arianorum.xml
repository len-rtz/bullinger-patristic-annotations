<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Contra Maximinum episcopum Arianorum</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 42</title>
           <idno>AugHip.CoMaEpA</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS</hi>. Ostendit Augustinus, ea quae in Collatione ipse dixit, Maximinum non potuisse refellere.</head>
<p>Disputationi Maximini Arianorum episcopi, cujus
prolixitate spatium diei, quo praesentes conferebamus,
absumpsit, responsionem debitam reddens, ad ipsum
loqui utique debeo: sive adhuc existimet contradicendum
esse cum legerit, sive Domino in ejus corde
mirabiliter operante manifestatae consentiat veritati.
Quid tibi visum est, homo ariane, tam multa dicere,
et pro causa quae inter nos agitur nihil dicere, quasi
hoc sit respondere posse, quod est tacere non posse?
Prius itaque ostendam refellere te non potuisse quae
dixi: deinde, quantum necessarium videbitur, ego
refellam quae ipse dixisti.</p>


<div2>
          <head>CAPUT PRIMUM.</head>
<p> <hi>De duobus diis.</hi> De duobus
diis quae ipse dixisti, ego certe respondens verbis
tuis, ubi aisti a vobis unum Deum coli: <hi>Consequens
est,</hi> inquam, <hi>ut aut non colatis Christum, aut non unum
Deum colatis, sed duos.</hi> Ad hoc tu respondere conatus,
multum quidem locutus es, asserens quod et
Christum Deum colatis: sed duos deos a vobis coli
quamvis non negaveris, tamen non ausus es confiteri.
Sensisti enim, duos esse deos colendos, christianas aures
ferre non posse. O quam de proximo te corrigeres,
si timeres credere quod dicere timuisti! Cum enim
clamet Apostolus, <hi>Corde creditur ad justitiam, ore
confessio fit ad salutem <note>(Rom. X, 10)</note>
            </hi>; si ad justitiam
putas pertinere quod credis, cur hoc ad salutem etiam
ore non confiteris? Si autem duos deos colendos ad
salutem non pertinet confiteri, sine dubio nec ad justitiam
pertinet credere. Qui ergo non vis tali confessione
reum teneri os tuum, quare non mundas a
tali credulitate cor tuum? Tene cum Catholica fidem
rectam, non te pudeat emendare perversam. Tene
cum Catholica, Patrem quidem non esse qui Filius
est, et Filium non esse qui Pater est; et Deum esse
Patrem, Deum esse Filium: verumtamen ambos simul
non duos deos esse, sed unum. Isto modo solo
fiet ut et Patrem colas et Filium, nec tamen duos
deos esse colendos dicas, sed unum, ne reatu impietatis
<pb n="0744"/>
tua conscientia compungatur, quando sonuerint
in auribus tuis dicta divina, quia <hi>Nullus Deus, nisi
unus <note>(I Cor. VIII, 4)</note>
            </hi>; et, <hi>Audi Israel; Dominus Deus
tuus, Dominus unus est:</hi> et quando audis, <hi>Dominum
Deum tuum adorabis et illi soli servies <note>(Deut. VI, 4, 13)</note>
            </hi>;
securus possis, non soli Patri, sed etiam Filio ea quae
uni Deo debetur servitute servire. Memento ergo te
non respondisse ad illud quod objeceram, non a vobis
coli unum Deum, sed duos.</p>
</div2>

<div2>
          <head>CAPUT II.</head>
<p> <hi>De humanis contagiis.</hi> Secundo loco
egi tecum de verbis tuis, ubi dixeras, <hi>Deum Patrem
ad humana non descendisse contagia;</hi> quasi Christus
illa in carne perpessus sit: et admonui, quomodo
contagium intelligi soleat, non utique nisi in aliquo
vitio, a quibus omnibus immunem novimus Christum.
Nec ad hoc quidquam respondere potuisti. Testimonia
quippe divina, quae abs te commemorata sunt,
nihil te adjuvare potuerunt: non enim eis probare
potuisti humano Christum attaminatum esse contagio.
Quod enim Apostolum dixisse commemoras, <hi>Quoniam Christus cum peccator non esset, peccatum
pro nobis fecit:</hi> 
 lege diligentius, et ne forte mendosum
incurreris codicem, aut latinus interpres erraverit,
graecum inspice; et invenies non Christum pro
nobis fecisse peccatum, sed a Patre Deo ipsum Christum
factum esse peccatum, id est, sacrificium pro
peccato. Ait enim Apostolus: <hi>Obsecramus pro Christo,
reconciliamini Deo</hi>: <hi>eum qui non noverat peccatum,
pro nobis peccatum fecit <note>(II Cor. V, 20, 21)</note>
            </hi>. Non ergo
fecit ipse peccatum, sed eum Deus pro nobis peccatum
fecit, hoc est, ut dixi, sacrificium pro peccato.
Si enim recolas vel relegas, invenies in libris Veteris
Testamenti peccata appellari sacrificia pro peccatis.
Similitudo etiam carnis peccati, in qua venit ad nos,
dicta est et ipsa peccatum: <hi>Misit,</hi> inquit, <hi>Deus Filium
suum in similitudine carnis peccati, et de peccato damnavit
peccatum in carne <note>(Rom. VIII, 3)</note>
            </hi>: hoc est, de
similitudine carnis peccati, quae ipsius erat, damnavit
<pb n="0745"/>
peccatum in carne peccati, quae nostra est. Propter
hoc etiam de illo dicitur: <hi>Quod enim mortuus est peccato,
mortuus est semel; quod autem vivit, vivit Deo <note>(Rom.
VI, 10)</note>
            </hi>. Peccato enim mortuus est semel, quia similitudini
 carnis peccati mortuus est, quando moriendo
exutus est carne: ut per hoc mysterium significaret,
eos qui in morte ipsius baptizantur, mori peccato, ut
vivant Deo. Sic etiam per crucem <hi>factus</hi> est <hi>pro nobis
maledictum <note>(Galat. III, 13)</note>
            </hi>. Pendens quippe in ligno,
mortem quae de maledicto Dei venerat, suspendit in
ligno, atque ita <hi>vetus homo noster simul confixus est
cruci <note>(Rom. VI, 6)</note>
            </hi>: ut non mendaciter dictum intelligatur
in Lege, <hi>Maledictus omnis qui pendet in ligno <note>(Deut. XXI, 23)</note>
            </hi>.
Quid est, <hi>maledictus,</hi> nisi, <hi>Terra es,
et in terram ibis <note>(Gen. III, 19)</note>
            </hi>? Et quid est, <hi>omnis;</hi> 
nisi quia et ipse Christus, qui cum esset vita, mortuus
est tamen vera morte, non ficta? Si intelligas
ista mysteria, simul intelliges non esse contagia. Sed
quid ad nos, si more tuo loquens, contactum forte
mortalium voluisti appellare contagium; cum tamen
nobiscum sentias, Dominum Jesum, nec in spiritu,
nec in carne ullum habuisse peccatum?</p>
</div2>

<div2>
          <head>CAPUT III.</head>
<p> <hi>De invisibili Deo.</hi> Tertio loco de invisibili
Deo cum agerem, admonui ut crederes invisibilem,
non solum Patrem, sed etiam Filium secundum
divinitatem, non secundum carnem, in qua eum
visibilem mortalibus apparuisse quis negat? unde et
alio loco postea disputavi. Tu autem cedens manifestissimae
veritati, consensisti esse invisibilem Filium:
ac per hoc destruxisti quod dixeras, <hi>unum invisibilem
Patrem.</hi> Sed rursus tua consensione conturbatus,
quia invisibilem etiam Filium esse consenseras, ausus
es dicere, minora videri a majoribus, majora vero
a minoribus non posse videri; dicens Angelos videri
ab Archangelis, animas ab Angelis, Angelos vero ab
animabus non videri: unde etiam Christum secundum
divinitatis suae substantiam, non solum ab hominibus,
sed nec a Virtutibus coelestibus videri asserens,
ideo Patrem solum invisibilem esse dixisti, quia
superiorem non habet a quo circuminspiciatur. Dic
nobis, rogo te, quando tibi indicaverunt Archangeli,
quod ipsi videant Angelos, non autem videantur ab
Angelis? Quibus narrantibus Angelis cognovisti, quod
ipsi videant animas, animae illos non videant? A quo
haec audisti? unde didicisti? ubi legisti? Nonne melius
divinis Libris animum intenderes, ubi legimus et
ab hominibus Angelos visos, quando voluerunt, et
quomodo voluerunt videri, jubente vel sinente
omnium Creatore? Verumtamen qui dixeras, ideo <hi>solum</hi> 
 dicendum <hi>invisibilem Patrem, quia non habet
superiorem a quo circuminspiciatur;</hi> confessus es postea,
Filio esse visibilem, contra te ipsum proferens
evangelicum testimonium, ubi dicit ipse Filius, <hi>Non
quia Patrem vidit quisquam, sed qui est a Deo, hic vidit
Patrem <note>(Joan. VI, 46)</note>
            </hi>. Ubi te quidem veritas apertissime
vicit: sed tu nolens ab errore liberari, noluisti
<pb n="0746"/>
salubriter vinci. Cum enim contra te commemorasses
evangelicum testimonium, quo claruit a Filio
videri Patrem, dicente ipso Filio, <hi>Sed qui est a Deo,
hic vidit Patrem;</hi> mox addidisti de tuo, <hi>Sed vidit incapabilem.</hi> 
Interim quod dixeras perdidisti, solum
esse invisibilem Patrem, quia non habet superiorem:
quandoquidem veritate victus, eum videri ab inferiore
confessus es. Vos enim dicitis inferiorem Filium a
quo tamen Patrem videri, teste Filio cogente, dixisti.
De incapabili postea videbimus, ut etiam te illic
veritas vincat. Non enim de capabili et incapabili, sed
de visibili et invisibili inter nos quaestio versabatur:
in qua quaestione si tibi ipsi tu ipse visibilis es, victum
te esse vides.</p>
</div2>

<div2>
          <head>CAPUT IV.</head>
<p> <hi>De immortali Deo.</hi> Quarto loco egi
tecum de immortali Deo etiam Filio. Quoniam tu illud
quod ait Apostolus, <hi>Qui solus habet immortalitatem <note>(I Tim. VI, 16)</note>
            </hi>;
sic intelligi voluisti, tanquam
de solo Patre sit dictum: cum ille hoc non de Patre
dixerit, sed de Deo, quod est Pater et Filius et Spiritus
sanctus. Ostendi ergo et Filium habere immortalitatem
secundum substantiam divinitatis suae. Nam
secundum carnem quis negat eum fuisse mortalem?
Tu autem cum mihi respondere ad hunc locum velles,
perspicua veritate conclusus, etiam Deum Filium
immortalitatem habere confessus es. Victus es igitur
in eo quod dicebas de Patre tantum dixisse Apostolum,
quod solus habeat immortalitatem. Neque enim
propterea vinculis veritatis elaberis, quoniam dicis, <hi>Habet quidem Filius immortalitatem, sed accipiens a
Patre.</hi> 
 Non quaeritur unde habeat, sed utrum habeat.
Tu enim de Patre solo vis intelligi quod scriptum est, <hi>Solus habet immortalitatem.</hi> 
 Prorsus a nullo acceptam
Pater habet immortalitatem, et a Patre acceptam Filius
habet immortalitatem: tamen et Pater et Filius
habet immortalitatem. Alioquin si eam non habet
Filius; Pater eam non dedit Filio, aut acceptam perdidit
Filius. Dedit autem Pater Filio, nec perdidit Filius:
nec Pater dando perdidit quod generando dedit.
Habet ergo immortalitatem et Pater et Filius, non
Pater solus. Cogeris itaque confiteri non de solo Patre
dictum esse, <hi>Qui solus habet immortalitatem:</hi> quia jam
coactus es confiteri quod et Filius habeat immortalitatem.
Habet autem hanc <hi>solus,</hi> sed Deus: quod
non solus est Pater; quia hoc est et Filius, et uterque
adjuncto Spiritu sancto unus est Deus. Sed quare
solus Deus dictus sit habere immortalitatem, cum et
anima pro suo modo sit immortalis, et alia spiritualis
coelestisque creatura, postea videbimus: nunc autem
sufficit nobis, quod ad ea quae dixi, nihil respondere
potuisti, et non solum Patrem; sed quamvis ab
ipso, habere tamen, immortalitatem etiam Filium
coactus es confiteri.</p>
</div2>

<div2>
          <head>CAPUT V.</head>
<p> <hi>Unde major sit Pater.</hi> Quinto loco
ostendi, unde major sit Pater Filio: quia non Deo
major est, unde illi coaeternus est Filius; sed homine
major est, quod ex tempore factus est Filius. Ibi
commemoravi apostolicum testimonium: <hi>Quia cum in
<pb n="0747"/>
forma Dei esset, non rapinam arbitratus est esse aequalis
Deo.</hi> Natura quippe illi fuerat Dei aequalitas, non
rapina. Ad quod tu respondens dixisti: <hi>Quis enim
negat Filium esse in forma Dei? Quod enim sit Deus,
quod sit Dominus, quod sit Rex, jam puto latius exposuimus.
Et  « quia non rapinam arbitratus est esse aequalis
Deo, »  hoc nos beatus apostolus Paulus instruit, quod
ille non rapuit, nec nos dicimus.</hi> Haec verba tua non
solum nihil habent adversus nos; sed magis apparent
esse pro nobis. Si enim confiteris Dei formam, cur
non aperte Dei Filium Deo confiteris aequalem? Praesertim,
quia de verbis Apostoli, ubi ait, <hi>Non rapinam
arbitratus est esse aequalis Deo;</hi> non potuisti pro tuis
partibus invenire quod diceres. Et quia hoc dixisse
Apostolum non potuisti negare, ideo dixisti, <hi>quod ille
non rapuit, nec nos dicimus:</hi> tanquam hoc sit <hi>non rapuit,</hi> 
quod est non habuit, id est, aequalitatem Dei:
atque ita dictum sit, <hi>Non rapinam arbitratus est esse
aequalis Deo;</hi> ac si diceretur, Non arbitratus est esse
rapiendam aequalitatem Dei, eo quod ab illo fuerit
aliena. Raptor enim rei alienae usurpator est: tanquam
hoc Filius, cum posset, rapere noluisset. Quod
vides quanta insipientia sentiatur. Ergo intellige Apostolum
ideo dixisse, <hi>Non rapinam arbitratus est esse
aequalis Deo;</hi> quia non alienum arbitratus est esse
quod natus est: sed tamen quamvis aequalitatem Dei
non fuerit arbitratus alienam, sed suam, <hi>semetipsum
exinanivit,</hi> non quaerens quae sua sunt, sed quae nostra
sunt. Quod ut noveris ita esse, attende unde ad
hoc Apostolus venerit. Cum enim Christianis humilitatem
praeciperet charitatis: <hi>Alter alterum,</hi> inquit, <hi>existimantes superiorem sibi, non quae sua sunt unusquisque
intendentes, sed et quae aliorum</hi>.
Deinde ut exemplo
Christi hortaretur non sua quaerere vel intendere,
sed et quae aliorum sunt: <hi>Singuli quique,</hi> inquit, <hi>hoc
sentite in vobis quod et in Christo Jesu: qui cum in forma
Dei esset,</hi> quae illi erat sua, <hi>non rapinam arbitratus est,</hi> 
hoc est, non alienum arbitratus est, <hi>esse aequalis Deo;</hi> 
sed tamen quaerens nostra, non sua, <hi>semetipsum exinanivit,</hi> 
non formam Dei amittens, sed <hi>formam servi accipiens.</hi> 
Non enim est mutabilis illa natura ut se exinaniret
perdendo quod erat, sed accipiendo quod non
erat: nec consumendo quae sua sunt, sed assumendo
quae nostra sunt; ac deinde in forma servi obediendo
sicut homo <hi>usque ad mortem crucis. Propter quod et
Deus eum exaltavit, et donavit ei nomen quod est super
omne nomen <note>(Philipp. II, 6-9)</note>
            </hi>: et caetera. Homini ergo
donavit ista, non Deo. Neque enim cum in forma Dei
esset non excelsus erat, aut non ei genua flectebant
coelestia, terrena et inferna. Sed cum dicitur, <hi>Propter
quod eum exaltavit;</hi> satis apparet propter quid exaltaverit,
id est, propter obedientiam <hi>usque ad mortem crucis.</hi> 
In qua ergo forma crucifixus est, ipsa exaltata
est, ipsi donatum est <hi>nomen quod est super omne nomen;</hi> 
ut cum ipsa forma servi nominetur Filius unigenitus
Dei. Non itaque facias imparem Deo formam
<pb n="0748"/>
Dei: quod nec in ipsis hominibus dici potest. Nam
cum dictum fuerit, Iste homo in forma est illius hominis,
nemo intelligit nisi aequales. An forte non
vis sic accipere quod dictum est, <hi>Cum in forma Dei
esset,</hi> ut in forma Dei Patris intelligas Filium, ubi
nihil aliud quam aequalitas apparet amborum; sed, <hi>in
forma Dei,</hi> putas intelligendum in forma sua, quia et
ipse utique Deus est? Non multum curo si etiam sic
intelligas. Ubi enim plenitudinem formae aetatis incrementa
non faciunt, sed Deo gignente perfectus
natus est Filius; procul dubio si forma Filii formae
Patris non est aequalis, non verus est Filius. Scriptum
est autem: <hi>Ut simus in vero Filio ejus Jesu Christo <note>(I Joan. V, 20)</note>
            </hi>.
Forma igitur veri Filii, formae Dei
Patris esse non potest inaequalis. Proinde nec huic
loco prosecutionis meae, ubi de verbis Apostoli aequalem
Patri Filium comprobavi, respondere aliquid pro
vestra intentione potuisti.</p>
</div2>

<div2>
          <head>CAPUT VI.</head>
<p> <hi>De veris filiis animalium.</hi> Sexto loco
ut ejusdem naturae cujus et Pater est, ostenderem
Filium, etiam mortalium fetus animalium immanitati
vestri erroris objeci, increpans cor vestrum, qui ejusdem
naturae cujus est Pater, negatis esse Deum Filium,
quamvis verum esse Filium non negetis; cum
Deus ipse dederit animalibus hoc generare quod ipsa
sunt: ubi non solum hominis hominem, verum etiam
canis canem filium nominavi; non ad similitudinem
Dei, sed ad confusionem detrahentium Filio Dei: qui
cum videant corruptibiles mortalesque naturas, habere
tamen naturae de suis parentibus unitatem, Filio Dei
vero nolunt concedere communionem naturae unius
habere de Patre; cum sit inseparabilis a Patre, et incorruptibilis
aeternusque cum Patre. Unde etiam dixi,
quod melior sit secundum vos humana conditio, ubi
conceditur crescere, ut ad robur parentum vel crescendo
possint filii pervenire: Filius autem Dei, sicut
dicitis et docetis, minor Patre genitus sic remansit,
atque ut ad Patris formam non posset pervenire, nec
crevit. Hic tu, ut appareret quam magna veritatis mole
premereris, omnino ad rem non respondisti: sed
tanquam deficienti flatu anhelares, reprehendendum
me putasti, dicens quod tam foeda comparatio, de filio
scilicet hominis sive canis, in illam tantam immensitatem
produci non debuit. Hoc respondere est, an
potius inopiam responsionis ostendere? Quasi ego
propterea terrenarum naturarum ista exempla produxerim,
ut incorruptioni corruptionem, immortalitati
mortalitatem, invisibilibus visibilia, aeternis temporalia
coaequarem: ac non potius ut vos in magnis et
summis rebus errantes, de rebus parvulis infimisque
convincerem, qui non videtis bonum quod Creator
summe bonus dedit etiam extremis vilibusque creaturis,
ut cum longe aliud sint quam est ipse, hoc tamen
generent quod sunt ipsae. Nec attenditis quid mali dicatis,
ut cum homines et canes, et caetera hujusmodi
habeant filios veros, quos illis gignentibus creat veritas,
non sit verus Dei Filius ipsa veritas. Aut si sancta
<pb n="0749"/>
Scriptura cogente permittitis ut verus Filius sit,
rogamus permittite ut degener non sit. Et degener
quomodo? Audiant catholici, unde erubescant haeretici.
Filius viri fortis si non habeat fortitudinem, degener
dicitur: tamen homo est, quod et pater est;
atque in dissimili vita, non est tamen aliena substantia.
Vos unigenitum Dei Filium ita degenerem vultis,
ut ipsam Patris ei substantiam denegetis: minorem
natum, minorem remansisse jactatis; non ullam datis
aetatem qua possit augeri, non datis eamdem formam
qua possit aequari. Cujus naturae tanta subtrahitis,
miror verum Filium qua fronte dicatis: nisi quia infelicissimo
errore non vos putatis ad unius Patris gloriam,
nisi per unici Filii contumeliam pervenire.</p>
</div2>

<div2>
          <head>CAPUT VII.</head>
<p> <hi>De magnitudine Filii.</hi> Septimo loco
dixi: <hi>Usque adeo autem Filium agnoscimus magnum
Deum, ut Patri dicamus aequalem. Itaque sine causa,</hi> 
inquam, <hi>nobis quod valde profitemur, testimoniis, et
multiloquio probare voluisti.</hi> Et his verbis meis addidi
disputationem, in qua rationem reddidi, quare Filius
cum sit Patri aequalis, dicat eum tamen Deum suum,
ubi ait: <hi>Ascendo ad Patrem meum et ad Patrem vestrum,
Deum meum et Deum vestrum <note>(Joan. XX, 17)</note>
            </hi>.
Quoniam tu commemoraveras hoc evangelicum testimonium,
quo te probare existimasti quod Patri Filius
non esset aequalis. Ego itaque tibi ad ista respondens,
dixi Patrem propterea etiam Deum esse unigeniti Filii,
quoniam factus est homo et natus ex femina: et hoc
esse quod dicit in Psalmo, ubi quod futurum fuerat
praenuntiavit, <hi>De ventre matris meae Deus meus es tu <note>(Psal. XXI, 11)</note>
            </hi>;
ut ostenderet Patrem hinc esse Deum
suum, quia homo factus est. Homo enim de ventre
matris est natus, et secundum hominem de virgine
natus est Deus: ut non solum Pater illi esset qui eum
de se ipso genuit, verum etiam Deus ejus esset quem
de ventre matris hominem creavit. Ad haec tu cum
respondere voluisses, multa dixisti, et multa testimonia
quae te nihil adjuvant, protulisti. Quomodo tamen
dictum sit, <hi>De ventre matris meae Deus meus es tu;</hi> 
quamvis eadem Scripturae sanctae verba memorasses,
nullo modo invenire potuisti. Cur autem in eo loco
posueris psalmi alterius testimonium, ubi scriptum
est, <hi>Tecum principium in die virtutis tuae, in splendoribus
sanctorum, ex utero ante luciferum genui te <note>(Psal.
CIX, 3)</note>
            </hi>; omnino non video. Non enim Filii persona
est dicentis, Ex utero tuo, aut, De ventre tuo, Deus
meus es tu. Illa ineffabilis generatio etiam si ex utero
Patris accipitur, hoc significatum est, quia de se
ipso, hoc est, de substantia sua Deus Deum genuit,
sicut ex utero matris quando natus est, homo hominem
genuit: ut intelligeremus in utraque generatione
non diversas ejus qui est natus, et eorum de quibus
est natus, esse substantias. Diversa quidem substantia
est, Deus Pater, et homo mater: non tamen diversa
substantia est, Deus Pater, et Deus Filius; sicut non
est diversa substantia, homo mater, et homo filius.
Sed audi quid dicat in prophetia iste Filius: <hi>De ventre,</hi> 
inquit, <hi>matris meae Deus meus es tu.</hi> Noli multis
<pb n="0750"/>
verbis ad rem non necessariis conari operire res claras.
Qui est Pater Filio ex utero suo, de ventre matris
Deus ejus est, non de suo. Ad hoc ergo prorsus
nihil respondere potuisti.</p>
</div2>

<div2>
          <head>CAPUT VIII.</head>
<p> <hi>De subjectione Filii</hi> Octavo loco de
subjectione qua subjectus est Patri Filius, respondi
tibi: quoniam dixeras, <hi>De sua subjectione unum statuit
Deum.</hi> Respondi ergo etiam hoc secundum hominem
recte accipi, quod Filius subditus est Patri. Neque
hoc esse mirandum, cum legatur utique secundum
ipsam servi formam etiam parentibus subditus <note>(Luc. II, 51)</note>:
et de illo sit scriptum, <hi>Minorasti eum
paulo minus ab Angelis <note>(Psal. VIII, 6)</note>
            </hi>. Ad quod tu
quasi respondens dixisti me optime prosecutum, quoniam
et parentibus propter formam servi esset subjectus.
Deinde volens velut pro te esse ostendere, quod
contra te esse cernebas; ac sic incautis minusque
attentis hominibus, quicumque essent ista lecturi,
tanquam respondentem te facere, ubi quod diceres
non habebas; adjungis et dicis: <hi>Si enim parentibus
subjectus invenitur quos ipse creavit, quia omnia per
ipsum facta sunt: nec enim post tempora, sed ante tempora
novimus Filium genitum a Patre: si ergo parentibus,</hi> 
inquis, <hi>subditus erat, ut divinarum Scripturarum
auctoritas luce clarius praedicat: quanto magis utique illi
suo genitori est subditus, qui tantum ac talem eum genuit;
secundum quod ait Paulus, Cum omnia fuerint
Filio subjecta, tunc et ipse Filius subjectus erit illi qui
sibi subjecit omnia <note>(I Cor. XV, 28)</note>
            </hi>? Haec verba tua possent
a me putari dicta esse, et omnino mea esse, nisi
te audientibus cum dicerentur, et postea haec cuncta
legentibus, evidenter appareret te illa dixisse. Quis
enim crederet, consentire posse vos nobis, secundum
formam servi, ac per hoc non secundum formam Dei
Christum esse subjectum?</p>
</div2>

<div2>
          <head>CAPUT IX.</head>
<p> <hi>Utrum adoret Patrem Spiritus sanctus.</hi> Nono loco abs te quaesivimus, ut per Scripturas
divinas ostenderes, si valeres, utrum adoret Patrem
Spiritus sanctus. Hoc enim dixeras: sed sicut ipsa
tua prosecutio, cui respondi, satis indicat, non probaveras.
Ad hanc ergo inquisitionem meam vide quid
posteriore prosecutione responderis. Cum enim dixisses
quantum voluisti de judicio Filii, quod et nos fidelissime
credimus; et de subjectione, quam secundum
formam servi Filium Patri reddere non negamus:
ubi venisti ut probares a sancto Spiritu adorari Patrem,
redisti ad illos gemitus, de quibus tibi jam ante
responderam, secundum morem sanctarum Scripturarum,
qua locutione sit dictum, <hi>Et ipse Spiritus interpellat
gemitibus inenarrabilibus <note>(Rom. VIII, 26)</note>
            </hi>: ne
credamus Spiritum sanctum nunquam esse sine gemitibus
posse, quoniam nullus dies, nulla hora, nullum
momentum temporis invenitur, quo non a sanctis
orationes Deo ubicumque fundantur, ab aliis hic, ab
aliis alibi. Cum tamen ab orationibus sanctorum nullum
sit tempus immune, quandoquidem diebus et
noctibus, cum alii cibo ac potu reficiuntur, alii quodlibet
aliud agunt, alii dormiunt, non utique desunt
quos desiderium sanctum orare compellat; ita fit ut
<pb n="0751"/>
Spiritus sanctus, qui ubique omnibus adest, aliquantulum
cessare a gemitibus non sinatur, quod est extremae
miseriae, cum pro quibuscumque orantibus
cogitur gemere: nisi gemitibus inenarrabilibus interpellare
sic intelligatur, ut dixi, id est, quia gemitibus
sanctorum desideriorum interpellare sanctos
facit, quibus affectum pium gratiae spiritualis infundit.
Sed cum similes locutionum modos, quando per efficientem
significatur id quod efficitur; sicut frigus
pigrum dicimus, quia pigros facit; et diem tristem
vel laetum, quia tristes vel laetos facit; etiam de Scripturis
sanctis commemoraverim, ubi Deus dicit ad
Abraham, <hi>Nunc cognovi <note>(Gen. XXII, 12)</note>
            </hi>; quod nihil
est aliud quam, Nunc ut cognosceres feci: non enim
tunc Deus dicendus est cognovisse, quod antequam
fieret nunquam potuit ignorare: quos locutionis modos
de divinis eloquiis a me prolatos, quomodo aliter
interpretareris non invenisti; nullo modo utique ad
istos gemitus redire debuisti. Nemo enim sic de
Spiritu sancto sapit, nisi qui secundum carnem, non
secundum spiritum sapit. Quamvis et si tibi concederetur,
quomodo tu sentis, sic Spiritum sanctum interpellare
pro sanctis; aliud est interpellare vel orare,
aliud adorare. Omnis qui orat, rogat: non omnis
qui adorat, rogat; nec omnis qui rogat, adorat. Recole
consuetudinem regum, qui plerumque adorantur,
et non rogantur; aliquando rogantur, et non adorantur.
Ac per hoc a Spiritu sancto adorari Patrem
nullo modo demonstrare potuisti.</p>
</div2>

<div2>
          <head>CAPUT X.</head>
<p> <hi>Quomodo sit unus Deus Pater et Filius
et Spiritus sanctus.</hi> Decimo loco egi tecum ut intelligeres,
quomodo per ineffabilem copulationem sit unus
Deus ipsa Trinitas, quam dicimus unius esse substantiae:
quandoquidem etiam diversas substantias invenimus,
hoc est, spiritum hominis et Spiritum Domini,
per copulationem qua homo adhaeret Domino, unum
spiritum dictum, ubi ait Apostolus, <hi>Qui autem adhaeret
Domino, unus spiritus est <note>(I Cor. VI, 17)</note>
            </hi>. Ad quod
tu respondens, vel potius non tacens, conatus es
ostendere quomodo Pater et Filius unum sint, non
unitate naturae, sed voluntatis. Hoc quidem dicere
soletis: sed tunc soletis, cum vobis objicitur quod
ait Dominus, <hi>Ego et Pater unum sumus <note>(Joan. X, 30)</note>
            </hi>.
Ego autem hoc loco non hoc volui probare, quod
Pater et Filius et Spiritus sanctus unum sint, quod
quidem propter unitatem substantiae fidelissime certe
credimus; sed quod eadem Trinitas unus est Deus.
Aliud est quippe, unum sunt; aliud, unus est Deus.
Discerne, Est, et Sunt. Nec ait Apostolus, Qui adhaerent
Domino, unum sunt; quoniam diversa substantia
est: sed ait: <hi>Qui adhaeret Domino, unus spiritus est.</hi> 
Si autem vos, cum de duobus dicitur, Unus est, et dicitur
quid unus, sicut dicit Apostolus, <hi>unus spiritus
est;</hi> hoc idem putatis esse, quod est cum de duobus
dicitur, Unum sunt, nec dicitur quid unum; sicut
ait Salvator, <hi>Ego et Pater unum sumus:</hi> cur non dicitis,
Pater et Filius unus est Deus? Quare quando auditis. <hi>Audi, Israel; Dominus Deus tuus, Dominus unus
est 
 <note>(Deut. VI, 4)</note>
            </hi>; de Patre tantum vultis intelligi?
<pb n="0752"/>
Nempe Pater Dominus Deus est, et Filius Dominus
Deus est: cur non apud vos uterque unus Dominus
Deus est, sicut apud beatum Apostolum, spiritus hominis
et Spiritus Domini <hi>unus spiritus est?</hi> Quid autem
prodest causae vestrae, quia per consensionem
voluntatis hoc dicitis fieri? Quod quidem fit, sed ubi
est diversa natura, sicut diversa natura est hominis
et Domini: et tamen <hi>qui adhaeret Domino,</hi> per consensionem
utique voluntatis, <hi>unus spiritus est.</hi> Si ergo
non vultis per unitatem substantiae; certe per consensionem
voluntatis dicite, tamen aliquando dicite,
quoquo modo dicite, Pater et Filius unus Deus est.
Sed non dicitis, ne quod nunquam voluistis, cogamini
confiteri de utroque dictum esse, non de Patre solo, <hi>Audi, Israel; Dominus Deus tuus, Dominus unus est:</hi> 
quoniam sanctum Spiritum non vultis Deum, non
vultis Dominum confiteri. Dicite, inquam, ratione
qua vultis, Pater et Filius unus Dominus Deus est:
ut Patri et Filio servientes, non duobus diis et duobus
dominis contra praeceptum Dei, sed Domino uni
serviatis. Sed nunc de hac re satis dictum sit. Puto,
cum ista legeris, nihil te respondere potuisse ad id quod
de Apostolo commemoravi, <hi>qui adhaeret Domino, unus
spiritus est:</hi> si contentionem deposueris, non negabis.</p>
</div2>

<div2>
          <head>CAPUT XI.</head>
<p> <hi>De templo Spiritus sancti.</hi> Undecimo
loco, Deum esse Spiritum sanctum, de templo ejus
quod nos ipsi sumus, teste Apostolo, ostendi, ubi
ait, <hi>Nescitis quia templum Dei estis, et Spiritus Dei
habitat in vobis <note>(I Cor. III, 16)</note>
            </hi>? et iterum, <hi>Nescitis
quia corpora vestra templum in vobis est Spiritus sancti,
quem habetis a Deo <note>(Id. VI, 19)</note>
            </hi>? Tu autem ad ista respondisti
nihil. Aisti enim: <hi>Suscipio quae protulisti:
 « Nescitis quia templum Dei estis, et Spiritus Dei habitat
in vobis? »  Neque enim Deus,</hi> inquis, <hi>inhabitat in
homine, quem non ante Spiritus sanctificaverit atque
purgaverit.</hi> Atque isto modo intelligi voluisti, non Spiritum
sanctum esse dictum Deum, nec templum
Spiritus sancti nos esse, sed Dei: et hoc esse dictum, <hi>Templum Dei estis.</hi> 
 Sed ideo additum, <hi>Spiritus
Dei habitat in vobis:</hi> quia purgat Spiritus sanctus
templum Dei, non suum; ut cum ipse purgaverit,
tunc illic inhabitet Deus. Quem sensum tuum quanta
sequatur absurditas, nolo nunc dicere. Illud enim
nunc ostendere debeo, quomodo multa dicendo, nihil
quod ad rem pertinet, dixeris. Dimisisti enim causam,
et perrexisti in laudem Spiritus sancti, eamque
copiose contra te ipsum exsecutus es. Contra te ipsum
ideo dixi, quoniam non vis eum dicere Deum, cujus
tantam divinitatem per laudem coactus es confiteri;
ut cum sit unus, ubique sit praesens, et nemini sanctificando
desit, ubicumque quisque christianus esse et
Deum orare voluerit, simul se omnibus exhibendo,
sive in oriente, sive in occidente baptizentur in Christo:
hoc et nos dicimus. Sed quem dicimus talem ac
tantum, absit a nobis ut eum negemus Deum: quod
etiam per suum templum, quod nos ipsi sumus, citissime
<pb n="0753"/>
et facile ostenditur. Neque enim nisi Deus
noster esset, templum nos ipsos habere potuisset:
quod tu ut occultares, et in sermone tuo mentes
hominum a luce veritatis averteres, de templo Dei
quodcumque dixisti, quem noluisti intelligi Spiritum
sanctum; de templo autem Spiritus sancti, quod apertissime
demonstratum est, omnino tacuisti. Cum enim
tibi duo testimonia Pauli apostoli proposuerim;
unum ubi ait, <hi>Nescitis quia templum Dei estis, et Spiritus
Dei habitat in vobis?</hi> alterum ubi ait, <hi>Nescitis
quia corpora vestra templum in vobis Spiritus sancti est?</hi> 
quare tam fraudulenter egisti, ut unum horum commemorares,
quod dictum est, <hi>Templum Dei estis;</hi> et
alterum taceres, quod dictum est, <hi>Corpora vestra
templum in vobis est Spiritus sancti?</hi> Cur hoc fecisti,
rogo te; nisi quia nullo pacto posses argumentari
quomodo Deus noster non esset, qui templum nos
ipsos haberet: quem sine dubio Deum cognosceremus,
si ei templum de lignis et lapidibus per divinam
Scripturam facere juberemur?</p>
</div2>

<div2>
          <head>CAPUT XII.</head>
<p> <hi>De eo quod Pater et Filius unum
sint.</hi> Duodecimo loco admonui te, ut proferres, si
posses, qua divina auctoritate sit dictum, quod unum
sint, ubi substantiae sunt diversae. Tu autem respondere
ad hoc volens, nihil tale proferre potuisti; sed
magnis coarctatus angustiis affirmare ausus es, quod
Apostoli unum sint cum Patre et Filio. Quod Christus
omnino non dixit: sic enim abs te dictum est, tanquam
Pater et Filius et Apostoli unum sint. Christus
autem non ait, Ut ipsi et nos unum simus; sed ait, <hi>Ut sint unum, sicut et nos unum sumus.</hi> 
 Nam, ut verba
ipsa evangelica ponam: <hi>Pater sancte,</hi> inquit, <hi>serva eos
in nomine tuo quos dedisti mihi, ut sint unum, sicut et
nos unum.</hi> Numquid dixit, Ut nobiscum sint unum;
aut, Ipsi et nos simus unum? Item post aliquantum: <hi>Non,</hi> 
 inquit, <hi>pro eis rogo tantum; sed et pro eis qui credituri
sunt per verbum eorum in me, ut omnes unum sint.</hi> 
Neque hic dixit, Ut nobiscum unum sint. Deinde sequitur: <hi>Sicut tu, Pater, in me et ego in te, et ipsi in
nobis unum sint.</hi> 
 Et hic non dixit, Unum simus; aut,
Unum nobiscum sint: sed, <hi>Unum sint in nobis;</hi> ut qui
natura unum sunt, quia homines sunt, etiam in Patre
et Filio sint unum; non cum ipsis unum, id est,
non ut ipsi et isti sint unum. Adhuc adjungit, et dicit: <hi>Ut mundus credat quia tu me misisti, et ego claritatem
quam dedisti mihi, dedi illis, ut sint unum, sicut nos
unum sumus: ego in eis et tu in me, ut sint consummati
in unum 
 <note>(Joan. XVII, 11-23)</note>
            </hi>. Cum ergo toties dixerit, <hi>Ut sint unum;</hi> 
 non tamen alicubi dixit, Ut ipsi et nos
simus unum, hoc est, ut nobiscum sint unum: sed
aut, <hi>in nobis</hi> dixit; aut, <hi>sicut nos;</hi> id est, ipsi secundum
naturam suam, nos secundum nostram. Volebat
enim eos qui natura unum erant, in hoc ipso quod
unum erant, esse perfectos. Non enim quia dicit, <hi>Estote ergo et vos perfecti sicut Pater vester coelestis perfectus
est 
 <note>(Matth. V, 48)</note>
            </hi>; vult illos Deo naturae unitate
conjungere, tanquam illorum et illius una eademque
natura sit: sed perfectos vult esse in natura sua, sicut
<pb n="0754"/>
est Deus perfectus in sua, quamvis diversa, non
una; quod nisi in ipso simus, omnino esse non possumus.
Non sicut in illo sunt omnes, quia ipse continet
omnia quae creavit; propter quod dictus est <hi>non longe
positus ab unoquoque nostrum,</hi> quia <hi>in illo vivimus, et
movemur, et sumus <note>(Act. XVII, 27, 28)</note>
            </hi>: sed sicut in illo
sunt tales qualibus dictum est, <hi>Fuistis enim aliquando
tenebrae, nunc autem lux in Domino <note>(Ephes. V, 8)</note>
            </hi>. Unde
et illud est, <hi>Cui vult nubat, tantum in Domino <note>(I Cor.
VII, 39)</note>
            </hi>. Non igitur proferre potuisti ubi dictum sit,
Unum sunt, quorum est non una, sed diversa substantia:
et tamen in obscuro loco nobis subrepere
voluisti, ut diceres Apostolos unum esse cum Patre
et Filio, tanquam unum essent Apostoli et Pater et
Filius; cum Apostolorum substantiam manifestum sit
a Patre et Filio esse diversam. Sed quoniam, Ut ipsi
et nos unum simus, aut, Nobiscum sint unum, nusquam
Christum dixisse manifestum est; te quoque
nobis respondere non potuisse, et fraudem facere voluisse
manifestum sit.</p>
</div2>

<div2>
          <head>CAPUT XIII.</head>
<p> <hi>De testimonio quod Pater perhibuit
Filio.</hi> Tertio decimo loco te commonui, non ideo Patrem
Filio esse majorem, quia testimonium perhibuit
Pater Filio. Nam et Prophetas ei testimonium perhibuisse
memoravi, quos majores illo esse non potes
dicere. Dixeras enim quod Pater Filio perhibuerit testimonium;
quod sic accepi, tanquam hinc ipse probare
volueris, illo cui testimonium perhibuit, eum
esse majorem: sed quoniam posteriore prosecutione
hinc omnino tacuisti, taciturnitatem tuam in locum
consensionis accepi; etsi fieri potest ut ideo commemoraveris
Patrem Filio perhibuisse testimonium, ut
hinc illum esse alium, istum autem alium, non ut
illum isto probares esse majorem. Alium vero esse
Patrem, alium esse Filium, quoniam non est Pater
ipse qui Filius, et vobis et nobis contra Sabellianos
est dogma commune. Illi enim dicunt, non alium, sed
eumdem Filium esse qui est Pater: nos autem alium
quidem esse Patrem, et alium Filium; sed tamen
quod Pater est, hoc esse dicimus Filium.</p>
</div2>

<div2>
          <head>CAPUT XIV.</head>
<p> <hi>De dilectione Patris et Filii.</hi> Quarto
decimo loco ad illud quod dixeras, <hi>Dilectum lego, et
credo quod Pater est qui diligit, et Filius qui diligitur;</hi> 
respondens dixi: <hi>Sic autem dicis hinc inter Patrem et
Filium esse diversitatem, quia Pater diligit, et Filius
diligitur; quasi negare possis quod et Filius diligat Patrem.</hi> 
Deinde addidi: <hi>Si ambo se invicem diligunt, cur
negatis eos unius esse naturae?</hi> Quod utique ideo dixi,
ne hinc unam naturam negaretis amborum, quia illum
diligere, hunc diligi ipse dixisti. Ad hoc tu respondens
consensisti quidem, quod et Filius diligat
Patrem, sed unius esse naturae consentire noluisti:
tanquam Filius ita diligat Patrem, sicut creatura
Creatorem, non sicut unigenitus genitorem, quem
diversitate substantiae vultis esse degenerem.</p>
</div2>

<div2>
          <head>CAPUT XV.</head>
<p> <hi>De invisibilitate Trinitatis.</hi> Quinto
decimo loco dixi pariter esse invisibilem Trinitatem,
<pb n="0755"/>
non solum Patrem: sed apparuisse tamen visibilem
Filium in forma servi, propter quam dixit, <hi>Pater major
me est <note>(Joan. XIV, 28)</note>
            </hi>. Sed quoniam patribus se divinitas
demonstrabat, dixi per subjectam creaturam
id esse factum, non per naturam suam, qua est invisibilis
Trinitas. Atque ut hoc probarem, Moysen commemoravi
ei dicentem, cum quo facie ad faciem loquebatur, <hi>Si inveni gratiam ante te, ostende mihi temetipsum
manifeste 
 <note>(Exod. XXXIII, 11, 13)</note>
            </hi>: ut intelligeres
quomodo eum videbat, quem sibi cupiebat ostendi;
quia utique si Deum in substantia qua Deus est videret,
profecto ut se illi ostenderet non rogaret. Dixi
etiam esse Christum visibilium et invisibilium creatorem,
ut ipsum probarem per substantiam suam non
esse visibilem, a quo creari non solum visibilia,
verum etiam invisibilia potuerunt. Ad haec tu respondere
conatus, quam multa quae ad rem non pertinent
dixeris, intueantur qui legunt: et tamen de Moyse,
cur sibi Deum cum quo loquebatur, vellet ostendi, si
ejus naturam substantiamque cernebat, prorsus nihil
ausus es dicere: et adhuc affirmare non destitisti, Dei
Filium invisibilium creatorem, et antequam formam
servi acciperet, in forma Dei fuisse visibilem; quem
superius in forma servi videri potuisse, in substantia
vero suae divinitatis esse invisibilem, jam fueras et
ipse confessus.</p>
</div2>

<div2>
          <head>CAPUT XVI.</head>
<p> <hi>De solo sapiente Deo.</hi> Sexto decimo
loco, quia de Patre tantum dixisse Apostolum
dixeras, <hi>Soli sapienti Deo <note>(Rom. XVI, 27)</note>
            </hi>; ego dixi: <hi>Ergo solus Pater est Deus sapiens, et non est sapiens
ipsa Dei sapientia, quod est Christus; de quo ait Apostolus:
 « Christum Dei Virtutem et Dei Sapientiam</hi> 
 »  <note>(I Cor.
I, 24)</note>! Deinde addidi: <hi>Superest ut dicatis (quid enim
non audetis?) insipientem esse sapientiam Dei.</hi> Ad haec
tu: <hi>Sapientem solum,</hi> inquis, <hi>Patrem praedicat Paulus
beatus apostolus, dicens sic:  « Soli sapienti Deo. »  Sed
requirenda est,</hi> inquis, <hi>ratio quemadmodum solus sapiens,
non quod Christus non sit sapiens.</hi> Sequeris deinceps,
et adjungis quomodo sapientem confitearis et Christum:
nam post nonnulla, quae ad rem non pertinentia
texuisti, ut sermonem tempusque produceres,
etiam hoc inseruisti verbis tuis ut diceres, <hi>Sed vere
solus sapiens Pater:</hi> quasi Apostolus dixerit, Soli
sapienti Patri. Sed dixit, <hi>Soli sapienti Deo:</hi> quia Deus
est et Filius, quod et vos vultis; Deus est et Spiritus
sanctus, etsi non vultis: et ista Trinitas est solus sapiens
Deus, qui nec potuit unquam esse insipiens
omnino, nec poterit; non per gratiam particeps sapientiae,
sed sapiens immobilitate atque immutabilitate
naturae. Nam si tibi dicam, Itane vero, o
homo qui christiano nomine gloriaris, Christus sic est
sapiens, ut non sit vere sapiens? ergone Christus qui
est verus Deus, non est vere sapiens? nonne ita sub
hac interrogatione turbaberis, ut continuo respondeas,
Christum vere esse sapientem? Quid est ergo
quod dixisti, <hi>Sed vere solus sapiens Pater?</hi> Nempe
quo perveneris, et a quanta blasphemia te debeas revocare,
jam sentis.</p>
</div2>

<div2>
          <head>CAPUT XVII.</head>
<p> <hi>De infecto Deo.</hi> Septimo decimo
<pb n="0756"/>
loco egi tecum, quod etiam Filius, non solus Pater,
infectus sit, hoc est, factus non sit. Dixeras enim ideo
a vobis unum Deum pronuntiari, quia <hi>unus est super
omnia innatus, infectus.</hi> Respondens ergo huic audaciae
tuae: <hi>Sic autem,</hi> inquam, <hi>dicis Patrem infectum,
quasi Filius factus sit, per quem facta sunt omnia.</hi> 
Deinde addidi: <hi>Scito factum esse Filium, sed in forma
servi. Nam in forma Dei usque adeo non est factus, ut
per illum facta sint omnia. Si enim ipse factus est,</hi> inquam, <hi>non per illum facta sunt omnia, sed caetera.</hi> 
 Ad
haec tu cum tota tui prolixitate sermonis, ita nihil
quod diceres invenisti, ut hinc omnino, tanquam id
non audieris, conticesceres.</p>
</div2>

<div2>
          <head>CAPUT XVIII.</head>
<p> <hi>De ingenito Patre.</hi> Octavo decimo
loco etiam de innato Patre, id est ingenito, quia et
hoc dixeras, tecum agendum putavi, et dixi: <hi>Non
itaque dico Filium ingenitum; sed Patrem genitorem,
Filium genitum. Hoc tamen genuit Pater quod est:
alioquin non est verus Filius, si quod est Pater non est
Filius; sicut de partubus animalium supra jam diximus.</hi> 
Etiam ad hoc tu nec verum nec falsum aliquid protulisti.</p>
</div2>

<div2>
          <head>CAPUT XIX.</head>
<p> <hi>De aequalitate Spiritus sancti cum Patre.</hi> Nono decimo loco, quia poposceras a me, ut ostenderem
aequalem esse Patri Spiritum sanctum; respondi
tibi dicens: <hi>Quid est autem quod poscis, ut ostendam tibi
aequalem Patri esse Spiritum sanctum, quasi tu Patrem
ostenderis majorem esse Spiritu sancto; sicut potuisti
ostendere de Filio, propter formam servi? Scimus enim,</hi> 
inquam, <hi>dictum esse Patrem Filio majorem, quia in
forma servi erat Filius; et adhuc in forma est humana
Filius, quam levavit in coelum: propterea de illo dictum
est quod et nunc  « interpellat pro nobis</hi> »  <note>(Rom.
VIII, 34)</note>. <hi>Et sempiterna erit in regno haec eadem forma
immortalis: propter quod dictum est  « Tunc et ipse Filius
subjectus erit ei qui illi subjecit omnia</hi> »  <note>(I Cor.
XV, 28)</note>. <hi>Nam de Spiritu sancto qui nullam suscepit
creaturam ad unitatem personae suae, quamvis se per
subjectam creaturam visibiliter et ipse, sive per columbae
speciem, sive per linguas igneas sit demonstrare dignatus <note>(Matth. III, 16, et Act. II, 3)</note>
            </hi>,
 <hi>nunquam dictus est
eo major Pater; nunquam dictus est Spiritus adorasse
Patrem; nunquam dictus est minor Patre.</hi> Ad haec tu
quasi respondens, non tamen respondisti. Non enim
potuisti ostendere Spiritu sancto alicubi Patrem dictum
fuisse majorem, sicuti Filius propter formam servi dixit, <hi>Pater major me est 
 <note>(Joan. XIV, 28)</note>
            </hi>. Et cum ego
dixerim, Spiritum sanctum non ad unitatem personae
suae ullam suscepisse creaturam; tu ita Spiritum sanctum
in columba et igne apparuisse dixisti, sicut apparuit
Christus in homine: quasi columba et Spiritus,
vel ignis et Spiritus una persona sit, sicut Verbum et
homo una persona est. Ad horam quippe apparuerunt
illa, quae Spiritum sanctum significando monstrarent
visibiliter invisibilem; columba, propter amorem sanctum;
ignis autem, propter charitatis lumen atque
fervorem; et peracto significationis officio, corporales
illae species transierunt, atque esse ulterius destiterunt;
sicut columna nubis, nebulosa per diem, luminosa
per noctem <note>(Exod. XIII, 21-22)</note>. Denique ne putaretur
<pb n="0757"/>
columba vel flamma ad substantiam pertinere
Spiritus sancti, vel quod se in haec visibilia tantae majestatis
natura converterit, aut in unitatem personae
suae ista susceperit, nunquam postea sic apparuisse legitur
Spiritus sanctus. Christus autem, qui humanam
non ad horam sumpsit effigiem, in qua hominibus appareret,
ac deinde illa species praeteriret; sed in unitatem
personae suae, manente invisibili Dei forma,
accepit visibilem hominis formam; non solum natus
est in ea de homine matre, verum etiam crevit in ea, et
manducavit, et bibit, et dormivit in ea, et occisus est
in ea, et resurrexit in ea, et ascendit in coelum, et
sedet ad dexteram Patris in ea, ad judicandos vivos
et mortuos est venturus in ea, et in regno suo, ei qui
illi subjecit omnia, erit subjectus in ea. Haec tu in
mea responsione breviter dicta, quae nunc aliquanto
latius, ut vel sic intelligeres, explicavi, attendere et
considerare noluisti, irruens in tantam blasphemiam,
ut naturam divinam Dei et Spiritus sancti convertibilem,
proh nefas! et mutabilem diceres. Tua namque
ista sunt verba: <hi>Ea,</hi> inquis, <hi>quae de invisibilitate
omnipotentis Dei prosecutus sum, etiam et ipse, licet
alio proposito, attamen tuis verbis affirmasti, quod Spiritus
sanctus in specie columbae sit visus, necnon et in
specie ignis: Filius sane, in forma hominis: Pater
autem, neque in specie columbae, nec in forma hominis;
nec aliquando vertit se in formas, sed nec aliquando
vertetur: de quo scriptum est,  « Ego sum qui sum, et
non sum mutatus.</hi> »  Deinde adjungis, et dicis: <hi>Filius
sane in forma Dei constitutus jam, ut ipse protulisti,
formam servi accepit, quod non Pater: Spiritus
aeque sanctus suscepit speciem columbae, quam non suscepit
Pater. Scito ergo,</hi> inquis, <hi>quia unus est invisibilis,
unus etiam incapabilis atque immensus.</hi> Haec
numquid diceres, si secundum spiritum, non secundum
carnem, posses cogitare quid diceres? Homo
es enim, qui legis in Scripturis sanctis, <hi>Ego sum qui
sum, et non sum mutatus <note>(Exod. III, 14, et Malach.
III, 6)</note>
            </hi>. Et cum verba ista sint, non Patris solius, sed
ipsius Trinitatis, quae unus est Deus; tu ea Patri
<pb n="0758"/>
tantummodo tribuens, Filium mutabilem credis! Unigenitum
per quem facta sunt omnia mutabilem credis:
eum de quo dicit Evangelium, <hi>In principio erat Verbum,
et Verbum erat apud Deum, et Deus erat Verbum;</hi> 
et, <hi>Omnia per ipsum facta sunt <note>(Joan. I, 1, 3)</note>
            </hi>, mutabilem
credis! Quid jam dicam de Spiritu sancto,
quando illum quem verum Filium Dei et verum confiteris
Deum, mutabilem credis? Quod utique non
crederes, si formam servi a forma Dei esse susceptam,
non formam Dei in formam servi esse mutatam,
tanquam catholicus crederes; et visibili homine
assumpto, permansisse invisibilem Deum, non carnaliter,
sed spiritualiter cogitares; nec contendendo
diffideres, sed intelligendo conspiceres: et Spiritum
sanctum invisibili sua manente natura, nullo modo
in ignis aut columbae speciem mutata atque conversa,
per subjectam creaturam apparuisse, sicut voluit visibiliter <note>(Act. II, 3, et Matth. III, 16)</note>,
tu posses considerare
fideliter. Memento tamen, nec majorem Patrem
Spiritu sancto, nec adoratum Patrem ab Spiritu
sancto, ullis divinis testimoniis contra propositionem
meam te demonstrare potuisse.</p>
</div2>

<div2>
          <head>CAPUT XX.</head>
<p> <hi>Licet ingenitus Pater, aequalis tamen
Filius.</hi> Vigesimo loco, quoniam dixeras de Filio, <hi>Si aequalis Patri, utique talis: si talis, utique innatus;</hi> 
ego respondens tibi: Sed dicis, inquam, de Filio, <hi>Si
aequalis, utique talis;</hi> id est, <hi>ut quia non est ingenitus,
non videatur talis. Posses dicere non esse hominem quem
genuit Adam, quia ipse Adam non est genitus, sed factus
a Deo. Si autem potuit Adam et non esse genitus, et
tamen hoc generare quod erat ipse; non vis ut potuerit
Deus Deum aequalem sibi?</hi> Ad haec non miror
nullum te invenisse responsum: sed plane laudo nec
respondere conatum. Atque utinam hoc ubique fecisses!
nusquam enim in sermonibus nostris quid
recte responderes invenire potuisti, et tamen pene
ubique tacere noluisti. Sed cum in aliis tam multa
dixeris, causae quae inter nos agitur non necessaria,
et tempus loquendo consumpseris; gratiae tibi agendae
sunt, ubi nonnulla sic vidisti te refutare non posse, ut
ea malles summo silentio praeterire.</p>
</div2>
      </div1>

<div1>
        <head> <hi>LIBER SECUNDUS</hi>. Refelluntur singillatim quae in Collatione Maximinus dixit ultima sua disputatione, cujus disputationis suae prolixitate respondendi tempus tunc eripuit Augustino.</head>
<div2>
          <head>PRAEFATIO.</head>
<pb n="0757"/>
          <p>Res jam postulat ut in eo quod reliquum
est, opitulante Domino, impleam promissionem meam.
In operis quippe hujus exordio, <hi>Prius,</hi> inquam, <hi>ostendam
refellere te non potuisse quae dixi: deinde, quantum
necessarium videbitur, ego refellam quae ipse dixisti.</hi> 
Quia ergo, sicut adjuvante Deo potui, ostendi ea quae
dixi non te potuisse refellere; superest ut ea quae
dixisti, ego refellam, sicut Deo adjuvante potuero.
Priores itaque prosecutiones tuas, quibus continuo
<pb n="0758"/>
reddidi meas in hac disputatione quae nunc a me suscepta
est, non retractabo: illam vero ultimam tam
prolixam, ut mihi die illo spatium responsionis auferret,
ita redarguam, si voluerit qui nos regit, ut
acquiescas lumini veritatis, si contentionis tenebras
non amaveris. In primis ergo superflua tua detraham
necessitati responsionis meae. Causa quippe inter nos
agitur, utrum Pater et Filius et Spiritus sanctus diversae,
ut vos dicitis, an potius, ut nos dicimus, unius
sint ejusdemque substantiae, unusque Deus sit ipsa
<pb n="0759"/>
Trinitas: cum conveniat inter nos Patrem non esse
qui est Filius, nec Filium esse qui est Pater, nec Patrem
esse vel Filium qui Spiritus sanctus est. Quidquid
igitur tanta tuae prosecutionis prolixitate dixisti,
unde ostenderes alium esse Patrem, alium esse Filium,
alium esse Spiritum sanctum; quando nobiscum
agitis, superfluum prorsus esse cognosce: et si
tibi expugnandi occurrerint Sabelliani, in eos ista
nobis vobisque communia, si placet, arma converte.
Multa etiam locutus es, ut probares magnum Deum
esse Dominum Jesum Christum: hoc quid ad nos,
cum hoc dicamus et nos? Laudes quoque Spiritus
sancti magnas verasque fudisti: sed nos eas augere
possumus, non negare: non itaque opus erat ut eas
contra nos diceres, quas dicimus tecum. Christum
sedere ad dexteram Patris, nonne pariter confitemur?
Quod tamen testimoniis divinorum eloquiorum
sic probare voluisti, tanquam id alicubi negaremus.
Christum in carne venisse, utrique novimus et
tenemus: sic adhibuisti ut hoc doceres divina testimonia,
tanquam repugnemus. Haec et alia quae suis
ostendam locis, in quibus operam supervacuam contrivisti,
ut moras necteres, tempusque produceres,
commemorando attingere debeo, non redarguere
disputando.</p>
</div2>

<div2>
          <head>CAPUT PRIMUM.</head>
<p>Dicis me <hi>auxilio principum munitum,
non loqui secundum timorem Dei;</hi> cum scias nobis
esse praeceptum orare pro regibus, ut in agnitionem
veniant veritatis <note>(I Tim. II, 2, 4)</note>: quod in quibusdam
esse impletum, nos Deo agimus gratias, vos doletis.
Verba autem nostra recte intelligentibus indicant, quis
nostrum loquatur secundum timorem Dei: utrum qui
sic laudat Deum Patrem, ut ad ejus laudem referat,
quod sibi Filium generavit aequalem; an qui sic genitorem
dehonestat et genitum, ut et illum dicat non
potuisse gignere per omnia sui similem filium, et
istum dicat non degenerasse jam natum, sed degenerem
natum.</p>
</div2>

<div2>
          <head>CAPUT II.</head>
<p>Dicis <hi>vos Christum colere, ut Deum
omnis creaturae, cui flectitur omne genu, coelestium, terrestrium
et infernorum:</hi> quem tamen Deo Patri esse
non vultis aequalem, quia <hi>hoc Pater ei donavit:</hi> ait
enim Apostolus, <hi>Propter quod et Deus eum exaltavit,
et donavit ei nomen quod est super omne nomen, ut in
nomine Jesu omne genu flectatur,</hi> etc. Nec quaeritis cui
donaverit; utrum homini, an Deo. Quomodo enim
donaverit, evidenter apparet. <hi>Humiliavit,</hi> inquit, <hi>semetipsum
usque ad mortem, mortem autem crucis. Propter
quod et Deus eum exaltavit, et donavit ei nomen
quod est super omne nomen <note>(Philipp. II, 8, 9)</note>
            </hi>. Si ergo
propterea donavit ei nomen quod est super omne nomen,
quia factus est obediens usque ad mortem crucis;
numquid antequam hoc fieret, non erat altus Dei
Filius Deus, Dei Verbum, Deus apud Deum; sed
posteaquam propter hoc exaltatus est, quia factus est
obediens usque ad mortem crucis, tunc coepit esse
altus Dei Filius, unicus Dei, Deus, tunc coepit habere
nomen quod est super omne nomen? Quis hoc insipientissimus
<pb n="0760"/>
dixerit? Hoc illi ergo donatum est ut homini,
secundum quem Filius factus est obediens usque
ad mortem crucis, quod jam habebat idem ipse Dei
Filius, Deus de Deo natus aequalis.</p>
</div2>

<div2>
          <head>CAPUT III.</head>
<p>Objicis mihi, quod dicam Spiritum
sanctum aequalem esse Filio. Dico plane. <hi>Da,</hi> inquis, <hi>testimonia ubi adoratur Spiritus sanctus.</hi> 
 Ut video, hinc
eum vis ostendi aequalem Christo, si adoratur ut Christus.
Jam ergo confitere Christum Patri aequalem,
quem tu ipse adorari confiteris ut Patrem. Quales autem
homines estis, quam religiosae humilitatis, qui
Spiritum sanctum adorare non vultis, cum legatis, <hi>Littera occidit, Spiritus autem vivificat 
 <note>(II Cor. III, 6)</note>
            </hi>?
Non vultis ergo adorare, quem vivificare animas non
negatis: cum pater Abraham homines adoraverit,
quia concesserunt ei monumentum, ubi poneret mortuae
corpus uxoris. Sic enim scriptum est: <hi>Venit autem
Abraham plangere Saram et lugere. Et surrexit
Abraham de supra mortem ejus, et dixit filiis Heth:
Peregrinus et advena sum ego vobiscum; date ergo mihi
possessionem monumenti, ubi sepeliam mortuum meum.
Responderunt autem filii Heth ad Abraham, dicentes:
Absit hoc, domine; audi nunc et nos: rex a Deo tu es
in nobis; in electis monumentis nostris sepeli mortuum
tuum: nemo enim nostrum prohibet te a monumento
suo, ut sepelias mortuum tuum ibi. Surgens autem
Abraham adoravit plebem filiorum Heth <note>(Gen. XXIII,
2-7)</note>
            </hi>. Et vos Spiritum sanctum non permittitis adorari,
ut ipsi Dei gratiae remaneatis ingrati! Sed, <hi>Da,</hi> inquis, <hi>testimonia ubi adoratur Spiritus sanctus:</hi> 
 quasi
non ex iis quae legimus, aliqua etiam quae non legimus,
intelligamus. Sed ne quaerere multa compellar,
tu ubi legisti Patrem Deum ingenitum vel innatum?
Et tamen verum est. Quod vero aliquoties dixisti,
etiam Filio esse incomparabilem Patrem, nec legis,
nec verum est. Si autem religionem qua colitur Deus,
sicut dignum est cogitares, multo plus esse cerneres
quod habet Spiritus sanctus templum, quam si eum
legeres adoratum. Et homines enim, sicut supra docui,
a sanctis novimus adoratos: templum vero non
est factum ab hominibus, nisi aut vero Deo, sicut Salomon
fecit; aut eis qui pro diis habentur, sicut gentes
quae ignorant Deum. Spiritus autem sanctus, quod
cum magno honore de Deo dictum est, <hi>non in manufactis
templis habitat <note>(Act. XVII, 24)</note>
            </hi>, sed corpus nostrum
templum est Spiritus sancti. Et ne corpora nostra
contemnas, membra sunt Christi <note>(I Cor. VI, 19,
15)</note>. Qualis ergo Deus, cui templum aedificatur, et a
Deo, et de membris Dei?</p>
</div2>

<div2>
          <head>CAPUT IV.</head>
<p>Dicis <hi>Christum esse in dextera Dei,
et interpellare pro nobis <note>(Rom. VIII, 34)</note>
            </hi>. Quod cur nobis
objicis, si eum non solum Deum, verum etiam
hominem agnoscis? Quid te igitur adjuvat, quod sedere
ad dexteram Patris assidue legitur? Quid nobis,
non quidem inanibus testimoniis, sed tamen inaniter,
probare niteris quod fatemur.</p>
</div2>

<div2>
          <head>CAPUT V.</head>
<p>Dicis <hi>vos Spiritum sanctum competenter
honorare ut doctorem, ut ducatorem, ut illuminatorem,
ut sanctificatorem; Christum colere, ut creatorem;
<pb n="0761"/>
Patrem cum sincera devotione adorare, ut auctorem.</hi> 
Si auctorem propterea dicis Patrem, quia de
ipso est Filius, non est autem ipse de Filio; et quia
de illo et Filio sic procedit Spiritus sanctus, ut ipse
hoc dederit Filio gignendo eum talem, ut etiam de
ipso procedat Spiritus sanctus: si creatorem sic dicis
Filium, ut creatorem non neges Patrem nec Spiritum
sanctum; si denique Spiritum sanctum sic dicis doctorem,
ducatorem, illuminatorem, sanctificatorem,
ut haec opera nec Patri audeas auferre nec Filio: ista
tua etiam nostra sint verba. Si autem talia tibi idola
ponis in corde, ut duos facias deos, unum majorem,
id est, Patrem, alium minorem, id est, Filium; Spiritum
vero sanctum ita omnium trium minimum fingas,
ut nec Deum nuncupare digneris: non haec est
nostra fides, quoniam non est christiana fides, ac per
hoc nec fides. Etiam hoc tibi ignoscimus, quod imperite
usus verbo, <hi>Christum</hi> significasti <hi>ad terrena descendisse
contagia.</hi> Et quia hoc in te corrigere volui,
ut scires contagia quomodo appellare debeamus; <hi>calumnias
esse</hi> istas dicis, <hi>et eas de philosophicae artis
instructione venire</hi> arbitraris. Sufficit mihi quod ita
putasti Christum ad terrena descendisse contagia,
ut tamen confitereris nullum habuisse peccatum.</p>
</div2>

<div2>
          <head>CAPUT VI.</head>
<p>Illud sane quod commemoravi,
partus animalium, quae cum terrena sint atque mortalia,
hoc tamen gignunt quod ipsa sunt, ut homo hominem,
canis canem; puto quod non aspernatus horruisti,
sed te aspernari atque horrere finxisti, dicens, <hi>tam foedam comparationem in illam tantam immensitatem
non debuisse produci.</hi> 
 Cur enim hoc dixisti, nisi
ne tibi de ipsis corruptibilibus fetibus fauces veritas
premeret, et te respirare non sineret, sicut et facit?
Qandoquidem creaturam corruptibilem cernitis, hoc
quod ipsa est gignere fetum suum, et Deum Patrem
omnipotentem creditis non potuisse nisi ejus degenerante
natura gignere unicum suum.</p>
</div2>

<div2>
          <head>CAPUT VII.</head>
<p>Sed dicis: <hi>Dominus Dominum genuit,
Deus Deum genuit, Rex Regem genuit, Creator
Creatorem genuit, bonus bonum genuit, sapiens sapientem
genuit, clemens clementem, potens potentem.</hi> Si sub
his verbis cavere te putas quod vobis objicitur, non
vos credere Deum potuisse gignere id quod est ipse,
et ideo dicis, <hi>Dominus Dominum genuit, Deus Deum
genuit,</hi> et caetera: cur ergo sicut dixisti, <hi>Potens potentem;</hi> 
non dicis, Omnipotens omnipotentem? Si quod
sentis vis dicere, dic: Dominus major, dominum minorem
genuit; Deus major, deum minorem; Rex major,
regem minorem; Creator major, creatorem minorem;
melior bonum, sapientior sapientem, clementior
clementem, potentior potentem. Si autem ista
non dicis, et nihil minus quam Pater habet, Filium
habere consentis, cur non dicis aequalem? Et illa
omnia cur non sic percurris, ut dicas: Dominus aequalem
Dominum genuit, Deus aequalem Deum, Rex
aequalem Regem, Creator aequalem Creatorem, bonus
aequaliter bonum, sapiens aequaliter sapientem, clemens
aequaliter clementem, potens aequaliter potentem?
Si autem negas aequalem, aperte dic esse degenerem.
<pb n="0762"/>
Non enim quem deum minorem, de Deo majore
natum esse dicitis, saltem sicut infantem crescere
sinitis, ut aliquando suo Patri possit esse aequalis. Ad
hoc enim eum perfectum dicitis esse natum, non ut
hinc laus ejus cresceret, sed ut minor ejus natura remaneret.
Et cum ista sentiatis, sequeris tamen, et dicis: <hi>Nihil subtraxit Pater in generando Filium.</hi> 
 Quomodo
nihil subtraxit in generando Filium, quem non
aequalem genuit, sed minorem? An ideo nihil subtraxit,
quia nihil eorum quae gignendo dedit, abstulit
genito? Ita sane nihil subtraxit: sed et filiis hominum
qui prospere nascuntur, nihil aufert Creator jam natis;
quin potius addit, ut accedat crescentibus quod
nascentibus defuit. Quid ergo magnum de Patre dixisti
erga unicum Filium, qui non ex nihilo vel ex aliqua
materia factus, sed ex ipso natus est? Quid magnum
est quia non subtraxit quod dedit, si quod dare
potuit, non dando subtraxit? Ubi est, quod eum invidum
non esse dixisti? An forte dare non potuit? Ubi
est omnipotentia Dei Patris? Prorsus ad hunc articulum
res colligitur, ut Deus Pater aequalem sibi gignere
Filium aut non potuerit, aut noluerit. Si non potuit,
infirmus; si noluit, invidus invenitur. Sed utrumque
hoc falsum est. Patri igitur Deo Filius verus aequalis
est. Si ergo, ut laudas, placet tibi quod a me commemoratum
est, <hi>Invisibilia enim ejus, per ea quae facta
sunt, intellecta conspiciuntur <note>(Rom. I, 20)</note>
            </hi>: per id quod
factum est in creatura visibili, ut parentes id quod
ipsi sunt generent, intellige invisibilem nativitatem
veri Filii Dei, ne Deum Patrem dicas id quod non est
ipse genuisse. Si autem hoc genuit quod est ipse;
unam Patris et Filii esse substantiam negare nolite.</p>
</div2>

<div2>
          <head>CAPUT VIII.</head>
<p>Jam vero sequentia quae sic connexuisti,
ut de cruce vel incarnatione Christi probare
nobis velles quod pariter credimus; servasti morem
tuum: sed nihil tibi ad ista respondens, etiam ego
servo promissum meum.</p>
</div2>

<div2>
          <head>CAPUT IX.</head>
<div3>
            <head>1.</head>
            <p>
 De invisibili Filio cum ageremus,
quem consensisti esse invisibilem secundum divinitatem,
qui prius solum Patrem invisibilem esse
praesumpseras, ad rem non pertinentia multa dixisti
de invisibilibus creaturis: quod poterunt judicare qui
legerint. De invisibili Deo inter nos agitur: et hoc
est quod quaestionem facit, quia vos invisibilem solum
Patrem dictum putatis, ubi Apostolus ait, <hi>Immortali,
invisibili soli Deo <note>(I Tim. I, 17)</note>
            </hi>. Si dixisset, Soli Patri;
difficilius fortasse quaestio solveretur: quia vero dixit, <hi>soli Deo;</hi> 
 non est utique contra nos: et Unigenitus
quippe in Dei forma, et Spiritus sanctus in sua natura
est invisibilis. Unus enim et solus Deus a nobis
ipsa Trinitas praedicatur. Quod utrum verum sapiamus,
in aliis locis a nobis est demonstratum, et ubi
adhuc opus fuerit, demonstrabitur. Nunc in ista quaestione
non immerito potest movere, quomodo de solo
Deo, qui est ipsa Trinitas, dictum sit, <hi>Invisibili soli
Deo:</hi> cum sit etiam quaedam invisibilis creatura;
propter quod dictum est de Christo, quia <hi>in ipso condita
sunt omnia, visibilia et invisibilia <note>(Coloss. I, 16)</note>
            </hi>.
Quia ergo sunt dii falsi visibiles, ideo dictum est, <hi>Invisibili
<pb n="0763"/>
soli Deo honor et gloria.</hi> Etsi enim est creatura
invisibilis, non tamen deus nobis est. Sed et si non
dictum esset, <hi>soli Deo;</hi> sed dictum esset, <hi>Regi autem
saeculorum, immortali, invisibili soli honor et gloria:</hi> 
quis nisi Deus esset? Honor ergo et gloria soli Deo,
qui Deus invisibilis est, non qui solus invisibilis:
quoniam est, ut diximus, et creatura invisibilis. Item
quaeri potest quomodo dictum sit, <hi>Deum nemo vidit
unquam <note>(Joan. I, 18)</note>
            </hi>; cum ejusdem Domini verba
sint, <hi>Nescitis quia Angeli eorum semper vident faciem
Patris mei qui in coelis est <note>(Matth. XVIII, 10)</note>
            </hi>? Quae
sententia vos redarguit, qui nescitis quemadmodum
dicatis invisibilem Patrem. Illud autem quod ait, <hi>Non quia Patrem vidit quisquam, nisi qui est a Deo,
hic vidit Patrem 
 <note>(Joan. VI, 46)</note>
            </hi>; ad homines referri
potest quod dictum est, <hi>quisquam.</hi> Et quia ipse homo
erat qui tunc loquebatur in carne, ita hoc dixit, ac si
diceret, Non quia Patrem vidit quisquam hominum,
nisi ego: sicut dictum est, <hi>Quis sapiens, et intelliget
haec <note>(Psal. CVI, 43)</note>
            </hi>? Non enim et de sanctis Angelis
id accipi potest. Unde Apostolus de invisibili Deo
apertius posuit: <hi>Quem nemo hominum vidit, nec videre
potest <note>(I Tim. VI, 16)</note>
            </hi>. Non enim ait, Nemo; sed, <hi>Nemo
hominum.</hi> Ubi ostendit quemadmodum intelligi debeat
quod dictum est, <hi>Deum nemo vidit unquam;</hi> id est,
nemo hominum: sicut, <hi>Nemo ascendit in coelum <note>(Joan.
III, 13)</note>
            </hi>; cum Angeli soleant illuc ascendere, quia solent
inde descendere. Nec tamen Apostolus dixit,
Nemo hominum poterit videre Deum; sed, <hi>Nemo
potest.</hi> Poterit enim homo, sed tunc cum aeternum
erit fidelium praemium, videre Deum. Propter quod
Joannes apostolus: <hi>Dilectissimi,</hi> inquit, <hi>filii Dei sumus,
et nondum apparuit quid erimus: scimus quia
cum apparuerit, similes ei erimus, quoniam videbimus
eum sicuti est <note>(I Joan. III, 2)</note>
            </hi>. Quid est ergo quod dicis,
solum esse invisibilem Patrem? quod frustra diceres,
etiamsi a solo Filio videretur. Nunc vero cum divina
testentur eloquia eum videri et ab Angelis, videndum
etiam ab hominibus, cum facti fuerint aequales Angelis <note>(Matth. XXII, 30)</note>;
quid est quod dicis? Ubi est
quod definire ausus es, <hi>minora videri a majoribus,
majora autem a minoribus non videri?</hi> Quod quidem
postea perdidisti, quando videri a Filio confessus es
Patrem, cum et in ipsa substantia divinitatis dicas
Filium minorem, Patremque majorem. Sed quid dicturus
es de Angelis, qui semper vident faciem Dei
Patris? Numquid propter regulam tuam, quam sine
consideratione fixisti, putandi sunt Angeli Patre Deo
esse majores?</p>
          </div3>
<div3>
            <head>2.</head>
            <p>
 Sed eleganter te existimas invenisse quod diceres,
ubi aisti de Filio: <hi>Vidit ergo Patrem, sed vidit incapabilem.</hi> 
Nec attendis, quia etsi vidit incapabilem, quem
sicut putas, capere non potuit; non tamen invisibilem,
quem videre potuit. Tu autem nobiscum non de capabili
et incapabili, sed de visibili et invisibili, cum
ista diceres, disputabas: quia nec Apostolus ait, Incapabili;
sed ait, <hi>Invisibili soli Deo.</hi> Unde hoc testimonium
pro te adhibendum putasti, ut hinc etiam
decolorares Filium, tanquam ipse in Dei forma invisibilis
<pb n="0764"/>
non sit. Sed quoniam veritate convictus, et Filium
confessus es invisibilem, praeparasti tibi, quantum existimo,
sic dicere, Invisibilis invisibilem genuit; quomodo
dixisti, <hi>potens potentem;</hi> ut cum discutereris,
hoc a te quomodo diceretur, responderes, Invisibilior
invisibilem genuit, sicut potentior potentem, sapientior
sapientem, et caetera tua. Sed quam sapienter
ostendisti Filio incapabilem Patrem, Filium vero capabilem
Patri. Dixisti enim: <hi>Vidit ergo Patrem, sed
vidit incapabilem. Pater autem,</hi> inquis, <hi>sic videt Filium,
ut tenens in sinu suo et habens.</hi> Sic non sapiunt, nisi
qui carnaliter sapiunt. Sinum quippe tibi fingis, ut video,
aliquam capacitatem majoris Patris, qua Filium
minorem capiat atque contineat: sicut hominem corporaliter
capit domus, aut sicut sinus nutricis capit
infantem. Ergo inter mirabilia Christi et hoc deputabitur,
quia in forma servi crevit, et major est factus
quam in forma Dei fuerat, ut cum prius portaretur in
sinu Patris, nunc sedeat ad dexteram Patris. Abjice
ista puerilia vel anicularia phantasmata de corde tuo:
et sinum Patris ideo dictum accipe, ut intelligatur iste
genitus, ille genitor; non ut ille major, hic minor.
Nam si incapabilis est Pater, Filius vero incapabilis
non est, non veraciter dictum est, <hi>Omnia quae habet
Pater, mea sunt <note>(Joan. XVI, 15)</note>
            </hi>: quandoquidem responderi
ei potest, Ecce incapabilitatem habet Pater,
quae non est tua. Sed quoniam veraciter dictum est
quod Veritas dixit, et omnia quae habet Pater, Filii
sunt; non potest non esse Filii quantacumque sit incapabilitas
Patris. Et hanc Domini sententiam, ubi
ait, <hi>Omnia quae habet Pater, mea sunt;</hi> tanquam rectissimam
regulam ad vos, sive convincendos, sive,
quod magis cupimus, corrigendos, per multa adhibere
debemus: ut ubicumque aliquid tribuitis Patri quod
Filio denegatis, ipsam fidelissimam testem contra errores
vestros, vel contra mendacia producamus. Quid
opus est autem in eo tibi resistere, quod humanam
sapientiam contendis esse visibilem; cum ipsam
animam humanam, in qua est utique humana sapientia,
invisibilem esse concesseris? Sed quodlibet
sentias de universa invisibili creatura, quantum
ad Deum pertinet, de quo inter nos agitur, satis tibi
demonstratum est non esse solum invisibilem Patrem.
</p>
          </div3>
        </div2>

<div2>
          <head>CAPUT X.</head>
<div3>
            <head>1.</head>
            <p>
 Putas Deum Patrem cum Filio et
Spiritu sancto unum Deum esse non posse: times
enim ne Pater solus non sit unus Deus, sed pars unius
Dei qui constat ex tribus. Noli timere, nulla fit partium
in deitatis unitate divisio. Unus est Deus Pater
et Filius et Spiritus sanctus, hoc est ipsa Trinitas.
Unus est Deus, de quo dictum est, quia <hi>Nullus Deus,
nisi unus <note>(I Cor. VIII, 4)</note>
            </hi>: et qui dixit, <hi>Audi, Israel;
Dominus Deus tuus, Dominus unus est.</hi> Cui uni et soli
Deo servire nos sine ullo scrupulo agnoscimus, quando
audimus et legimus: <hi>Dominum Deum tuum adorabis,
et illi soli servies <note>(Deut. VI, 4, 13)</note>
            </hi>. Ne forte propter
haec verba, Christo cujus membra sumus <note>(I Cor. VI,
15)</note>, vel Spiritui sancto cujus templum sumus <note>(Id.
III, 17)</note>, servire nolimus, si quod dictum est, Domino
<pb n="0765"/>
Deo tuo <hi>soli servies,</hi> sic acceperimus, tanquam de solo
Patre, et non de ipsa Trinitate sit dictum. Vos autem,
cum quaeritur a vobis, quem credatis esse de quo
scriptum est, <hi>Dominus Deus tuus, Dominus unus est;</hi> 
respondetis, Deus Pater est. Itemque cum quaeritur
de quo Domino Deo dictum sit, <hi>Dominum Deum tuum
adorabis, et illi soli servies;</hi> rursus respondetis, De Deo
Patre. Tunc vobis dicitur: Si Dominus Deus noster
Dominus unus est, et hic Pater est; quare vos facitis
duos dominos deos, dicendo etiam Christum esse Dominum
Deum? Item si Pater est, cui uni Domino Deo
ac soli serviendum est; quomodo obtemperatis huic
praecepto, qui tanquam Domino Deo servitis et Christo?
Neque enim illi soli servit, qui servit et huic.
Secundum fidem autem rectam, quicumque ipsam
Trinitatem unum Dominum Deum esse nostrum didicimus,
profecto cum ei soli ea quae Deo debetur
servitute servimus, Domino Deo soli nos servire confidimus.</p>
          </div3>
<div3>
            <head>2.</head>
            <p>
 <hi>Ergo,</hi> inquis, <hi>Deus Pater pars est Dei.</hi> Absit.
Tres enim personae sunt Pater et Filius et Spiritus
sanctus: et hi tres quia unius substantiae sunt,
unum sunt, et summe unum sunt, ubi nulla naturarum,
nulla est diversitas voluntatum. Si autem natura
unum essent, et consensione non essent, non
summe unum essent: si vero natura dispares essent,
unum non essent. Hi ergo tres, qui unum sunt propter
ineffabilem conjunctionem deitatis, qua ineffabiliter
copulantur, unus Deus est. Porro autem Christus
una persona est geminae substantiae, quia et Deus
et homo est. Nec tamen Deus pars hujus personae
dici potest: alioquin Filius Dei Deus antequam susciperet
formam servi, non erat totus, et crevit cum
homo divinitati ejus accessit. Quod si in una persona
absurdissime dicitur, quia pars rei ullius esse non
potest Deus; quanto magis pars Trinitatis esse non
potest, quicumque unus in tribus? Deinde ubi ait
Apostolus, <hi>Qui adhaeret Domino, unus spiritus est; <note>(I Cor. VI, 17)</note>
            </hi>;
numquid hujus unius pars est Dominus?
Si enim hoc dicimus, quid aliud dicere deprehendimur,
nisi quod augeatur adhaerente homine, et
recedente minuatur? In Trinitate igitur quae Deus
est, et Pater Deus est, et Filius Deus est, et Spiritus
sanctus Deus est, et simul hi tres unus Deus: nec
hujus Trinitatis tertia pars est unus, nec major pars
duo quam unus est ibi; nec majus aliquid sunt omnes
quam singuli: quia spiritualis, non corporalis est
magnitudo. Qui potest capere, capiat <note>(Matth. XIX,
12)</note>: qui autem non potest, credat, et oret ut quod
credit intelligat. Verum est enim quod dicitur per
prophetam, <hi>Nisi credideritis, non intelligetis <note>(Isai.
VII, 9)</note>
            </hi>.</p>
          </div3>
<div3>
            <head>3.</head>
            <p>
 Tu nempe dixisti, <hi>unum Deum non ex partibus
esse compositum.</hi> Et quia de Patre hoc vis intelligi, <hi>Ille,</hi> 
 inquis, <hi>quod est, virtus est ingenita, simplex.</hi> 
Et tamen in hac simplici virtute quam multa commemoraveris,
vide. Nam superiora verba tua sunt: <hi>Deus Deum genuit, Dominus Dominum genuit, Rex Regem
genuit, Creator Creatorem genuit, bonus bonum
<pb n="0766"/>
genuit, sapiens sapientem genuit, clemens clementem,
potens potentem.</hi> 
 Cur ergo in virtute simplici, quod
est Deus, non timuisti tot commemorare virtutes?
Ut enim omittam quatuor quas loco superiore posuisti,
et alias quatuor dicam, quas enuntiare usitatis
nominibus possimus; numquid bonitas et sapientia et
clementia et potentia partes sunt unius virtutis,
quam simplicem esse dixisti? Si dixeris, Partes sunt;
simplex ergo virtus ex partibus constat, et simplex
ista virtus te definiente unus est Deus. Unum ergo
Deum ex partibus compositum esse dicis? Non dico,
inquis. Non sunt ergo partes: et tamen quatuor sunt,
et una virtus est, eademque simplex est. Si ergo in
una Patris persona, et plura invenis, et partes non
invenis; quanto magis Pater et Filius et Spiritus
sanctus, et propter individuam deitatem unus Deus
est, et propter uniuscujusque proprietatem tres personae
sunt, et propter singulorum perfectionem partes
unius Dei non sunt? Virtus est Pater, virtus Filius,
virtus Spiritus sanctus. Hoc verum dicis: sed quod
virtutem de virtute genitam, et virtutem de virtute
procedentem non vis eamdem habere naturam, hoc
falsum dicis, hoc contra fidem rectam et catholicam
dicis.
</p>
          </div3>
        </div2>

<div2>
          <head>CAPUT XI.</head>
<p>Redis ut quaeras a me, quomodo
sit invisibilis Filius, unde jam dixi superius, quod
visum est dicendum. Sed <hi>si ob hoc,</hi> inquis, <hi>Filius invisibilis
a te pronuntiatur, eo quod oculis humanis contemplari
non possit; cur non et coelestes virtutes pariter
invisibiles pronuntias, quando nec ipsae obtutibus humanis
videri possunt?</hi> Ita hoc dicis, quasi possit ab homine
comprehendi quis ille sit modus, quo coelestes
virtutes sunt invisibiles; aut ad hoc quaerendum esse
debeamus intenti, dicente Scriptura, <hi>Altiora te ne
quaesieris <note>(Eccli. III, 22)</note>
            </hi>. Quod praeceptum ipse contemnens,
ausus es dicere angelum videri ab archangelo,
archangelum ab angelo non videri. Satis sit,
quod ostendi non esse consequens ut ideo credamus
in forma Dei visibilem Filium, quia scriptum est, <hi>Invisibili soli Deo 
 <note>(I Tim. I, 17)</note>
            </hi>. Quod tu de Patre
sic te accipere demonstrabas, tanquam Filius invisibilis
non sit, cum eum et invisibilium creatorem Scriptura
testetur. Verumtamen restat ut dicas, Ambo quidem
invisibiles sunt, id est, et Pater et Filius, sed
Pater invisibilior est: ac sic dando aliquid Patri
quod non sit Filii, mendacem facias eumdem Filium
dicentem, <hi>Omnia quae habet Pater, mea sunt <note>(Joan.
XVI, 15)</note>
            </hi>.</p>
</div2>

<div2>
          <head>CAPUT XII.</head>
<div3>
            <head>1.</head>
            <p>
 Hoc et de potentia sapis, quod
scilicet sit quidem potens et Filius, sed potentior Pater
Filio: ut auctoribus et doctoribus vobis potuerit
potentem potens, nec potuerit omnipotentem gignere
omnipotens. Ac per hoc si habet Pater omnipotentiam
quam non habet Filius, falsum est quod ait
Filius, <hi>Omnia quae habet Pater, mea sunt.</hi> Deinde si
aliquid facit Pater, quod facere non potest Filius,
merito dicitur potentior Pater quam Filius: cum vero
dicat, <hi>Quaecumque Pater facit, haec et Filius similiter
facit <note>(Joan. V, 19)</note>
            </hi>; nonne melius auditur ipse quam
<pb n="0767"/>
vos, meliusque ipsi creditur docenti quam decipientibus
vobis? <hi>Sed potentiam Pater,</hi> inquis, <hi>a nemine,
Filius vero accepit a Patre.</hi> Fatemur et nos Filium ab
illo accepisse potentiam, de quo natus est potens:
Patri vero potentiam nullus dedit, quia nullus eum
genuit. Gignendo enim dedit potentiam Pater Filio,
sicut omnia quae habet in substantia sua, gignendo
dedit ei quem genuit de substantia sua. Sed quaeritur
utrum tantam, quanta ipsi est, potentiam Pater Filio
dederit, an minorem. Si tantam, non solum potentem
potens, verum etiam omnipotentem genuisse dicatur,
credatur, intelligatur omnipotens: si minorem,
quomodo omnia quae habet Pater, Filii sunt? Si Patris
omnipotentia Filii non est, quomodo <hi>quaecumque
Pater facit, haec et Filius similiter facit?</hi> quod utique
non potest, si omnipotens non est.</p>
          </div3>
<div3>
            <head>2.</head>
            <p>
 Ac per hoc quod ait Apostolus, <hi>Beatus et solus
potens:</hi> non cogor de Patre tantummodo accipere;
sed de Deo, quod est ipsa Trinitas. Loquens enim
ad Timotheum: <hi>Praecipio,</hi> inquit, <hi>tibi coram Deo,
qui vivificat omnia, et Christo Jesu qui testimonium
reddidit sub Pontio Pilato bonam confessionem, ut serves
mandatum sine macula, irreprehensibile, usque ad
adventum Domini nostri Jesu Christi; quem temporibus
propriis ostendet beatus et solus potens, Rex regum et
Dominus dominantium; qui solus habet immortalitatem,
et lucem inhabitat inaccessibilem; quem nemo hominum
vidit, nec videre potest; cui est honor et gloria in saecula
saeculorum. Amen <note>(I Tim. VI, 13-16)</note>
            </hi>. Nihil hic video
dictum quod non conveniat Trinitati. Sed ut nunc
taceam de Spiritu sancto, quem nec saltem minorem
Filio Deum vultis, quia omnino Deum esse non vultis,
sufficit ut vos de Patre convincamus et Filio. Numquid
enim quia dixit Apostolus, <hi>Testificor tibi coram Deo
qui vivificat omnia;</hi> Pater solus, non et Filius vivificat
omnia? Si dixeris Patrem solum vivificare omnia,
quomodo ergo <hi>quaecumque. Pater facit, haec et Filius
similiter facit?</hi> Quandoquidem Pater, ut putas, vivificat
omnia, quod Filius non facit. Deinde ubi ait, <hi>Sicut Pater suscitat mortuos et vivificat, sic et Filius
quos vult vivificat 
 <note>(Joan. V, 21)</note>
            </hi>; quomodo verum est,
si Pater sine Filio vivificat omnia? Proinde quod
addidit, <hi>Et Christo Jesu qui testimonium reddidit sub
Pontio Pilato bonam confessionem;</hi> de Filio proprie
dicere voluit: quia Filius quidem sicut Pater vivificat
omnia; sed sub Pontio Pilato in forma servi Filium
novimus passum fuisse, non Patrem. Deinde subjungitur, <hi>Ut serves mandatum sine macula, irreprehensibile,
usque ad adventum Domini nostri Jesu Christi;
quem temporibus propriis ostendet beatus et solus potens:
quem,</hi> 
 scilicet adventum Domini Christi; <hi>ostendet</hi> 
utique Deus, quod non solus est Pater, quia
secundum veritatem, non secundum vestrum errorem,
Trinitas unus est Deus: <hi>beatus et solus potens, Rex
regum et Dominus dominantium.</hi> Numquid enim vel vos
dicere audetis Filium non esse Regem regum et Dominum
dominantium? De quo inter caetera scriptum est
in Apocalypsi Joannis: <hi>Et ipse calcat torcular vini potentis,
et in tunica et in femore habet nomen scriptum,
<pb n="0768"/>
Rex regum et Dominus dominantium <note>(Apoc. XIX, 15,
16)</note>
            </hi>. Sed ne forte dicatis quod nomen Patris Filius
habet scriptum in veste et in femore; alio loco ejusdem
libri superius legitur: <hi>Et Agnus vincet eos,
quoniam Dominus dominantium est et Rex regum <note>(Id.
XVII, 14)</note>
            </hi>. Quapropter secundum vos, duo sunt reges
regum et domini dominantium: et contra vos est, si
de Patre tantum ait Apostolus, <hi>Beatus et solus potens,
Rex regum et Dominus dominantium.</hi> Verum autem
secundum rectam fidem ipsa Trinitas unus est Deus, <hi>beatus et solus potens, Rex regum et Dominus dominantium,
qui solus habet immortalitatem, et lucem habitat
inaccessibilem.</hi> 
 Et quomodo erit verum, <hi>Accedite
ad eum, et illuminamini <note>(Psal. XXXIII, 6)</note>
            </hi>; nisi quia hoc
nemo potest, si de se quisque praesumpserit, sed si
ipse donaverit? Immortalitatem autem Deus habere
dicitur solus, quia est immutabilis solus. In omni enim
mutabili natura nonnulla mors est ipsa mutatio, quia
facit aliquid in ea non esse quod erat. Proinde et
ipsa anima humana, quae propterea dicitur immortalis,
quoniam qualitercumque secundum modum suum
nunquam desinit vivere, habet tamen pro ipso suo
modo quamdam mortem suam: quia si juste vivebat
et peccat, moritur justitiae; si peccatrix erat et justificatur,
moritur peccato: ut alias ejus mutationes
taceam, de quibus longum est disputare. Et creaturarum
natura coelestium mori potuit, quia peccare
potuit: nam et Angeli peccaverunt, et daemones facti
sunt, quorum est diabolus princeps. Et qui non peccaverunt,
peccare potuerunt. Et cuicumque creaturae
rationali praestatur ut peccare non possit, non est hoc
naturae propriae, sed Dei gratiae. Ac per hoc solus Deus
habet immortalitatem, qui non cujusquam gratia, sed
natura sua, nec potuit, nec potest aliqua conversione
mutari, nec potuit nec poterit aliqua mutatione peccare.
Quem secundum naturam qua Deus est, <hi>nemo
hominum vidit, nec videre potest:</hi> sed poterit aliquando,
si ad illum numerum hominum pertinet, de quibus
dictum est, <hi>Beati mundo corde, quoniam ipsi Deum
videbunt <note>(Matth. V, 8)</note>
            </hi>. Cui Deo, id est Patri et Filio
et Spiritui sancto, quae Trinitas unus est Deus, honor
et gloria in saecula saeculorum. Amen.</p>
          </div3>
<div3>
            <head>3.</head>
            <p>
 Absit autem ut, quomodo putas, ideo sit Pater
potentior Filio, quia creatorem genuit Pater, Filius
autem non genuit creatorem. Neque enim non potuit,
sed non oportuit. Immoderata enim esset
divina generatio, si genitus Filius nepotem gigneret
Patri: quia et ipse nepos, nisi avo suo pronepotem
gigneret, secundum vestram mirabilem sapientiam
impotens diceretur. Similiter etiam ille si nepotem
non gigneret avo suo, et pronepotem proavo suo,
non a vobis appellaretur omnipotens: nec impleretur
generationis series, si semper alter ex altero nasceretur;
<pb n="0769"/>
nec eam perficeret ullus, si non sufficeret unus.
Omnipotens itaque omnipotentem genuit Filium;
quoniam <hi>quaecumque Pater facit, haec et Filius similiter
facit.</hi> Filium quippe ipsum genuit utique Patris
natura, non fecit.
</p>
          </div3>
        </div2>

<div2>
          <head>CAPUT XIII.</head>
<div3>
            <head>1.</head>
            <p>
 In illo etiam testimonio, ubi
ait Apostolus, <hi>Soli sapienti Deo;</hi> non dissimilis error
est vester: sed quod vobis respondimus de potentia,
hoc etiam de sapientia respondemus. Si enim dixisset
Apostolus, Soli sapienti Patri; nec sic inde Filium
separaret. Num enim quia in Apocalypsi de Filio
legitur, <hi>Habens nomen scriptum, quod nemo scit nisi
ipse <note>(Apoc. XIX, 12)</note>
            </hi>; ideo Pater nescit hoc nomen,
a quo est inseparabilis Filius? Sicut ergo scit et
Pater quod nemo scire dictus est nisi Filius, quia
inseparabiles sunt: sic etiam si dictum esset, Soli
sapienti Patri; simul intelligi deberet et Filius, quia
inseparabiles sunt. Cum vero non sit dictum, Soli
sapienti Patri; sed <hi>Soli sapienti Deo;</hi> et Deus unus
sit ipsa Trinitas: multo est facilior nobis hujus solutio
quaestionis; ut sic intelligamus solum Deum sapientem,
sicut intelleximus solum potentem, id est,
Patrem et Filium et Spiritum sanctum, qui est unus
et solus Deus, cui soli servire jussi sumus: ne male
intelligentes, vel potius non intelligentes, contra hoc
praeceptum facere videamur, quia et Domino Christo
ea quae Deo debetur servitute servimus. Non enim
dictum est, Dominum Deum tuum Patrem adorabis,
et illi plus servies; ut servire permitteremur et Filio,
plus tamen Patri tanquam majori, minus autem Filio
tanquam minori Deo: sed dictum est, <hi>Dominum
Deum tuum adorabis, et illi soli servies <note>(Deut. VI, 13)</note>
            </hi>;
soli scilicet omnipotenti, soli sapienti Deo; ut vos
repelleremini, qui nolentes accipere unum solum
Deum Patrem et Filium et Spiritum sanctum, et
dicentes unum Dominum Deum, cui soli serviendum
est, non esse nisi Deum Patrem, et tamen etiam
Filium Deum et Dominum confitentes; apertissime
duos deos et dominos, majorem unum, minorem
alterum dicitis: et reos vos, secundum errorem vestrum,
praecepti hujus violati esse monstratis, quia
non solum majori, verum etiam minori, ea quae Domino
Deo debetur servitute servitis.</p>
          </div3>
<div3>
            <head>2.</head>
            <p>
 Ubi autem dixit Apostolus, <hi>Soli sapienti Deo;</hi> 
cum scriberet ad Romanos, in fine Epistolae sic loquitur: <hi>Ei autem qui potens est,</hi> 
 inquit, <hi>vos confirmare
secundum Evangelium meum, et praeconium Jesu Christi;
secundum revelationem mysterii temporibus aeternis
taciti, manifestati autem nunc per Scripturam Prophetarum;
secundum praeceptum aeterni Dei, in obedientiam
fidei in omnes gentes cogniti; soli sapienti Deo
per Jesum Christum, cui gloria in saecula saeculorum <note>(Rom. XVI, 25-27)</note>
            </hi>.
Hoc est, <hi>Ei qui potens est vos
confirmare, soli sapienti Deo gloria in saecula saeculorum.</hi> 
Quod autem interpositum est, <hi>per Jesum Christum;</hi> 
utrum soli sapienti Deo per Jesum Christum
accipi debeat, ut scilicet solus Deus sapiens per Jesum
Christum sapiens esse intelligatur, non participando,
sed gignendo sapientiam, quod est Christus
<pb n="0770"/>
Jesus; an vero non per Jesum Christum sapienti,
sed per Jesum Christum gloria Deo soli sapienti,
videtur ambiguum. Sed quis audeat dicere per Jesum
Christum fieri ut sit sapiens Deus Pater; cum secundum
substantiam suam non dubitandum sit eum esse
sapientem, potiusque sit substantia Filii per gignentem
Patrem, quam substantia Patris per genitum
Filium? Restat ergo ut soli sapienti Deo gloria sit
per Jesum Christum, hoc est, clara cum laude notitia,
qua innotuit gentibus Deus Trinitas: ideo per
Jesum Christum, quia, ut alia taceam, ipse praecepit
baptizari gentes in nomine Patris et Filii et Spiritus
sancti <note>(Matth. XXVIII, 19)</note>; ubi praecipue commendata
est hujus individuae gloria Trinitatis. Deus itaque,
quod est ipsa Trinitas, propterea solus sapiens recte
dicitur, quia solus secundum substantiam suam sapiens
est: non secundum accidentem vel accedentem
participationem sapientiae, sicut sapiens est rationalis
quaecumque creatura. Quod vero additum est, <hi>cui,</hi> ut
diceretur, <hi>cui gloria;</hi> cum sufficeret si dictum esset,
Ei autem gloria: inusitatam nostrae linguae indicat
locutionem; non sensum quem requiramus, vel de
quo ambigamus, insinuat. Quid enim sensui deperit,
si dicatur, Ei gloria, cui per Christum gloria? Hoc
est namque, <hi>per Jesum Christum cui gloria;</hi> quod est,
cui per Jesum Christum gloria. Sed horum alter inusitatus,
alter usitatus est ordo verborum.
</p>
          </div3>
        </div2>

<div2>
          <head>CAPUT XIV.</head>
<div3>
            <head>1.</head>
            <p>
 Quaeris a me, <hi>Si de substantia
Patris est Filius, de substantia Patris est etiam Spiritus
sanctus; cur unus Filius sit, et alius non sit filius.</hi> 
Ecce respondeo, sive capias, sive non capias. De
Patre est Filius, de Patre est Spiritus sanctus: sed
ille genitus, iste procedens: ideo ille Filius est Patris,
de quo est genitus; iste autem Spiritus utriusque,
quoniam de utroque procedit. Sed ideo cum de
illo Filius loqueretur, ait, <hi>De Patre procedit <note>(Joan.
XV, 26)</note>
            </hi>; quoniam Pater processionis ejus est auctor,
qui talem Filium genuit, et gignendo ei dedit ut
etiam de ipso procederet Spiritus sanctus. Nam nisi
procederet et de ipso, non diceret discipulis, <hi>Accipite
Spiritum sanctum;</hi> eumque insufflando daret <note>(Id.
XX, 22)</note>, ut a se quoque procedere significans, aperte
ostenderet flando, quod spirando dabat occulte. Quia
ergo si nasceretur, non tantum de Patre, nec tantum
de Filio, sed de ambobus utique nasceretur; sine
dubio filius diceretur amborum. Ac per hoc quia
filius amborum nullo modo est, non oportuit nasci
eum de ambobus. Amborum est ergo Spiritus, procedendo
de ambobus. Quid autem inter nasci et procedere
intersit, de illa excellentissima natura loquens
explicare quis potest? Non omne quod procedit nascitur,
quamvis omne procedat quod nascitur; sicut
non omne quod bipes est homo est, quamvis bipes
sit omnis qui homo est. Haec scio: distinguere autem
inter illam generationem et hanc processionem nescio,
non valeo, non sufficio. Ac per hoc quia et illa
et ista est ineffabilis, sicut propheta de Filio loquens
ait, <hi>Generationem ejus quis enarrabit <note>(Isai. LIII, 8)</note>
            </hi>? ita
de Spiritu sancto verissime dicitur, Processionem
<pb n="0771"/>
ejus quis enarrabit? Satis sit ergo nobis, quia non
est a seipso Filius, sed ab illo de quo natus est: non
est a seipso Spiritus sanctus, sed ab illo de quo procedit.
Et quia de utroque procedit, sicut jam ostendimus:
unde et Spiritus Patris dictus est, ubi legitur, <hi>Si autem Spiritus ejus qui suscitavit Christum a
mortuis, habitat in vobis;</hi> 
 et Spiritus Filii, ubi legitur, <hi>Qui autem Spiritum Christi non habet, hic non est ejus <note>(Rom. VIII, 11, 9)</note>
            </hi>.
Non enim duo sunt Spiritus sancti,
tanquam singuli singulorum, unus Patris, alter Filii;
sed unus potius Patris et Filii: de quo uno Spiritu
scriptum est, <hi>Etenim in Spiritu uno nos omnes in
unum corpus baptizati sumus, sive Judaei, sive Graeci,
sive servi, sive liberi; et omnes unum Spiritum potavimus <note>(I Cor. XII, 13)</note>
            </hi>.
Et alio loco: <hi>Unum corpus et
unus Spiritus <note>(Ephes. IV, 4)</note>
            </hi>.</p>
          </div3>
<div3>
            <head>2.</head>
            <p>
 Quid ergo haec Trinitas, nisi unius ejusdemque
substantiae est? Quandoquidem non de aliqua materia
vel de nihilo est Filius, sed de quo est genitus: itemque
Spiritus sanctus non de aliqua materia, vel de
nihilo, sed inde est unde procedit. Vos autem nec
Filium de Patris substantia genitum vultis, et tamen
eum nec ex nihilo, nec ex aliqua materia, sed ex
Patre esse conceditis. Nec videtis quam necesse sit,
ut qui non est ex nihilo, non est ex aliqua re alia,
sed ex Deo, nisi ex Dei substantia esse non possit,
et hoc esse quod Deus est de quo est, hoc est, Deus
de Deo. Quocirca Deus de Deo natus, quia non aliud
prius fuit, sed natura coaeterna de Deo est, non est
aliud quam est ille de quo est, hoc est, unius ejusdemque
naturae, vel unius ejusdemque substantiae.
Quod cum auditis, quale cor habeatis ignoro, qui
putatis nos sic Filium dicere natum esse de Patre,
quomodo nascuntur de corporibus corpora: et quoniam
corruptibiliter ista nascuntur, accusatis nos
tanquam generationi Unigeniti, quae de Patre est,
corporalem passionem corruptionemque tribuamus.
Carnalibus quippe cogitationibus pleni substantiam
Dei de se ipsa gignere posse Filium non putatis, nisi
hoc patiatur quod substantia quando gignit patitur
carnis. Erratis, non scientes Scripturas, neque virtutem
Dei <note>(Matth. XXII, 29)</note>. Quando legitis, <hi>Ut simus
in vero Filio ejus Jesu Christo <note>(I Joan. V, 20)</note>
            </hi>; verum
Dei Filium cogitate. Hunc autem Filium nullo modo
verum Dei Filium cogitatis, si eum natum esse de
substantia Patris negatis. Num enim jam erat hominis
filius, et Deo donante factus est Dei filius; ex
Deo quidem natus, sed gratia, non natura? An forte
etsi non hominis filius, tamen aliqua jam erat qualiscumque
creatura, et in Dei filium, Deo mutante,
conversa est? Si nihil horum, ergo aut de nihilo aut
de aliqua substantia natus est. Sed ne crederemus
de nihilo esse Dei Filium vos putare, jam nos ab ista
sollicitudine liberasti: affirmasti enim non vos dicere,
de nihilo esse Dei Filium. De aliqua ergo substantia
est. Si non de Patris; de qua? Dicite. Sed non invenitis.
Jam igitur unigenitum Dei Filium Jesum Christum
Dominum nostrum de Patris esse substantia non
vos nobiscum pigeat confiteri.
<pb n="0772"/>
</p>
          </div3>
<div3>
            <head>3. </head>
            <p>
Pater ergo et Filius unius sunt ejusdemque substantiae.
Hoc est illud Homousion, quod in concilio
Nicaeno adversus haereticos Arianos a catholicis Patribus
veritatis auctoritate et auctoritatis veritate firmatum
est: quod postea in concilio Ariminensi,
propter novitatem verbi minus quam oportuit intellectum,
quod tamen fides antiqua pepererat, multis
paucorum fraude deceptis, haeretica impietas sub
haeretico imperatore Constantio labefactare tentavit.
Sed post non longum tempus libertate fidei catholicae
praevalente, posteaquam vis verbi, sicut debuit, intellecta
est, Homousion illud catholicae fidei sanitate
longe lateque defensum est. Quid est enim Homousion,
nisi unius ejusdemque substantiae? Quid est,
inquam, Homousion, nisi, <hi>Ego et Pater unum sumus <note>(Joan. X, 30)</note>
            </hi>?
Sed nunc nec ego Nicaenum, nec
tu debes Ariminense tanquam praejudicaturus proferre
concilium. Nec ego hujus auctoritate, nec tu
illius detineris: Scripturarum auctoritatibus, non
quorumque propriis, sed utrisque communibus testibus,
res cum re, causa cum causa, ratio cum ratione
concertet. Utrique legimus, <hi>Ut simus in vero Filio
ejus Jesu Christo; ipse est verus Deus et vita aeterna.</hi> 
Utrique tanti ponderis molibus cedamus. Dic ergo
nobis, utrum iste verus Dei Filius, ab eis qui gratia
filii sunt hujus nominis quadam proprietate discretus,
de nulla substantia sit, an de aliqua. <hi>Non dico,</hi> inquis, <hi>de nulla, ne de nihilo dicam.</hi> 
 Ergo de aliqua est:
quaero, de qua? Si non de Patris, aliam quaere. Si
aliam non invenis, quia omnino non invenis; Patris
agnosce, et Filium cum Patre Homousion confitere.
Caro de carne nascitur, filius carnis de substantia
carnis nascitur. Corruptionem de medio tollite, passiones
carnales a lumine mentis abjicite, et invisibilia
Dei, per ea quae facta sunt, intellecta conspicite <note>(Rom. I, 20)</note>.
Credite Creatorem, qui dedit carni carnem
gignere, qui dedit parentibus veros carnis filios
de carnis substantia generare, ac sic filios cum parentibus
unius esse substantiae, multo magis potuisse
verum gignere Filium de sua substantia, et unam cum
vero Filio habere substantiam, manente incorruptione
spirituali, et longissime hinc aliena corruptione carnali.</p>
          </div3>
<div3>
            <head>4.</head>
            <p>
 Nam de anima quid dixeris, nescio. Verba enim
tua sunt, ubi dicis: <hi>Nec enim ad animae ingenuitatem
comparatis tantam illam magnificentiam, sed ad fragilitatem
corporis. De corpore utique,</hi> inquis, <hi>nascitur caro,
corporalis filius: non tamen de anima anima nascitur.</hi> 
Post istam quasi definitionem tuam, rursus affirmas
animam filios generare. Adjungis enim, et dicis: <hi>Si
ergo nostra anima incorruptibiliter generat et impassibiliter,
nullam sentiens diminutionem, non inquinationem
aliquam; sed legitime secundum jura divina generat
filium, sapientia consensum accommodans
corpori, ipsa integra manet: quanto magis omnipotens
<pb n="0773"/>
Deus?</hi> Et paulo post dicis: <hi>Quanto magis Deus Pater
incorruptibilis incorruptibiliter genuit Filium?</hi> Jam
supra dixi, nescire me quid volueris de anima intelligi,
de qua prius dixisti quod non nascatur anima de
anima, et postea, quod anima incorruptibiliter gignat
filium. Si animam gignit, quomodo non nascitur anima
de anima? Si carnem, tu videris quomodo sit caro
verus animae filius. Christus enim, propter quem putasti
hanc adhibendam similitudinem, verus est Dei
Filius. Si autem incorruptibiliter gignere animam
filium sic accipi voluisti, quomodo ait Apostolus, <hi>In
Christo enim Jesu per Evangelium ego vos genui <note>(I Cor.
IV, 15)</note>
            </hi>; cur non attendis, quod jam erant illae animae
in vetere vita, quas per Evangelium renovando Apostolus
genuit? Verbum autem Dei Deus unigenitus
Filius, sicut jam disputavimus, non prius aliquid
fuit, et renovatione est generatus a Patre, sed cum
Patre semper fuit; sicut est semper atque erit mirabili
atque ineffabili modo genitus ab aeterno coaeternus.
Sed si ob hoc introduxisti hanc dissimilem similitudinem,
ut assereres Deum Patrem incorruptibiliter
genuisse: noli laborare; confiteor omnino, incorruptibiliter
genuisse Deum Patrem, sed quod est
ipse genuisse. Iterum enim dico hic, quod vobis saepe
dicendum est: Aut de aliqua substantia natus est Dei
Filius, aut de nulla. Si de nulla, ergo de nihilo;
quod vos non dicere jam tenemus. Si de aliqua, nec
tamen de Patris, non verus est Filius. Si de Patris,
unius ejusdemque substantiae sunt Pater et Filius.
Quomodo autem nihil Filio subtraxit, ut dicis, si
ejusdem substantiae est, et tamen minor est, nec sicut
infans crescere potest?</p>
          </div3>
<div3>
            <head>5.</head>
            <p>
 Jam vero de immortalitate Dei, quia non Patrem,
sed Deum qui et Pater est et Filius et Spiritus
sanctus, solum habere immortalitatem dixit Apostolus,
satis superius disputavi, quando ipsum apostolicum
testimonium et posui totum, et exposui.</p>
          </div3>
<div3>
            <head>6.</head>
            <p>
 Displicet tibi, quod aequalem Patri asserimus
Filium: quasi possit esse inaequalis, qui verus est
Filius, non natus ex tempore, sed gignenti coaeternus,
sicut splendor ab igne genitus gignenti manifestatur
aequaevus. Sed <hi>habet,</hi> inquis, <hi>Dei Filius auctorem Patrem.</hi> 
Si propterea Deum Patrem Deo Filio dicis
auctorem, quia ille genuit, genitus est iste; quia iste
de illo est, non ille de isto; fateor et concedo. Si autem
per nomen auctoris minorem vis facere Filium,
Patremque majorem, nec ejusdem substantiae Filium
cujus est Pater; detestabor et respuam: quia et filius
hominis, in quantum est filius, habet auctorem de
quo natus est, patrem; nec tamen ideo non est ejusdem
substantiae cujus est pater; et quod iste minor,
major est ille, potest tamen ad formam patris valentiamque
pervenire crescendo, in qua patrem propterea
non omni modo invenit talem, quia et ille defecit
senescendo. Sic enim necesse est varietur aetate mortalitas,
ubi temporalis est, non aeterna nativitas. Non
autem illa sic est, ubi nec crescit Filius, nec senescit
Pater. Et ideo amborum non impar est aetas; quia
ubi est aeternitas, non est aetas: ideo forma non impar
<pb n="0774"/>
amborum; quoniam verus Filius, qui non ut augeretur
est natus, ne remaneret degener, aequalis
est natus. Sit ergo nativitate humana longe melior et
excellentior divina nativitas, incorruptibili et inviolabili
generatione: non tamen sit deterior, diversitate
naturae.</p>
          </div3>
<div3>
            <head>7.</head>
            <p>
 Sed <hi>vitam Filius,</hi> inquit, <hi>accepit a Patre.</hi> Accepit
sicut genitus a gignente. <hi>Omnia,</hi> inquit, <hi>quae habet
Pater, mea sunt <note>(Joan. XVI, 15)</note>
            </hi>. Omnia ergo quae
habet Pater, dedit ille gignendo, accepit iste nascendo.
Nec dando ille amisit quod habuit; nec iste
cum esset et non haberet accepit: sed sicut ille permansit
habens omnia, cum ea quae habet Filio dederit
omnia; sic iste nunquam fuit sine omnibus, quae
non egendo, sed nascendo accepit ut Filius: quia
nunquam potuit esse non natus, et ea sine quibus
non est natus, et est immutabilis natus, semper habuit,
quia semper est natus. Si enim aliquid eorum
quae habet Pater non dedit Filio, falsum est quod ait
Filius: <hi>Omnia quae habet Pater, mea sunt.</hi> Sed quia
verum est, prorsus omnia quae habet Pater, dedit,
ut diximus, ille gignendo, accepit iste nascendo.
Ac per hoc dedit ille vitam, quia genuit vitam; accepit
iste vitam, quia natus est vita: si minor, si decolor,
si diversa, non ergo quam Pater habuit hanc
dedit Filio. Et quomodo verum est, <hi>Omnia quae habet
Pater, mea sunt?</hi> Sed quis audeat dicere, Verum
non est quod Veritas dixit? Quapropter <hi>sicut habet
Pater vitam in semetipso, sic dedit et Filio vitam habere
in semetipso <note>(Id. V, 26)</note>
            </hi>. Sicut habet dedit,
quod habet dedit, qualem habet, talem dedit; quantam
habet, tantam dedit. Omnia quae habet Pater,
Filii sunt. Non ergo aliquid minus quam Pater habet
Filio dedit; nec amisit Pater vitam, quam Filio dedit.
Vivendo enim tenuit, quam gignendo dedit. Vita est
autem ipse Pater, vita est ipse Filius. Et ille quippe
et iste id habet quod et ipse: sed ille de nullo vita,
iste vita de vita; sed talis qualis illa, tanta quanta
illa, hoc omnino quod illa; quia verus est Filius, quia
perfectus est Filius, quia non est degener ab uno Deo
Patre Deus unicus Filius, Patri ergo aequalis est Filius.
Quidquid eum dicis a Patre accepisse, fatemur
et nos: prorsus Pater dedit, Filius accepit. Sed cum
Pater omnia quae habet gignendo dedit, aequalem
utique genuit, quoniam nihil minus dedit. Quomodo
ergo tu dicis, quia ille dedit, ille accepit, ideo aequalem
Filium Patri non esse: cum eum cui data sunt
omnia, et ipsam aequalitatem videas accepisse?
Scriptum est quidem, <hi>Beatum est magis dare quam
accipere <note>(Act. XX, 35)</note>
            </hi>: sed in hac vita ubi est inopia,
qua utique melior est copia. Melius enim est
habere, quam egere; et melius est donare, quam accipere;
erogare, quam mendicare. Ubi autem qui
dedit, gignendo dedit; et qui accepit, nascendo accepit:
non inopi subventum est, sed ipsa copia generata
est. Nec potest qui accepit ei qui dedit esse
<pb n="0775"/>
inaequalis, quia et hoc accepit ut esset aequalis. Nihil
enim Patre minus habet ille qui dicit, <hi>Omnia quae
habet Pater, mea sunt.</hi> Aequalis est igitur. Sed quia <hi>semetipsum exinanivit, formam servi accipiens,</hi> 
 non
formam Dei perdens; ita factus est in eadem servi
forma <hi>obediens usque ad mortem crucis <note>(Philipp. II,
7, 8)</note>
            </hi>, in qua paulo minus minoratus est ab Angelis <note>(Psal. VIII, 6)</note>,
ut Patri in forma Dei maneret aequalis:
quia non est forma illa mutabilis.</p>
          </div3>
<div3>
            <head>8.</head>
            <p>
 Quid itaque mirum est, si ea quae commemoras,
dicit, <hi>Ego quae placita sunt Patri, facio semper <note>(Joan.
VIII, 29)</note>
            </hi>: et ad monumentum Lazari, <hi>Pater, gratias
ago tibi, quia audisti me; et ego sciebam quia semper me
audis, sed propter eos qui circumstant dixi, ut credant
quia tu me misisti <note>(Id. XI, 41, 42)</note>
            </hi>: et iterum, <hi>Me oportet
operari opera ejus qui me misit <note>(Id. IX, 4)</note>
            </hi>: et antequam
panes frangeret, prius <hi>Patri gratias egit <note>(Matth.
XXVI, 26; Marc. VIII, 6, et Joan. VI, 11)</note>
            </hi>? Si his atque
hujusmodi testimoniis id ostendere voluisses, quod
in forma servi Filius minor est Patre, et in ipsa forma
Dei iste de illo non ille de isto est; quod saepe significans,
multa ita dicit, ut eum non intelligentes
etiam in ipsa divinitate arbitrentur minorem: sic teneres
rectam regulam fidei, ut non contradiceres veritati;
nec per talia testimonia oppugnares Evangelium,
sed doceres. Quae sunt enim placita Patris,
quae non sunt et Filii? aut unde potest facere Filius,
nisi quae placita sunt Patri, a quo habet omnia in quibus
aequalis est Patri? Quomodo non gratias agit
Patri de quo est, praesertim in forma servi, in qua
illo minor est? Quomodo non Patrem rogat ut homo,
qui cum Patre exaudit ut Deus? Quis autem christianus
ignorat quod Pater miserit, missusque sit Filius?
Non enim genitorem ab eo quem genuit, sed genitum
a genitore mitti oportebat: verum haec non est inaequalitas
substantiae, sed ordo naturae; non quod alter
prior esset altero, sed quod alter esset ex altero.
Oportebat ergo operari eum qui missus est, opera
ejus a quo missus est: et quae sunt opera Patris, quae
non sunt et Filii; cum dicat idem Filius, <hi>Quaecumque
Pater facit, haec et Filius similiter facit <note>(Joan. V, 19)</note>
            </hi>?
Opera tamen Patris esse dicit: non enim obliviscitur
a quo sit; a Patre quippe illi est ut operator talium
operum sit. Haec autem vos ita intelligitis, ut hinc
etiam putetis Patrem Filio esse majorem, quia dixit
passerem non cadere in terram sine Patris voluntate <note>(Matth. X, 29)</note>;
quasi cadat sine voluntate Filii. An
usque adeo minorem vultis Filium, ut non habeat in
potestate nec passeres? Sed si non vultis huic regulae
acquiescere, ut ubicumque legeritis in auctoritate
divinorum eloquiorum, quo minor Patre Filius videatur
ostendi, aut ex forma servi dictum accipiatis,
in qua vere minor est Patre; aut ideo dictum, quo
non demonstretur major vel minor ullus esse altero,
sed demonstretur esse alter ex altero: si huic, inquam,
rectissimae regulae non vultis acquiescere; certe
tamen verum Dei Filium nulla ratione dicetis, si non
ejusdem substantiae, cujus Pater est, eum esse dicatis.
<pb n="0776"/>
Ut enim humanum aliquid dicam propter infirmitatem
carnalium: cum homines duo sunt, pater et
filius, si obediens sit patri filius, et aliqua existente
causa roget patrem, gratias agat patri, aliquo denique
mittatur a patre, ubi se dicat non venisse facere
voluntatem suam, sed ejus a quo missus est; numquid
hinc ostenditur non ejusdem cujus pater est esse
substantiae? Cur ergo ubi de Filio Dei talia legitis,
statim in tantum sacrilegium corde atque ore proruitis,
ut veri Filii Dei unam eamdemque cum Patre
substantiam non esse credatis atque dicatis?</p>
          </div3>
<div3>
            <head>9.</head>
            <p>
 Quid quod etiam illud commemorandum putasti,
quod manifestissime ut homo loquitur: <hi>Potestatem habeo
ponendi animam meam, et potestatem habeo iterum
sumendi eam. Hoc enim praeceptum accepi a Patre meo?</hi> 
Quid hoc adjuvat causam tuam? Numquid enim aliud
dixit, nisi, Potestatem habeo moriendi et resurgendi?
Quod itaque ait, <hi>Nemo eam tollit a me, sed ego eam
pono a me, et iterum sumo eam <note>(Joan. X, 18)</note>
            </hi>; quid intelligi
voluit, nisi se non fuisse moriturum, nisi ipse
voluisset? Numquid tamen nisi homo esset, mori et
resurgere potuisset? Sic autem introduxisti hoc testimonium,
ut praeloquereris, dicens, <hi>Hic sane et de sua
potestate quam a Patre accepit dicebat,  « Potestatem
habeo ponendi animam meam, et potestatem habeo iterum
sumendi eam:</hi> »  tanquam si homo non esset, positurus
esset animam. Ut homo ergo, non ut Deus,
accepit hanc potestatem: quamvis non dixerit, Hanc
potestatem; sed, <hi>hoc praeceptum accepi a Patre meo.</hi> 
Quis autem nesciat aliud esse praeceptum, aliud potestatem?
Hoc enim habemus in potestate, quod cum
volumus possumus. Praeceptum vero id nobiscum agit,
ut quod jam est in potestate faciamus: si autem nondum
est in potestate, oremus nobis potestatem dari,
ut quod praeceptum est impleamus. Quocirca si ea
quae aperta sunt velitis attendere, ut homo acceperat
hanc potestatem. Sed propter contentiosos ego ad
utrumque concludam: Si ut homo accepit hanc potestatem,
nihil tibi prodesse hoc testimonium et tu
vides; quia si ex hac potestate a Patre accepta, minorem
Patre Filium vis probare, nec nos dubitamus,
quod in quantum homo est Christus, minor est Patre:
si autem ut Deum vis accepisse hanc potestatem, gignendo
eum Pater aequalem sibi, dedit ei omnium
rerum tantam, quanta ipsi Patri est, potestatem. Si
enim minus habet in potestate aliquid quam Pater,
non sunt ejus omnia quae habet Pater: sed quia ejus
sunt, tantam procul dubio habet potestatem quantam
Pater. Praeceptum quoque aut ut homo accepit, aut
ut Deus: si ut homo, nulla quaestio est, quia ut homo
est Patre minor: si ut Deus, non hinc ostenditur minor;
quia nascendo id accepit, non indigendo. In
Verbo enim unico Dei omnia praecepta sunt Dei, quae
ille gignens dedit nascenti, non cum genuisset addidit
indigenti: ac per hoc tantum genuit quantus est2
ipse; quia de seipso genuit verum Filium, et perfectum
genuit plenitudine divinitatis, non perficiendum
<pb n="0777"/>
aetatis accessu. Sed humilius a te quaero, quare
filium hominis quemlibet hominem, si praeceptum accipiat
a patre, non eum dicis alterius esse substantiae,
et Filium Dei Deum ob hoc audes negare paternae
esse substantiae, quia praeceptum accepit a
Patre? Prorsus, et praeceptum a Patre accepit, et
ejusdem substantiae est, cujus est ille qui dedit. Quis
te contradicentem ferat, si ad te audiendum homines
patres filiique concurrant, ejusdem utrique substantiae;
nec ideo filii degeneres, quod ita praecepta eis
dederint patres? Sed forte dicis, patres doctos filiis
indoctis dedisse praecepta. Refer nunc te ad Dei Filium,
de Deo Patre natum Deum, qui utique imperfectus
est natus, si praeceptum accepit indoctus. Quia
vero perfectus est natus, praeceptum dedit ille gignendo,
accepit iste nascendo. Nunquam enim verus
Dei Filius indoctus fuit: filius autem nunquam non fuit.
</p>
          </div3>
        </div2>

<div2>
          <head>CAPUT XV.</head>
<div3>
            <head>1.</head>
            <p>
 In forma Dei Filium esse non
negas, et Deo Patri aequalem negas, majorem Patris
formam putans esse quam Filii: tanquam non habuerit
Pater unde formam suam compleret in Filio,
quem de se ipso genuit, non fecit ex nihilo, non ex
alio. Aut si formam suam in unico Filio plenam gignere
potuit, nec tamen genuit plenam, sed minorem;
quid sequatur attendite, et in viam redite, ne cogamini
Patrem invidum dicere. Dicitis Deum Filium,
dicitis Dominum; sed ut duos deos dominosque faciatis,
contra Scripturam clamantem, <hi>Audi, Israel; Dominus
Deus tuus, Dominus unus est <note>(Deut. VI, 4)</note>
            </hi>. Quid
autem in hoc sacrilegio vobis prodest, quod Patri datis
tantam formam, quantam non datis Filio? Numquid
si unus major, alter est minor, ideo non sunt
dii et domini duo? Si carere cupitis hoc errore, sic
dicite alium esse Patrem, alium esse Filium, ut tamen
simul ambos non duos dicatis, sed unum Dominum
Deum. Dicitis regem Filium de rege Patre utique natum:
nec intuemini in genere humano filios regum
etiamsi non sunt ex regibus reges, esse tamen ex hominibus
homines; nec habere potestatem cum patribus
regiam, et tamen eamdem tenere naturam. Vos
autem Filio Dei regis regnum cum Patre conceditis,
et naturam paternam vanitate impia denegatis; eumque
Deo Patri dicitis inaequalem, <hi>qui non rapinam,</hi> 
hoc est, non alienum <hi>arbitratus est esse aequalis Deo;
sed</hi> tamen non intendens quae sua sunt, sed quae nostra
sunt, <hi>semetipsum exinanivit;</hi> non formam Dei
perdens, sed <hi>formam servi accipiens,</hi> in qua est Patri <hi>factus obediens usque ad mortem crucis 
 <note>(Philipp. II,
6-8)</note>
            </hi>. In qua forma eum non vultis sic agnoscere Patre
Deo minorem, ut in Dei forma Patri non negetis
aequalem. « Nos, »  inquis,  « dicti sumus filii gratia,
non natura hoc nati: ideo unigenitus est Filius, quia
quod est secundum divinitatis suae naturam, hoc est
natus Filius. »  Haec non tua solum, verum etiam nostra
sunt verba. Cur ergo quem Dei Filium natura
non gratia confiteris, ejusdem naturae, cujus Pater
est, non esse contendis, nec quid mali abs te dicatur
<pb n="0778"/>
attendis? Nonne regis Dei Filio paternum regnum auferres
tolerabilius quam naturam?</p>
          </div3>
<div3>
            <head>2.</head>
            <p>
 De Spiritu autem sancto, quomodo et ipse de
Deo sit, nec tamen et ipse filius sit, quoniam procedendo,
non nascendo legitur esse de Deo, jam superius,
quantum satis visum est, disputavi. <hi>Nos,</hi> inquis, <hi>in Patrem Deum innatum, naturam non accepimus.</hi> 
Et tanquam rationem reddens, cur Dei Patris non
dicatis esse naturam, mox adjungis, et dicis, <hi>Credimus
quod ait Christus,  « Spiritus est Deus</hi> »  <note>(Joan. IV,
24)</note>: quasi Christus secundum id quod Deus est,
non spiritus sit, quem tamen natura Filium esse
dixisti. Non ergo Pater ideo natura non est, quia spiritus
est. Sed forte quia natus non est, ideo eum non
vultis esse naturam; putatis enim quod a nascendo
natura sit dicta. Scitote ergo, quod unaquaeque res
esse dicitur per substantiam, hoc esse utique per
naturam. Certe si non putatis esse dicendum, ejusdem
Filium cujus Pater est esse naturae; dicite cujus Pater
est esse substantiae: ad causam quae inter nos
agitur, sufficit nobis. Verumtamen admonendi estis,
ut intueamini quod ait Apostolus, <hi>His qui natura non
sunt dii, servistis <note>(Galat. IV, 8)</note>
            </hi>: ubi certe nos Deo
qui natura est Deus, servire monstravit. Vos ergo qui
Deum Patrem non natura Deum esse creditis, ubi
eum constituatis, advertite; et si ullus in vobis pudor
est, erubescite. Ecce nos dicimus vobis, non servimus
Deo qui natura non est Deus; ne simus tales,
quales fuerunt illi quibus dictum est, <hi>His qui natura
non sunt dii, servistis.</hi> Vos si tales esse vultis,
petimus ne velitis, et Deum Patrem natura Deum
esse dicatis: ejusque Filium, quem non gratia, sed natura
Filium jam esse dicitis, ejusdem naturae cujus
Pater est non negetis, ne nihil aliud quam Filium
esse verum negetis. Quomodo enim dicitis, et verum
Filium vos profiteri, et Patri similem non negare,
quando eum negatis unius cum Patre esse substantiae?
Sicut autem verum Filium indicat una substantia,
sic non verum diversa substantia. Quomodo
autem Filium Patri similem dicitis, cui Patris substantiam
dare non vultis? Nonne similis homini est
pictura vel statua, et tamen filius dici non potest,
quia diversa substantia est? Homo nempe ad Dei similitudinem
factus est; tamen quia non est unius
ejusdemque substantiae, non est verus filius; et ideo
fit gratia filius, quia non est natura. Si ergo vultis
Dei Filium verum confiteri, prius illum ac praecipue
dicite unius ejusdemque substantiae, ut tanquam verum
Filium et Dei Filium per omnia similem Patri
esse dicatis. Nam quem substantiam putatis habere
diversam, plus eum dissimilem quam similem dicitis,
et omnino verum Filium denegatis. Nam vultis
nosse, ad ostendendum verum filium quantum valeat
una eademque substantia: etiamsi filius hominis
homo in quibusdam similis, in quibusdam sit dissimilis
patri; tamen quia ejusdem substantiae est, negari
verus filius non potest: et quia verus est filius,
negari ejusdem substantiae non potest. Vos autem ita
<pb n="0779"/>
dicitis verum Dei Filium similem Patri, ut substantiae
velitis esse diversae, per quam solam potest filius verus
ostendi. Nam duo veri homines etsi nullus eorum
filius sit alterius, unius tamen sunt et ejusdem substantiae:
homo autem alterius, hominis verus filius
nullo modo potest nisi ejusdem cum patre esse substantiae,
etiamsi non sit per omnia similis patri.
Quocirca verus Dei Filius et unius cum Patre substantiae
est, quia verus Filius est; et per omnia est Patri
similis, quia Dei Filius est. Neque enim sicut contingit
in filiis hominum vel quorumcumque animalium,
ita fas est dicere, verum Dei Filium substantiae quidem
unius esse cum Patre, sed non per omnia
similem Patri. Nicaenum igitur tenete nobiscum concilium,
si vultis Christum dicere verum Dei Filium.</p>
          </div3>
<div3>
            <head>3.</head>
            <p>
 <hi>Diversas,</hi> inquis, <hi>accusamur dicere naturas.</hi> Et
quid aliud dicis de Deo Patre et Deo Filio? quid aliud
dicis? An ideo putas ab ista accusatione purgari,
quia continuo subjungis dicens: <hi>Hoc scito quod nos
dicimus, quod Pater spiritus spiritum genuit ante omnia
saecula, Deus Deum genuit?</hi> Hoc quidem dicitis, et
verum dicitis: sed hoc tacuisti, quod falsum et exsecrabile
dicitis. <hi>Spiritus</hi> enim <hi>spiritum genuit,</hi> verum
dicitis: sed hoc verum ea intentione vos dicitis,
quia etiam diversae naturae dicitur spiritus. Nam diversae
naturae sunt Spiritus Dei, sive Spiritus Deus,
et spiritus hominis; et tamen uterque dicitur spiritus.
Item diversae naturae sunt spiritus hominis et spiritus
pecoris; et tamen niholominus uterque spiritus dicitur.
Item dicitur, Deus Deus, et dicitur deus homo: sicut
dictum est, <hi>Dii estis <note>(Psal. LXXXI, 6)</note>
            </hi>. Et sicut datus
est deus Moyses Pharaoni <note>(Exod. VII, 1)</note>. Et cum
sit Dei et hominis diversa substantia, tamen uterque
appellatur Deus. Prorsus veraciter arguimini, quamvis
dicatis de Deo Patre et Deo Filio, <hi>Spiritus spiritum
genuit,</hi> naturas tamen diversas dicere: et quamvis
dicatis, <hi>Deus Deum genuit;</hi> etiam sic non recedere
a diversitate naturae, quia non per omnia similem
Patri esse dicitis Filium. Nam si per omnia similem
diceretis, consequenter intelligeremini quod
eos diceretis etiam unius ejusdemque esse naturae
sive substantiae. Si ergo ab hoc crimine quod vobis
objicitur, Dei Patris et Dei Filii vos dicere naturas
esse diversas, purgare te cogitas: sicut dicis, <hi>Spiritus
spiritum genuit;</hi> ita dic, Spiritus ejusdem naturae sive
substantiae spritum genuit. Item, sicut dicis, <hi>Deus
Deum genuit;</hi> ita dic, Deus ejusdem naturae sive substantiae
Deum genuit. Hoc si credideris, et dixeris,
nihil de hac re ulterius accusaberis. Si autem hoc non
dixeris, quid prodest quia dicis, <hi>Verus innatus Pater
verum genuit Filium;</hi> cum procul dubio verus Filius
non sit, si non est unius ejusdemque substantiae cum
illo qui genuit?</p>
          </div3>
<div3>
            <head>4.</head>
            <p>
 Dicit quidem Filius ad Patrem, <hi>Haec est autem
vita aeterna, ut cognoscant te solum verum Deum, et
quem misisti Jesum Christum <note>(Joan. XVII, 3)</note>
            </hi>: id est,
te et quem misisti Jesum Christum, cognoscant solum
verum Deum. In quibus verbis vos solum Patrem non
<pb n="0780"/>
cum Filio verum accipientes Deum, quid aliud quam
Filium negatis verum Deum? Quia vero Pater et Filius,
non duo dii, sed unus est Deus; sine dubio et
Filius verus est Deus, et adjuncto Spiritu sancto
solus est Deus. Neque enim movere nos debet, quod
nominatus non est hoc loco Spiritus sanctus, tanquam
non sit Deus, aut non sit verus Deus. Tale est enim
hoc quale si quis dicat, nescire Christum ea quae Dei
sunt; quoniam dixit Apostolus sic: <hi>Et quae Dei sunt,
nemo scit, nisi Spiritus Dei <note>(I Cor. II, 11)</note>
            </hi>. Hoc est
enim, <hi>Nemo scit, nisi Spiritus Dei;</hi> quod est, Solus
ea scit Spiritus Dei. Sicut ergo ab hac scientia, quam
non habere nisi Spiritus Dei dictus est, non excluditur
Christus; sic ab eo quod Pater et Christus dictus
est solus verus Deus, non excluditur Spiritus sanctus.
Sic et nomen illud quod in Apocalypsi nemo nosse
dictus est, nisi ipse qui hoc habebat scriptum <note>(Apoc.
XIX, 12)</note>, id est Christus, noverat utique et Pater,
quod negare non potestis; noverat et Spiritus sanctus,
etiamsi negatis. <hi>Spiritus enim omnia scrutatur, etiam
altitudines Dei <note>(I Cor. II, 10)</note>
            </hi>. Nisi forte quia scrutator
dictus est, negatur apprehendere: negetur ergo
Deus apprehendere corda et renes hominum; scriptum
est enim, <hi>Scrutans corda et renes Deus <note>(Psal.
VII, 10)</note>
            </hi>. Ita ergo dictus est solus verus Deus Pater et
Jesus Christus, ut ab hac veritate deitatis nullo modo
alienaretur Spiritus sanctus. Non autem Filius, ut
tibi videtur, <hi>solum potentem, solum sapientem, solum
bonum Patrem</hi> dicit <hi>esse Deum.</hi> Deus autem unus et
solus est ipsa Trinitas, ut ostendunt ea quae superius
jam saepissime diximus.</p>
          </div3>
<div3>
            <head>5.</head>
            <p>
 Quod autem <hi>non proficientem, sed perfectum
Deus Pater genuerit Filium Deum;</hi> verum dicis. Sed
quod ipsam Filii perfectionem, perfectioni Patris non
vis aequare; hoc falsum dicis, et veritati qua verus
est Filius contradicis. <hi>Homo enim si posset,</hi> inquis, <hi>perfectum mox generare filium, non parvulum generaret,
qui coaugmentatis annis tandem aliquando sui genitoris
impleat voluntatem.</hi> 
 Verissime omnino contra
te loqueris. Sed ut contra te non sit quod loqueris,
agnosce aequalitatem Patris et Filii. Quia et homo si
posset, filium mox generaret aequalem, nec exspectaret
annos, per quos in forma filii posset voluntas
ejus impleri. Deus ergo cur non aequalem genuit Filium,
cui nec anni necessarii fuerunt per quos id impleretur,
nec omnipotentia defuit? An forte noluit?
Ergo, quod absit, invidit. Sed non invidit: aequalem
igitur genuit. Ac per hoc unius ejusdemque substantiae:
quandoquidem homo, qui propterea quia non
potest non gignit aequalem, ejusdem tamen substantiae
gignit filium, cujus est ipse. Quod si non esset,
profecto verus filius esse non posset. Quid est ergo
quod dicis, <hi>Pater talem genuit Filium qualis et nunc
est, qualis et permanet sine fine?</hi> Hoc bene diceres, si
Patri aequalem verum Filium non negares. Cum vero
perfectum dicis, et aequalem negas, et talem qualis
<pb n="0781"/>
est natus sine fine permanere non negas; procul dubio
minorem Patre filium sine fine manere pronuntias.
Ac per hoc nascitur filius hominis minor Patre; et
quia imperfectus nascitur, crescendo ad formam pervenit
patris: natus est filius Dei minor Patre; et
quia perfectus atque immortaliter natus est, nullum
accipit incrementum, sed eum ipsa perfectio a forma
Patris in aeternum efficit alienum. Ecce quae creditis,
ecce quae dicitis; ecce sunt, quod pejus est, quae docetis.
Sed <hi>in auditorum,</hi> inquis, <hi>est arbitrio, ut eligant alterum
de duobus: aut obedientem Patri Filium, qui  « se
exinanivit, formam servi accipiens » , cui et Pater  « donavit
nomen quod est super omne nomen</hi> »  <note>(Philipp. II, 7, 9)</note>; <hi>aut interpretationem tuam.</hi> 
 Prorsus auditores quibus
donat Dominus intellectum, non unum de duobus
istis eligunt, sed utrumque; id est, et obedientem Patri
Filium, et interpretationem, vel potius expositionem
meam, qua ostendi sic obedientem fuisse in forma
servi, ut formam non amitteret Dei, in qua aequalis
est Patri. Tu vero vide quam contumeliose Filio
Dei tribuas obedientiam, cujus minuis in divinitate
naturam.
</p>
          </div3>
        </div2>

<div2>
          <head>CAPUT XVI.</head>
<div3>
            <head>1.</head>
            <p>
 Quando autem a me audisti <hi>propter Judaeos, humilitatis, non veritatis gratia,
dixisse Filium quod Deus ejus sit Pater ejus?</hi> 
 Hoc a
me ita nunquam audire potuisti, sicut nunquam dixi:
sed plane dixi, propter formam servi dictum esse.
Sicut autem ipsa forma servi vera, non falsa est; ita
Patrem suum esse etiam propter illam Deum suum,
veraciter dixit, non humiliter finxit. Quis enim est
humilitatis, fructus ubi detrimentum est veritatis?
Tu autem istam certissimam veritatem ita es refutare
conatus, ut diceres ideo verba ipsa, quibus ait Dominus, <hi>Deum meum et Deum vestrum,</hi> 
 ad formam servi
non pertinere, quia eis verbis post resurrectionem
usus est Dominus, quasi formam servi resurrectione
consumpserit, ac non potius in melius commutaverit:
quasi non qui mortuus est, ipse etiam resurrexerit;
quasi non forma quae occisa est, ipsa revixerit; quasi
non ipsa in coelum levata sit, in ipsa Dei Filius sedeat
ad dexteram Patris, in ipsa venturus sit ad vivos
et mortuos judicandos. Nonne clarissima contestatio
est Angelorum dicentium, <hi>Sic veniet, quemadmodum
vidistis eum euntem in coelum <note>(Act. I, 11)</note>
            </hi>. Cur ergo
post resurrectionem non diceret, <hi>Ascendo ad Patrem
meum et Patrem vestrum, Deum meum et Deum vestrum <note>(Joan. XX, 17)</note>
            </hi>;
quando in eadem forma fuerat
ascensurus, propter quam ex tempore Deus est ejus,
qui sine tempore Pater est ejus? Propter quam formam
non solum post resurrectionem, verum etiam
post judicium <hi>subjectus erit ei, qui illi subjecit omnia <note>(I Cor. XV, 28)</note>
            </hi>.
Quotquot ergo testimonia posuisti,
quibus probares dictum esse Deum Christi, eum qui
Pater est Christi, discutere quemadmodum dicta sint,
superfluum judico: sed a te frustra commemorata
esse, puto quod nec tu debeas dubitare.</p>
          </div3>
<div3>
            <head>2.</head>
            <p>
 Jam vero illud ubi Dominus in eadem carne
quam resuscitaverat constitutus, et eumdem hominem
gerens, ait ad discipulos suos, <hi>Data est mihi omnis
<pb n="0782"/>
potestas in coelo et in terra: euntes docete omnes gentes,
baptizantes eos in nomine Patris et Filii et Spiritus
sancti; docentes eos servare omnia quaecumque mandavi
vobis <note>(Matth. XXVIII, 18-20)</note>
            </hi>: utquid commemoraveris,
et quid inde probare volueris, prorsus nescio. Numquid
enim ait, Data est mihi a Deo meo potestas?
Quod si dixisset, propter ipsam humanam formam
dictum fuisse ambigi non deberet. Quia vero non dixit;
quid isto testimonio volueris agere, non intelligo. Imo
intelligo te id egisse, ut abundantius loquereris. Si
enim tanquam Deo data est haec potestas, nascenti
eam Pater dedit, non indigenti; quia gignendo dedit,
non augendo. Si vero tanquam homini data est haec
potestas, quid habet quaestionis? An forte nos admonere
voluisti, quod baptizari Dominus jusserit gentes
in nomine Patris et Filii et Spiritus sancti? Ubi audis
unum nomen, et unam non vis intelligere deitatem.</p>
          </div3>
<div3>
            <head>3.</head>
            <p>
 Quod autem dicis, et ante incarnationem Christi,
Patrem dictum esse Deum ejus, quoniam scriptum
est, <hi>Unxit te, Deus, Deus tuus;</hi> longe antequam
Christus venisset in carne: itane non intelligis in
prophetia esse praedictum, tanquam fuerit factum
quod erat futurum? Annon sic in prophetia ait ipse
Dominus, <hi>Foderunt manus meas et pedes <note>(Psal. XXI,
18)</note>
            </hi>; et caeterea quibus passionem suam tanto ante
praenuntiavit, et quod futurum fuerat, tanquam jam
factum esset expressit? Dictum est ergo in prophetia
rerum futurarum, tanquam locutione rerum praeteritarum, <hi>Unxit te, Deus, Deus tuus oleo exsultationis prae
participibus tuis:</hi> 
 participes ejus significans, qui futuri
fuerant servi ejus, socii ejus, amici ejus, fratres ejus,
membra ejus. Praedictum est ergo quod futurum erat,
ut ungeret Deus Christi hominem Christum: qui tamen
sic factus est homo, ut maneret Deus. Ungeret autem,
non visibili et corporali oleo, sed Spiritu sancto,
quem Scriptura nomine olei exsultationis, figurata, ut
solet, locutione significat. Dixit autem, <hi>Unxit;</hi> non
dixit, Uncturus est: quia in praedestinatione jam factum
erat, quod suo tempore futurum erat. Ubi tu
timens ne Spiritus sanctus, quo unctus est Christus,
major videatur esse quam Christus, quia revera major
est homine Christo; qui enim sanctificat, eo qui
sanctificatur est major: hoc ergo timens, voluisti oleo
exsultationis eam laetitiam significatam videri, qua
Filius exsultavit cum Patre, quando est condita creatura.
Et commemorasti, ut soles, testimonia causae
tuae non necessaria, de laetitia Patris et Filii. Sed
quid facturus es? quo iturus? Quomodo id quod est
luce clarius, aut negaturus, aut in aliud quodcumque
versurus es, cum recitatur tibi quod beatus Petrus in
Apostolorum Actibus dixit: <hi>Hunc Jesum a Nazareth,
quem unxit Deus Spiritu sancto <note>(Act. X, 38)</note>
            </hi>.
Ecce quod prophetabatur, quando dictum est, <hi>Unxit
te Deus, Deus tuus oleo exsultationis,</hi> vel, <hi>oleo laetitiae,
prae participibus tuis.</hi> Deus enim cui dictum est in eodem
Psalmo, <hi>Thronus tuus, Deus, in saeculum saeculi;
virga directionis, virga regni tui: dilexisti justitiam, et
odio habuisti iniquitatem; propterea unxit te Deus, Deus
<pb n="0783"/>
tuus <note>(Psal. XLIV, 7, 8)</note>
            </hi>: a Deo Patre unctus est Filius,
qui sic homo factus est ut maneret Deus, qua unctione
plenus erat, id est, Spiritu sancto. Propter quod de
illo scriptum est: <hi>Jesus autem plenus Spiritu sancto,
reversus est a Jordane <note>(Luc. IV, 1)</note>
            </hi>.
</p>
          </div3>
        </div2>

<div2>
          <head>CAPUT XVII.</head>
<div3>
            <head>1.</head>
            <p>
 Dicis in persona Spiritus sancti
non posse suscipi quod de Filio dictum est, <hi>Omnia
per ipsum facta sunt, et sine ipso factum est nihil <note>(Joan. I, 3)</note>
            </hi>.
Et hoc ideo dicis, ut quibus potueris
persuadeas, quod vobis male persuasum est, Spiritum
sanctum non esse creatorem: quasi legeris,
Omnia per ipsum facta sunt sine Spiritu sancto; aut,
Omnia per neminem facta sunt, nisi per ipsum. Quanquam
si et tale aliquid legeres, sic Spiritum sanctum
ab hac operatione, qua constituta est creatura, credere
non deberemus exclusum; sicut Filius non
excluditur ab ea scientia de qua dictum est, <hi>Quae
Dei sunt, nemo scit, nisi Spiritus Dei <note>(I Cor. II, 11)</note>
            </hi>.
Si autem quia non est nominatus, quod etiam per
illum facta sit creatura, quando de Filio dictum
est, <hi>Omnia per ipsum facta sunt;</hi> ideo putas Dei
Spiritum non esse creatorem: procul dubio, nec
in ejus nomine poteris baptizatos dicere, quibus
ait Petrus, <hi>Agite poenitentiam, et baptizetur unusquisque
vestrum in nomine Domini Jesu Christi <note>(Act.
II, 38)</note>
            </hi>; quia non ait, Et Spiritus sancti: nec in
Patris nomine, quia nec ipse ibi est nominatus.
Si autem etiam non nominatis Patre et Spiritu
sancto, in nomine Jesu Christi jussi sunt baptizari;
et tamen intelliguntur non baptizati nisi in
nomine Patris et Filii et Spiritus sancti: cur non sic
audis de Filio Dei, <hi>Omnia per ipsum facta sunt;</hi> ut
et non nominatum intelligas ibi etiam Spiritum sanctum?</p>
          </div3>
<div3>
            <head>2.</head>
            <p>
 Nam quid excellentius in creaturis quam virtutes
coelorum? Scriptum est autem: <hi>Verbo Domini
coeli firmati sunt; et Spiritu oris ejus, omnis virtus eorum <note>(Psal. XXXII, 6)</note>
            </hi>.
Dixeras nempe non me talia reperire
in Scripturis divinis, quibus Spiritum sanctum
aequalem asseram Filio. Ecce reperi ubi etiam major
possit videri, nisi revocet pietas, quae illum veraciter
confitetur aequalem. Nam utique majus aliquid sunt
virtutes coelorum, quae firmatae sunt Spiritu oris Domini,
i3d est Spiritu sancto, quam coeli, qui firmati
sunt Verbo Domini, hoc est, unigentio Filio. Sed si
consulas veritatem, res utraque ab utroque firmata
est; et id quod de uno dicitur et de altero tacetur, de
utroque intelligitur. Quid est autem inconsideratius,
quam negare esse creatorem Spiritum Dei, cum Domino
dicatur: <hi>Auferes spiritum eorum, et deficient, et
in pulverem suum convertentur: emittes Spiritum
tuum, et creabuntur; et innovabis faciem terrae <note>(Psal.
CIII, 29, 30)</note>
            </hi>. Nisi forte minus idoneus erat Spiritus
sanctus creandis rebus quae fuerant defecturae, cum
sit idoneus creandis quae sunt sine fine mansurae.
Paulo ante dixi: Quid est excellentius in creaturis
quam virtutes coelorum? Quid dicam de carne Creatoris?
<pb n="0784"/>
Quandoquidem Creator ipse per quem facta
sunt omnia, <hi>Panis,</hi> inquit, <hi>quem ego dedero, caro mea
est pro mundi vita <note>(Joan. VI, 52)</note>
            </hi>. Quid ergo? Mundus
per Filium factus est, et creator est Filius: caro ejus
quae data est pro mundi vita, per Spiritum sanctum
facta est, et non est creator Spiritus sanctus? Cum
enim virgo Maria dixisset angelo promittenti ei filium, <hi>Quomodo fiet istud, quoniam virum non cognosco?</hi> 
 respondit
angelus, <hi>Spiritus sanctus superveniet in te, et
virtus Altissimi obumbrabit tibi; propterea quod nascetur
ex te sanctum, vocabitur Filius Dei <note>(Luc. I, 34, 35)</note>
            </hi>.
Hic tu, quod in consequentibus quodam loco tuae prosecutionis
adverti, asserere conabaris Spiritum sanctum
praecessisse, ut mundaret et sanctificaret virginem
Mariam; ac deinde veniret Virtus Altissimi, hoc est
Sapientia Dei, quod est Christus <note>(I Cor. 1, 24)</note>; et
ipsa, sicut scriptum est, aedificaret sibi domun <note>(Prov. IX, 1)</note>,
hoc est, ipsa sibi crearet carnem, non
Spiritus sanctus. Quid est ergo quod ait sanctum Evangelium, <hi>Inventa est in utero habens de Spiritu sancto <note>(Matth. I, 18)</note>
            </hi>?
Nempe obstructum est os loquentium
iniqua <note>(Psal. LXII, 12)</note>. Si ergo cogitas os veraciter
aperire, non solum Filium, verum etiam Spiritum
sanctum creatorem carnis Filii confitere.</p>
          </div3>
<div3>
            <head>3.</head>
            <p>
 An forte dicturus es, ea facta esse per Spiritum
sanctum quae commemoravi, id est, quod omnis virtus
coelorum per eum firmata sit, quod per eum creabuntur
homines denuo, qui primo ita creantur ut convertantur
in pulverem suum; quod ipse carnem operatus
est Christi (nam de anima nolo aliquid dicere,
cujus difficillima quaestio est); et si quid aliud per
Spiritum sanctum creatum potuerit inveniri: non tamen
omnia, sicut per unigenitum Filium, de quo
dictum est, <hi>Omnia per ipsum facta sunt?</hi> Si hoc dicis,
non times ne tibi dicatur, eo potiorem esse Spiritum
sanctum Filio, quod elegit sibi meliora quae faceret,
nec facere inferiora dignatus est? Sed quis hoc sapit,
nisi qui desipit? Facta sunt ergo cuncta per Filium;
absit, ut Spiritu sancto ab hoc opere separato: sicut
de illis magnis operibus dictum est, <hi>Omnia autem haec
operatur unus atque idem Spiritus <note>(I Cor. XII, 11)</note>
            </hi>; nec
tamen ab hac operatione Filius separatur.</p>
          </div3>
<div3>
            <head>4.</head>
            <p>
 Magnum sane aliquid tibi dicere videris, quia dicis: <hi>Filius erat in principio antequam aliquid esset;
Pater vero, ante principium.</hi> 
 Ubi legisti, ut haec crederes?
Unde praesumpsisti ut haec diceres, ubi nec
auctoritas ulla, nec ratio est? Quid est enim ante
principium, quandoquidem quidquid ante esset, hoc
esset principium? Si ergo Pater ante principium
est, ante seipsum est; quia et ipse principium est.
Quid est autem, <hi>In principio erat Verbum <note>(Joan. I, 1)</note>
            </hi>;
nisi, In Patre erat Filius? Et ipse Filius interrogatus
a Judaeis quis esset, respondit: <hi>Principium, quia et
loquor vobis <note>(Id. VIII, 25)</note>
            </hi>. Pater ergo principium non
de principio; Filius principium de principio: sed
utrumque simul, non duo, sed unum principium;
sicut Pater Deus et Filius Deus, ambo autem simul
non duo dii, sed unus Deus. Nec Spiritum sanctum
<pb n="0785"/>
ab utroque procedentem negabo esse principium:
sed haec tria simul sicut unum Deum, ita unum dico
esse principium.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>1.</head>
            <p>
 <hi>Quid, si audieris,</hi> inquis, <hi>Patrem
dicentem,  « Tecum principium in die virtutis tuae,
in splendoribus sanctorum, ex utero ante luciferum genui
te</hi> »  <note>(Psal. CIX, 3)</note>? Quid promittis, vel quid minaris,
si audiero quod frequenter audio, et fideliter
credo? Sed hinc te nihil adjuvari, cur non videas,
plurimum miror. Sive enim ex persona sua hoc propheta
dicat ad Dominum Jesum, sive ex persona Patris
ad Filium, cum ego ambas generationes Christi,
et ex Deo Patre sine tempore, et ex homine matre in
plenitudine temporis accipiam, venerer, praedicem,
non est hoc testimonium adversum me. Sed moras
innectere voluisse indicat te, ubi ego potius intelligo,
quare <hi>ex utero</hi> dixerit <hi>genui te:</hi> quia hoc et tu ex persona
Patris accipis dictum. Non enim quemadmodum
corporis humani sunt membra disposita, sic habet
uterum Deus; sed verbum translatum est a corporali
ad incorporalem substantiam, ut intelligeremus de
Patris substantia genitum unigenitum Filium; ac per
hoc quid aliud quam unius ejusdemque substantiae?
Ego itaque hoc testimonium proferre contra te debui:
sed gratias ago quia commonuisti. Considera ergo
quantum mali sit, quod ejusdem substantiae Filium
negatis, quem genitum confitemini ex utero Patris,
injuriam gravissimam facientes Deo, tanquam illud
quod ipse non esset, ex utero gignere potuisset. Nonne
sentitis vos generationem Dei credere vitiosam,
praedicare monstruosam, qui dicere audetis ex utero
Dei processisse diversam naturam? Si autem hoc, sicut
debetis, horretis, respuitisque nobiscum, jam tandem
concilium Nicaenum et Homousion laudate ac
tenete nobiscum.</p>
          </div3>
<div3>
            <head>2.</head>
            <p>
 Quis autem non videat defectum tuum, ubi cum
audisses, me commemorante, in prophetia dixisse
Christum suo Patri, <hi>De ventre matris meae Deus meus
es tu <note>(Psal. XXI, 11)</note>
            </hi>; ut intelligeremus ejus naturae
illum esse Deum quam Filius ipsius ex tempore
de ventre matris accepit, Patrem vero naturae illius
quam de se ipse generavit: tu non inveniens quid responderes,
tamen ne taceres dixisti, <hi>Ex ventre matris
natum profiteris Christum secundum carnem;</hi> et addidisti, <hi>quod nec Judaei diffidunt.</hi> 
 Ac deinde quaesisti, <hi>Cur ista testimonia in medium non proferantur, quae
illam nativitatem demonstrant in principio, sicut et praecedens
nos,</hi> 
 inquis, <hi>instruit testimonium?</hi> Quasi ego
illam nativitatem Christi, non temporalem, sed aeternam,
propter quam dictum est, <hi>In principio erat Verbum,</hi> 
non credam, non praedicem, non amplectar;
sed tantum ex ventre matris natum asseram Christum?
Ecce ego dico Deum Filium de Deo Patre sine
tempore genitum. Quomodo sit autem etiam Deus
ejus qui Pater est ejus, ostendi, propter hominem
quem suscepit, et in quo natus est de ventre matris,
sine concubitu hominis patris. Ad quod probandum
testimonium dedi, ubi ait in prophetia Patri suo, <hi>De
ventre matris meae Deus meus es tu.</hi> Tu qui dicis me ex
<pb n="0786"/>
ventre matris natum profiteri Christum, quod nec Judaei
diffidunt, quasi ego istam nativitatem Christi solam
profitear; noli per inania conari evadere, et dic
potius quare mihi non responderis, ubi dicit Christus
Patri, <hi>De ventre matris meae Deus meus es tu.</hi> Ad hoc
enim quoniam vidisti non te habere quod diceres,
aliam nativitatem quae Dei de Deo est, interponendam
putasti qua fugeres. Rogo te; quando quid respondeas
non habes, quanto melius taceres?</p>
          </div3>
<div3>
            <head>3.</head>
            <p>
 <hi>Si propter corpus,</hi> inquis, <hi>in quo se exinanivit,
debitorem se sentit suo genitori; multo magis qui illum
tantum ac talem genuit, necesse est ut eum veneretur,
eique offerat semper obsequium.</hi> Quodlibet de veneratione
et obsequio Filii erga Patrem carnaliter sentias,
Pater ejus, nisi de ventre matris ejus, non est Deus
ejus. Jam quantumvis obsequatur Deo Patri Deus
Filius, quoniam video te non intelligere quanta sit in
illa generatione geniti et genitoris aequalitas, numquid
ideo est diversa natura patris hominis et hominis
filii, quoniam filius obsequitur patri? Hoc est omnino
intolerabile in vobis, quia de obsequio Filii diversam
vultis probare substantiam Patris et Filii. Prorsus
alia quaestio est, Utrum sint unius ejusdemque substantiae
Pater et Filius; et alia quaestio est, Utrum
Patri Filius obsequatur. Interim verum Filium non
negemus, qui nullo modo est verus Filius, si non est
ipsius et Patris una eademque natura. Dicite ergo
Deum Patrem; et Deum Filium unius ejusdemque
esse substantiae. Extorqueat vobis divinitas, quod
humanitati donavit ipsa divinitas. Obsequitur homo
patri suo, de quo natus est homo; tamen obsequendo
esse non desinit homo. Et si, non dico pariter honoratus,
sed honoratior esset filius, gauderet pater, non
invideret: honoraret tamen etiam ille patrem, etsi
non parvulus, accessu augendus aetatis, sed ei natus
esset aequalis. Aequalem vero si pater homo potuisset,
nullo dubitante genuisset. Quis ergo audeat dicere,
Hoc nec Omnipotens potuit? Addo etiam, quia
si posset homo, majorem se ipso melioremque
gigneret filium: sed majus vel melius Deo quidquam
non potest esse; ergo ei verum Filium credamus
aequalem. Quod si dixeris, Eo ipso major est Pater
Filio, quia de nullo genitus, genuit tamen aequalem:
cito respondebo, Imo ideo non est major Pater Filio,
quia aequalem genuit, non minorem. Originis enim
quaestio est, Quis de quo sit: aequalitatis autem,
Qualis aut quantus sit. Proinde si admittit ratio veritatis
ut aequali Patri Filius obsequatur aequalis, non
negamus obsequium: si autem per obsequium minorem
natura vultis credere, prohibemus: nullo modo
enim Deus Pater ut habere unici Filii posset obsequium,
vellet denegare naturam.</p>
          </div3>
<div3>
            <head>4.</head>
            <p>
 Parentibus autem ut esset subditus Christus,
non divinae majestatis fuit, sed aetatis humanae. Frustra
itaque dixisti: <hi>Si parentibus fuit subditus quos
creavit <note>(Luc. II, 51)</note>
            </hi>, <hi>quanto magis suo genitori qui
eum tantum ac talem genuit?</hi> Respondetur enim tibi:
<pb n="0787"/>
Si parentibus fuit subditus propter pueritiam, quanto
magis Deo propter ipsam hominis formam? Quam
formam cum immortalem fecerit, non morte perdiderit;
quid miraris si etiam post hujus saeculi finem subjectus
erit in ea illi, qui ei subjecit omnia? Tu autem
non propter formam servi dicis Filium Patri esse subjectum,
sed quia eum tantum ac talem genuit, id est
magnum Deum, quamvis Patre ipso minorem: ubi et
Patri derogas, qui Filium sibi unicum, aut non potuit,
aut noluit gignere aequalem; et ipsi Filio qui unicus
Patri non est generatus aequalis, et ideo perfectus est
natus, ne unquam vel crescendo fieret, quod non potuit
esse nascendo.</p>
          </div3>
<div3>
            <head>5.</head>
            <p>
 Non autem, ut putas, corpus tantum Filii, id est,
corpus hominis, verum etiam humanum spiritum Patri
dicimus esse subjectum: et secundum id quod
homo factus est intelligimus dictum, <hi>Cum autem omnia
illi subjecta fuerint, tunc et ipse Filius subjectus erit illi
qui ei subjecit omnia <note>(I Cor. XV, 28)</note>
            </hi>. Secundum id quod
Christus est caput et corpus: caput scilicet ipse Salvator
qui surrexit a mortuis, et sedet ad dexteram Patris;
et Ecclesia quae est corpus ejus, plenitudo ejus,
sicut apertissime dicit Apostolus <note>(Coloss. I, 18)</note>. Ac
per hoc cum omnia Christo subjecta fuerint, et capiti
et corpori erunt sine dubitatione subjecta. Nam secundum
id quod sine tempore Deus natus est, nihil unquam
potuit ei non esse subjectum.</p>
          </div3>
<div3>
            <head>6.</head>
            <p>
 Scimus, quod nos commemorandos putasti, <hi>quia
Pater non judicat quemquam, sed omne judicium dedit
Filio <note>(Joan. V, 22)</note>
            </hi>. Vellem tamen diceres nobis, quomodo
Pater non judicat quemquam, cum dicat ipse
identidem Filius, <hi>Ego non quaero gloriam meam; est
qui quaerat, et judicet <note>(Id. VIII, 50)</note>
            </hi>: ut scias ideo dictum, <hi>Pater non judicat quemquam, sed omne judicium
dedit Filio;</hi> 
 quoniam judicandis vivis et mortuis forma
hominis apparebit, quam non habet Pater: propter
quod ait propheta, <hi>Videbunt in quem pupugerunt <note>(Zach. XII, 10)</note>
            </hi>.
Sed invisibiliter etiam Pater erit cum
eo, quia inseparabilis est ab eo. Si enim, <hi>Non sum
solus, quoniam Pater mecum est,</hi> ait ipse moriturus <note>(Joan. XVI, 32)</note>;
quanto magis secum habebit Patrem,
de mortuis et vivis judicaturus? Cum illo erit etiam
Spiritus sanctus. Quomodo enim deseret eum Spiritus
sanctus in regali sede, quo plenus regressus est a Jordane <note>(Luc. IV, 1)</note>?
Quod itaque scriptum est ad Hebraeos, <hi>Nunc autem necdum videmus omnia subjecta ei:
eum autem modico minus ab Angelis minoratum videmus
Jesum propter passionem mortis 
 <note>(Hebr. II, 8, 9)</note>
            </hi>; docere
nos debet quomodo intelligendum sit quod scriptum
est ad Corinthios, <hi>Cum autem omnia illi subjecta
fuerint:</hi> quia secundum id dictum est quod factus est
homo, non secundum id quod est Deus. Sic ergo in
homine apparens, in quo per passionem mortis minoratus
est modico minus ab Angelis, vivos et mortuos
judicabit, quando dicturus est: <hi>Venite, benedicti Patris
mei, percipite regnum <note>(Matth. XXV, 34)</note>
            </hi>. Quo tu
testimonio non hominem, sed Deum minorem suo
Patre quasi probare voluisti: sed sicut ab eis qui intelligunt
perspicitur, non probasti.
</p>
          </div3>
        </div2>

<div2>
          <head>CAPUT XIX.</head>

<pb n="0788"/>
<p>De Spiritus sancti autem gemitibus,
quia non ipse gemit, sed inspirans nobis desiderium
sanctum nos facit gemere quamdiu peregrinamur
a Domino, jam tibi sufficienter respondisse me
existimo. Et tales de Scripturis sanctis locutiones,
quantum satis videbatur ostendi, quoniam sic dicitur
gemere Spiritus sanctus, quia nos facit gemere; sicut
dixit Deus, <hi>Nunc cognovi <note>(Gen. XXII, 12)</note>
            </hi>, quando cognoscere
hominem fecit. Non enim tunc cognoverat
quod tunc se dixerat cognovisse, qui omnia scit antequam
fiant. Ad quod te respondere non potuisse,
quid prodest quia sentis, quando non consentis?</p>
</div2>

<div2>
          <head>CAPUT XX.</head>
<div3>
            <head>1.</head>
            <p>
 Jam etiam de verbis Domini
ubi ait, <hi>Ego et Pater unum sumus <note>(Joan. X. 30)</note>
            </hi>; nihil
te respondere potuisse monstravi. Sed ut hic quoque
ostendam, si exemplis, ut dicis, quibus ego usus sum,
vis probare quomodo dictum sit, <hi>Ego et Pater unum
sumus;</hi> et ob hoc commemoras apostolicum testimonium,
quod a me positum est, ubi ait, <hi>Qui adhaeret
Domino, unus spiritus est <note>(I Cor. VI, 17)</note>
            </hi>: dic et tu,
Cum adhaeret Patri Filius, unus Deus est. Non enim
ait Apostolus, <hi>Qui adhaeret Domino,</hi> unum sunt; sicut
dictum est, <hi>Ego et Pater unum sumus:</hi> sed ait, <hi>unus
spiritus est.</hi> Cum autem tu non dicas, Cum adhaeret
Patri Filius, unus Deus est; utquid et tu adhibes hoc
Apostoli testimonium, ubi ait, <hi>Qui adhaeret Domino,
unus spiritus est;</hi> nisi ut te etiam a te producto teste
convincam? Nunc saltem distingue duo ista, quae non
potuisti, cum simul essemus, in nostra disputatione
distinguere. Diligenter itaque attende quod dico.
Quando de rebus duabus aut pluribus dicitur, Unus
est, vel, una est, et additur quid unus vel quid una;
et de his quae diversae, et de his quae sunt unius substantiae
dici potest. Diversae sunt enim substantiae spiritus
hominis et Spiritus Domini: et tamen dictum
est, <hi>Qui adhaeret Domino unus spiritus est.</hi> Unius autem
substantiae sunt animae hominum et corda hominum;
de quibus dictum est, <hi>Erat illis anima una et
cor unum <note>(Act. IV, 32)</note>
            </hi>. Ubi autem dicitur de duobus
aut pluribus, Unum sunt, nec additur quid unum sint;
non diversae intelliguntur, sed unius esse substantiae:
sicut dictum est, <hi>Qui plantat et qui rigat, unum sunt <note>(I Cor. III, 8)</note>
            </hi>;
et, <hi>Ego et Pater unum sumus.</hi> Tu autem
qui Patrem et Filium diversas vis esse substantias,
invenire non potuisti, ubi de diversis substantiis
dictum fuerit, Unum sunt. Et qui non vis dicere, Cum
Filius adhaeret Patri, unus Deus est; adhibuisti et tu
apostolicum testimonium quod ego adhibueram; sed
adhibuisti contra te ipsum, ubi ait, <hi>Qui adhaeret Domino,
unus spiritus est.</hi> Si enim de his qui diversae
substantiae sunt, recte dici potuit, <hi>unus spiritus est;</hi> 
quanto magis de his qui unius substantiae sunt recto
dicitur, Unus Deus est? Si haec intelligis, non te ad
ea respondisse jam perspicis, et de consensu voluntatis
te inaniter tam multa dixisse cognoscis. Etiam
nos quippe incomparabilem consensum voluntatis atque
individuae charitatis Patris et Filii et Spiritus sancti
confitemur, propter quod dicimus, Haec Trinitas
<pb n="0789"/>
unus est Deus. Sed nos hoc etiam, quod vos non dicitis,
dicimus, propter unam eamdemque naturam atque
substantiam, Hi tres unum sunt. Haec si discreveris,
et contentiosus esse nolueris, non te ad ea respondisse
aliquid jam videbis, et de hac quaestione
procul dubio jam tacebis.</p>
          </div3>
<div3>
            <head>2.</head>
            <p>
 Ubi autem dixit Filius Patri, <hi>Verum non quod
ego volo, sed quod tu vis;</hi> quid te adjuvat quod tua
verba subjungis et dicis, <hi>Ostendit vere voluntatem suam
subjectam suo genitori:</hi> quasi nos negemus, hominis
voluntatem voluntati Dei debere esse subjectam? Nam
ex natura hominis hoc dixisse Dominum cito videt,
qui locum ipsum sancti Evangelii paulo attentius intuetur.
Ibi enim dixit: <hi>Tristis est anima mea usque ad
mortem <note>(Matth. XXVI, 39, 38)</note>
            </hi>. Numquid ex natura
unici Verbi posset hoc dici? Sed homo qui putas gemere
naturam Spiritus sancti, cur non etiam naturam
Verbi Dei unigeniti tristem dicas esse potuisse? Ille
tamen, ne quid diceretur tale, non ait, Tristis sum;
quamvis etiamsi hoc dixisset, non nisi ex natura hominis
oportuisset intelligi: sed ait, <hi>Tristis est anima
mea;</hi> quam sicut homo utique habebat humanam.
Quanquam et in hoc quod ait, <hi>Non quod ego volo;</hi> 
aliud se ostendit voluisse quam Pater: quod nisi humano
corde non potuisset, cum infirmitatem nostram
in suum, non divinum, sed humanum transfiguraret
affectum. Homine quippe non assumpto, nullo modo
Patri diceret unicum Verbum, <hi>Non quod ego volo.</hi> 
Nunquam enim posset immutabilis illa natura quidquam
aliud velle quam Pater. Haec si distingueretis,
Ariani haeretici non essetis.</p>
          </div3>
<div3>
            <head>3.</head>
            <p>
 Nam et illud quod dictum est, <hi>Descendi de coelo,
non ut faciam voluntatem meam, sed voluntatem ejus
qui me misit <note>(Joan. VI, 38)</note>
            </hi>: potest quidem accipi
etiam secundum id quod est unigenitum Verbum; ut
ideo voluntatem non suam dixerit esse, sed Patris,
quoniam de Patre est quidquid est Filius; non est autem
de Filio quidquid est Pater: secundum quod dictum
est et, <hi>Mea doctrina non est mea, sed ejus qui me
misit <note>(Id. VII, 16)</note>
            </hi>; quoniam Patris doctrina ipse est
qui Patris est Verbum, et utique non est a se ipso,
sed a Patre. Et rursus cum dicit, <hi>Omnia quae habet
Pater, mea sunt <note>(Id. XVI, 15)</note>
            </hi>; Patri se ostendit aequalem.
Non absurdum est tamen, ut etiam hoc secundum
id quod homo factus est, dixisse accipiatur: <hi>Descendi
de coelo, non ut faciam voluntatem meam, sed voluntatem
ejus qui me misit.</hi> Secundus enim Adam, qui
tollit peccatum mundi, isto modo se discrevit a primo
Adam, per quem peccatum intravit in mundum <note>(Rom. V, 12)</note>:
quia iste non fecit voluntatem suam,
sed ejus a quo missus est; cum ille fecerit suam, non
ejus a quo creatus est. Nec moveat quomodo Christus
secundum id quod homo est, descenderit de coelo,
cum de matre quae in terra erat factus sit homo. Hoc
enim propter unitatem personae dictum est, quoniam
una persona est Christus Deus et homo. Propter quod
etiam: <hi>Nemo,</hi> inquit, <hi>ascendit in coelum, nisi qui de
coelo descendit, Filius hominis, qui est in coelo <note>(Joan.
III, 13)</note>
            </hi>. Si ergo attendas distinctionem substantiarum,
<pb n="0790"/>
Filius Dei de coelo descendit, Filius hominis crucifixus
est: si unitatem personae, et Filius hominis descendit
de coelo, et Filius Dei est crucifixus. Ipse
est enim Dominus gloriae, de quo ait Apostolus: <hi>Si
enim cognovissent, nunquam Dominum gloriae crucifixissent <note>(I Cor. II, 8)</note>
            </hi>.
Propter hanc ergo unitatem personae,
non solum Filium hominis dixit descendisse de
coelo, sed esse dixit in coelo, cum loqueretur in terra.
Non ergo voluntatem suam fecit, quia peccatum non
fecit: sed voluntatem fecit illius qui eum misit. Tunc
enim facit homo voluntatem Dei, quando facit justitiam
quae ex Deo est.</p>
          </div3>
<div3>
            <head>4.</head>
            <p>
 Nec sic arbitremur a Patre missum esse Filium,
ut non sit missus ab Spiritu sancto; cum vox ipsius
sit per prophetam, <hi>Et nunc Dominus misit me, et Spiritus
ejus.</hi> Hoc enim Filium dixisse, indicant ea quae
sunt dicta superius. Nam sic ad ista verba perventum
est: <hi>Audite me,</hi> inquit, <hi>Jacob, et Israel quem ego vocabo.
Ego sum primus, et ego sum in aeternum; et manus
mea fundavit terram, dextera mea solidavit coelum.
Vocabo illos, et astabunt simul; convenient etiam universi,
et audient. Quis illis nuntiavit haec? Diligens te
feci voluntatem tuam super Babylonia, ut tollatur semen
Chaldaeorum. Ego locutus sum, ego vocavi; adduxi
illum, et prosperam viam ejus feci. Convenite ad me, et
audite ista. Nec enim ab initio in obscuro locutus sum:
cum fiebant, ibi eram; et nunc Dominus misit me, et
Spiritus ejus <note>(Isai. XLVIII, 12-16)</note>
            </hi>. Quid hoc apertius?
Nec sic a Patre et Spiritu sancto missus est, ut se ipse
non miserit: sicut a Patre ostenditur traditus, ubi
legitur, <hi>Qui Filio proprio non pepercit, sed pro nobis
omnibus tradidit eum <note>(Rom. VIII, 32)</note>
            </hi>; alio autem loco de
ipso Filio dicitur, <hi>Qui me dilexit, et tradidit seipsum
pro me <note>(Galat. II, 20)</note>
            </hi>. Quomodo autem non facit voluntatem
suam, qui dixit, <hi>Sicut Pater suscitat mortuos
et vivificat, sic et Filius quos vult vivificat <note>(Joan. V, 21)</note>
            </hi>:
et cum ei dictum esset, <hi>Si vis, potes me mundare;</hi> 
respondit, <hi>Volo, mundare;</hi> et ad verbum continuo
factum est quod velle se dixit <note>(Matth. VIII, 2, 3)</note>? Sicut
autem Filius facit voluntatem Patris, sic et Pater facit
voluntatem Filii. Nam Filius dicit: <hi>Pater, volo ut ubi
ego sum, et isti sint mecum <note>(Joan. XVII, 24)</note>
            </hi>. Non dixit,
Peto, vel, Rogo; sed, <hi>volo:</hi> ut isto volente faceret
ille, sicut illo volente faciebat iste: et non alia ille,
alia iste; sed quae ille, haec etiam iste. <hi>Quaecumque
enim Pater facit, haec et Filius similiter facit <note>(Id. V, 19)</note>
            </hi>.
Verba sunt ipsius, verba veritatis sunt, falsa esse non
possunt.
</p>
          </div3>
        </div2>

<div2>
          <head>CAPUT XXI.</head>
<div3>
            <head>1.</head>
            <p>
 Suscipere te dicis quod protuli, <hi>Nescitis quia templum Dei estis, et Spiritus Dei habitat
in vobis 
 <note>(I Cor. III, 16)</note>
            </hi>? Quod proposuisti dicere ideo
dictum esse, quia <hi>in nemine habitat Deus, quem non
ante Spiritus sanctus sanctificaverit, atque purgaverit;</hi> 
quasi templum Deo habitaturo, non sibi, sanctificet et
purget Spiritus sanctus: cum Apostolus hinc ostenderit
ipsum esse Deum, cujus nos dixerat templum: quia
non ait, et Spiritus Dei sanctificat et purgat vos, ut
Deus habitet in vobis; sed ait, <hi>Spiritus Dei habitat in
<pb n="0791"/>
vobis.</hi> Utique in templo suo Deus habitat: nam quid
est templum Dei, nisi habitaculum Dei? Vidisti autem
etiam tu consequenter esse Deum nostrum cujus sumus
templum: et noluisti aliud testimonium commemorare
quod protuli, <hi>Nescitis quia corpus vestrum
templum in vobis Spiritus sancti est, quem habetis a Deo?</hi> 
Jam ergo confitere Deum esse Spiritum sanctum.
Neque enim, nisi esset Deus, haberet templum, et
templum non manufactum, sed aedificatum de membris
Dei: <hi>Christus</hi> enim <hi>super omnia est Deus benedictus in
saecula <note>(Rom. IX, 5)</note>
            </hi>, cujus membra sunt nostra corpora.
Qui enim dixit, <hi>Nescitis quia corpus vestrum
templum in vobis Spiritus sacnti est?</hi> ipse dixit, <hi>Nescitis
quia corpora vestra membra sunt Christi <note>(I Cor. VI,
19, 15)</note>
            </hi>? Itane vero cui de lignis et lapidibus Salomon
aedificavit templum. Deus est, et cui templum aedificatur
de membris Christi, hoc est, de membris Dei,
Deus non est? cum loquens de Deo beatissimus martyr
Stephanus dixerit: <hi>Salomon aedificavit ei domum;
sed Summus non in manufactis templis inhabitat <note>(Act. VII,
47, 48)</note>
            </hi>. Et tamen Christi membra, quorum caput est
super omnes coelos, templum sunt Spiritus sancti,
quem constat venisse de coelo. Istum negare Deum
quid est, nisi non esse et nolle esse templum ejus?
Alloquitur nos Apostolus dicens: <hi>Obsecro autem vos,
fratres, per miserationes Dei, ut exhibeatis corpora vestra
hostiam vivam, sanctam, Deo placentem <note>(Rom. XII, 1)</note>
            </hi>.
Corpora itaque fidelium hostia sunt Deo, membra
Christi, templum Spiritus sancti, et Deus non est
Spiritus sanctus! Quis hoc dicit, nisi in quo non inhabitat?
Quoniam in quo habitat, utique templum ejus
est. Denique cum dixisset Apostolus, <hi>Nescitis quia
corpus vestrum templum in vobis Spiritus sancti est,
quem habetis a Deo, et non estis vestri? empti enim
estis pretio magno;</hi> continuo secutus adjunxit, <hi>Glorificate
ergo Deum in corpore vestro <note>(I Cor. VI, 19, 20)</note>
            </hi>.
Ubi dilucide ostendit Deum esse Spiritum sanctum,
glorificandum scilicet in corpore nostro, tanquam in
templo suo. Et quod Ananiae dixit apostolus Petrus, <hi>Ausus es mentiri Spiritui sancto?</hi> 
 atque ostendens
Deum esse Spiritum sanctum, <hi>Non es,</hi> inquit, <hi>hominibus
mentitus, sed Deo <note>(Act. V, 3, 4)</note>
            </hi>.</p>
          </div3>
<div3>
            <head>2.</head>
            <p>
 Miror autem cor vestrum, quantum sermone
explicare non possum, quomodo cum sic laudetis
Spiritum sanctum, ut eum sanctificandis fidelibus
ubique asseratis esse praesentem, tamen negare audeatis
Deum. Itane Deus non est, qui replevit orbem
terrarum? Scriptura enim dicit: <hi>Spiritus Domini replevit
orbem terrarum <note>(Sap. I, 7)</note>
            </hi>. Sed quid dicamus
quod replevit orbem, qui replevit orbis etiam Redemptorem?
Dominus enim <hi>Jesus plenus Spiritu
sancto regressus est a Jordane <note>(Luc. IV, 1)</note>
            </hi>: et praesumitis
dicere, quia ipse Dominus Jesus Deus erat, et
Spiritus sanctus quo plenus erat, non erat Deus; tam
male sentientes de Spiritu sancto, ut non ei tribuatis
saltem quod tributum est Moysi famulo Dei, qui non
munera gratiarum, sed plagarum prodigia in eodem
Spiritu sancto, quia ipse est <hi>digitus Dei <note>(Exod. VIII, 19)</note>
            </hi>,
Aegyptiis ingerebat, et tamen Pharaoni deus erat.
<pb n="0792"/>
Uno loco erat ad affligendos Aegyptios, et Pharaoni
deus erat <note>(Exod. VII, 1)</note>: ubique adest Spiritus sanctus
ad homines in aeternam vitam regenerandos, et non
est eis Deus! Imo vero est, et Deus verus est, quia
veri Dei membra templum ejus est. Et utique subjectum
est templum illi cujus est templum: quomodo
ergo Deus non est, cui sunt membra Dei subjecta?
Ac per hoc et Dominus est templi sui: quis enim hoc
neget, quis ita desipiat, ut dicat non esse aliquem
dominum domus suae? Quomodo ergo Spiritus sanctus
non est Dominus, qui Dominus est membrorum Domini?
Ipse est quippe Spiritus Domini, de quo uno
eodemque loco dictum est: <hi>Cum autem conversus
fuerit ad Dominum, auferetur velamen. Dominus autem
Spiritus est; ubi autem Spiritus Domini, ibi libertas <note>(II Cor. III, 16, 17)</note>
            </hi>.</p>
          </div3>
<div3>
            <head>3.</head>
            <p>
 Jam creatorem superius demonstravi Spiritum
sanctum: quomodo autem rex non est, cujus templum
est quae membra sunt regis? Quomodo non consedet
Patri et Filio, qui replevit Filium, qui membra Filii
suam possidet domum? Nisi forte quando Filius regressus
est a Jordane, plenus erat Spiritu sancto; et
quando sedere coepit ad dexteram Patris, exclusit a se
Spiritum sanctum? Deinde cum de Patre procedat,
quomodo cum Patre non sedeat? Cum ipsa sessio non
sit utique cogitanda carnaliter: alioquin opinaturi
sumus honorabilius Filium sedere quam Patrem; honorabilius
quippe sedetur ad dexteram: et videbitur
esse consequens ut Pater sedeat ad sinistram. Postremo
qualis vobis persuaserit spiritus, ut sancto Spiritui
denegetis quod sanctis hominibus sancta Scriptura
concedit, vos videritis. Ait enim Apostolus: <hi>Cum
essemus mortui peccatis, convivificavit nos Christo, cujus
gratia sumus salvi facti; et simul excitavit, et simul sedere
fecit in coelestibus in Christo Jesu <note>(Ephes. II, 5, 6)</note>
            </hi>.
Sancti ergo quos sanctificat Spiritus sanctus, convivificati
Christo, ita simul sessuri praedestinati sunt, ut
jam factum dicat Apostolus, quod certum est adfuturum:
et ipsi Spiritui sancto subtrahitur a vobis quisquis
est ille consessus, tanquam sedere cum Patre vel
Filio sit indignus, qui eadem sede efficit dignos. Cui
movetis etiam quaestionem quod non adoretur, et hoc
utique simillimo errore, cum legatis, ut jam supra
docui, a sanctis etiam homines adoratos. Et tamen ut
invidiam blasphemantis evites; ita laudas Spiritum
sanctum, ut tribuas ei quod non habet ulla creatura,
et detrahas ei quod adipiscitur et humana creatura.
</p>
          </div3>
        </div2>

<div2>
          <head>CAPUT XXII.</head>
<div3>
            <head>1.</head>
            <p>
 Dixisse me quod commemoras,
fateor, et nunc dico, quod Salvator noster non
dixerit, Ut ipsi et nos unum; sed, <hi>Ut ipsi sint unum.</hi> 
Et de his evangelicis verbis satis a me recolo jam
fuisse responsum, cum ostenderem refellere te non
potuisse quae dixi. Quoniam poposci ut proferres ubi
legeris, <hi>Unum sunt,</hi> dictum esse de aliquibus rebus
quae non essent unius ejusdemque substantiae: neque
protulisti. Quid enim te adjuvat, quod dilectionis
consensione affirmas dictum esse de Paulo et Apollo, <hi>Qui plantat autem et qui rigat, unum sunt 
 <note>(I Cor. III, 8)</note>
            </hi>;
cum eos non ostendas diversae fuisse substantiae?
<pb n="0793"/>
Ambo quippe homines erant. Si enim non diligerent
invicem, natura unum essent, dilectione non essent:
si autem unum natura non essent, unum dici dilectione
non possent. Poscit ergo Filius ut ita sint
unum, quomodo ipse et Pater unum sunt; id est,
non solum natura, quod jam erant; verum etiam
perfectione charitatis atque justitiae, pro suae capacitate
naturae, quantum in Dei regno esse potuerint:
ut etiam ipsi summe unum sint in natura sua, quemadmodum
Pater et Filius summe unum sunt, quamvis
in excellentiore atque incomparabiliter meliore natura
sua. Dixit ergo ad Patrem Filius: <hi>Pater sancte,
serva eos in nomine tuo, quos dedisti mihi; ut sint unum,
sicut et nos.</hi> Non dixit, Ut sint unum nobiscum;
aut, Ut simus unum ipsi et nos. Item paulo post: <hi>Non pro his autem rogo tantum, sed et pro eis qui credituri
sunt per verbum ipsorum in me; ut omnes unum sint,
sicut tu Pater in me, et ego in te, ut et ipsi in nobis unum
sint.</hi> 
 Neque hic dixit, Ut ipsi et nos unum simus, sed, <hi>unum sint in nobis.</hi> 
 Quoniam homines qui natura unum
sunt, summe atque perfecte secundum suum modum
unum esse non possunt justitiae plenitudine, nisi in
Deo perficiantur, ut unum sint in Patre et Filio; id
est, in ipsis unum, non cum ipsis unum. Adhuc sequitur,
et adjungit: <hi>Ut mundus credat quia tu me misisti,
et ego claritatem quam mihi dedisti, dedi illis, ut
sint unum, sicut nos unum sumus: ego in eis, et tu in
me, ut sint consummati in unum.</hi> Neque hic dixit, Ut
nobiscum sint unum, aut, Ut ipsi et nos simus unum.
Deinde cum addidisset, <hi>Ut cognoscat mundus quia tu
me misisti, et dilexisti eos sicut et me dilexisti;</hi> secutus
adjunxit, <hi>Pater, volo ut ubi ego sum, et ipsi sint mecum <note>(Joan. XVII, 11-24)</note>
            </hi>.
 <hi>Ubi sum,</hi> inquit, <hi>mecum sint:</hi> 
non ait, Unum mecum sint. Hoc ergo voluit, ut cum
illo essent, non ut illi et ipse unum essent. Quid est
quod dicere voluisti, <hi>Dilectionis fecit mentionem, et
non substantiae?</hi> Quamvis tu non eo loco ista Domini
verba posueris, quo ab ipso sunt posita. Sed quid
ad nos? quandoquidem non ipsos et se, vel ipsos et
Patrem dixit aut voluit unum esse; sed ipsos unum
esse voluit, quos noverat unius esse substantiae. <hi>Sicut
et nos,</hi> inquit, <hi>unum sumus:</hi> quos identidem noverat
unius esse substantiae.</p>
          </div3>
<div3>
            <head>2.</head>
            <p>
 Tu si vis aliquid respondere, ostende secundum
Scripturam sanctam de aliquibus rebus dici, Unum
sunt, quarum est diversa substantia. Hoc enim Christus
non dixit, quod tamen tu ausus es dicere, id est, <hi>Apostolos unum esse cum Patre et Filio, in eo quod in
omnibus ad voluntatem Dei Patris respicientes, ad imitationem
Filii subditi uni Deo Patri et ipsi inveniuntur</hi>.
Haec dicens, Deum et homines sanctos unum
esse fecisti. Potest ergo quisquam sanctorum dicere,
Ego et Deus unum sumus? Absit hoc a cordibus et
oribus sanctis. Puto autem quod et vos a quocumque
hoc audiatis, horrescitis, nec fertis quemquam hominem,
quantolibet munere sanctitatis excellat, dicentem,
Ego et Deus unum sumus. Sed forte arrogantiae
<pb n="0794"/>
videatur, si hoc de se ipso aliquis dicat. Itane
vero quisquam vestrum etsi non audet dicere, Ego et
Deus unum sumus; saltem audet dicere, Paulus et
Deus unum sunt; sicut incunctanter dicimus, Paulus
et Apollo unum sunt; Deus Pater et Deus Filius
unum sunt? Porro, si non audetis dicere, Quilibet
homo sanctus, quilibet propheta, quilibet apostolus,
et Deus, unum sunt; quis te urgebat, quis te impingebat,
quis te praecipitabat, ut diceres, <hi>Apostoli
unum sunt cum Patre et Filio? Unum sunt,</hi> inquis, <hi>Pater et Filius, non tamen unus:</hi> 
 continuoque subjungis, <hi>Unum ad concordiam pertinet; Unus, ad numerum
singularitatis.</hi> 
 Volebas autem dicere, Unum
sunt, ad concordiam pertinet; Unus est, ad numerum
singularitatis: sed te a consideratione verborum tuorum
impetus disputationis avertit. Nam et Unum et
Unus utique ad numerum pertinet singularem. Sed
quod verum est; Unum sunt, propter id quod additum
est, Sunt, pluralem indicat numerum, quadam
singularitate connexum: Unus est autem, apertissime
est numerus singularis. Sed numquid Apostolus
diceret, Qui autem adhaeret Domino, unum sunt?
Quid enim aliud diceret, si hoc diceret, nisi, Homo
sanctus, et Deus, unum sunt? Sed absit, absit ab illa
sapientia ista sententia: et tamen dixit, <hi>Qui autem
adhaeret Domino, unus spiritus est <note>(I Cor. VI, 17)</note>
            </hi>; ut
noveris de his dici, Unum sunt, quae unius sunt ejusdemque
substantiae: sicut quibusdam hominibus dictum
est, <hi>Omnes enim vos unum estis in Christo Jesu <note>(Galat. III, 28)</note>
            </hi>;
et sicut ait ipse Christus, <hi>Ego et Pater
unum sumus <note>(Joan. X, 30)</note>
            </hi>. Cum autem unus dicitur,
et quid unus dicitur: et de diversis substantiis
dici potest, sicut dictum est, <hi>Qui adhaeret Domino,
unus spiritus est;</hi> et de rebus unius substantiae, sicut
dictum est, <hi>Erat eis anima et cor unum <note>(Act. IV, 32)</note>
            </hi>. <hi>Erat,</hi> 
 dixit; non dixit, Erant: quoniam dixit et quid
erat; id est, <hi>anima et cor.</hi> Sic etiam de Patre et Filio,
et, Unum sunt, dicimus, quia unius substantiae duo
sunt: et, Unus est, dicimus, sed addimus quid unus;
id est, unus Deus, unus Dominus, unus Omnipotens,
et si quid hujusmodi. Satis me vobis duarum istarum
locutionum arbitror inculcasse distantiam. Scrutare
itaque Scripturas canonicas veteres et novas, et inveni,
si potest, ubi dicta sunt aliqua, Unum sunt, quae
sunt diversae naturae atque substantiae.</p>
          </div3>
<div3>
            <head>3.</head>
            <p>
 Sane falli te nolo in Epistola Joannis apostoli ubi
ait: <hi>Tres sunt testes; spiritus, et aqua, et sanguis;
et tres unum sunt <note>(I Joan. V, 8)</note>
            </hi>. Ne forte dicas spiritum
et aquam et sanguinem diversas esse substantias,
et tamen dictum esse, <hi>tres unum sunt:</hi> propter hoc
admonui ne fallaris. Haec enim sacramenta sunt, in
quibus non quid sint, sed quid ostendant semper attenditur:
quoniam signa sunt rerum, aliud existentia,
et aliud significantia. Si ergo illa quae his significantur,
intelligantur, ipsa inveniuntur unius esse substantiae;
<pb n="0795"/>
tanquam si dicamus, Petra et aqua unum
sunt, volentes per petram significare Christum; per
aquam, Spiritum sanctum: quis dubitat petram et
aquam diversas esse naturas? Sed quia Christus et
Spiritus sanctus unius sunt ejusdemque naturae; ideo
cum dicitur Petra et aqua unum sunt; ex ea parte
recte accipi potest, qua istae duae res quarum est diversa
natura, aliarum quoque signa sunt rerum quarum
est una natura. Tria itaque novimus de corpore
Domini exisse, cum penderet in ligno: primo, spiritum;
unde scriptum est, <hi>Et inclinato capite tradidit
spiritum;</hi> deinde, quando latus ejus lancea perforatum
est, sanguinem et aquam <note>(Joan. XIX, 30, 34)</note>.
Quae tria si per se ipsa intueamur, diversas habent
singula quaeque substantias; ac per hoc non sunt
unum. Si vero ea, quae his significata sunt, velimus
inquirere, non absurde occurrit ipsa Trinitas, qui
unus, solus, verus, summus est Deus, Pater et Filius
et Spiritus sanctus, de quibus verissime dici potuit, <hi>Tres sunt testes, et tres unum sunt:</hi> 
 ut nomine
spiritus significatum accipiamus Deum Patrem: de
ipso quippe adorando loquebatur Dominus, ubi ait, <hi>Spiritus est Deus 
 <note>(Id. IV, 24)</note>
            </hi>. Nomine autem sanguiris,
Filium: quia, <hi>Verbum caro factum est <note>(Id. I, 14)</note>
            </hi>.
Et nomine aquae Spiritum sanctum: cum enim de
aqua loqueretur Jesus, quam daturus erat sitientibus,
ait evangelista, <hi>Hoc autem dixit ae Spiritu, quem accepturi
erant credentes in eum <note>(Id. VII, 39)</note>
            </hi>. Testes
vero esse Patrem et Filium et Spiritum sanctum,
quis Evangelio credit, et dubitat, dicente Filio, <hi>Ego
sum qui testimonium perhibeo de me: et testimonium
perhibet de me, qui misit me, Pater <note>(Id. VIII, 18)</note>
            </hi>? Ubi
etsi non est commemoratus Spiritus sanctus, non tamen
intelligitur separatus. Sed nec de ipso alibi tacuit,
eumque testem satis aperteque monstravit. Nam
cum illum promitteret, ait: <hi>Ipse testimonium perhibebit
de me.</hi> Hi <hi>sunt tres testes: et tres unum sunt <note>(Id. XV,
26)</note>
            </hi>, quia unius substantiae sunt. Quod autem signa
quibus significati sunt, de corpore Domini exierunt,
figuraverunt Ecclesiam praedicantem Trinitatis unam
eamdemque naturam: quoniam hi tres qui trino modo
significati sunt, unum sunt; Ecclesia vero eos
praedicans, corpus est Christi. Si ergo tres res quibus
significati sunt, ex corpore Domini exierunt: sicut
ex corpore Domini sonuit, ut baptizarentur gentes <hi>in
nomine Patris et Filii et Spiritus sancti <note>(Matth. XXVIII,
19)</note>
            </hi>. <hi>In nomine;</hi> non, In nominibus: hi enim tres
unum sunt, et hi tres unus est Deus. Si quo autem
alio modo tanti sacramenti ista profunditas, quae in
Epistola Joannis legitur, exponi et intelligi potest
secundum catholicam fidem, quae nec confundit nec
separat Trinitatem, nec abnuit tres personas, nec
diversas credit esse substantias, nulla ratione respuendum
est. Quod enim ad exercendas mentes fidelium
in Scripturis sanctis obscure ponitur, gratulandum
est, si multis modis, non tamen insipienter exponitur.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>1.</head>
            <p>
 Quid est autem quod poscis
ut astruam, <hi>Si pater et Filius et Spiritus sanctus
<pb n="0796"/>
unus est Deus:</hi> cum hoc astruat voce clarissima
Scriptura divina dicens, <hi>Audi, Israel; Dominus Deus
tuus, Dominus unus est <note>(Deut. VI, 4)</note>
            </hi>? Quod et vos
utique audiretis, si Israel esse velletis, non carnaliter
ut Judaei, sed spiritualiter ut Christiani. Qui enim
non vult fideliter audire quod dictum est, <hi>Audi, Israel;
Dominus Deus tuus, Dominus unus est;</hi> superest ut
eum qui hoc dixit, credat esse mendacem. Si autem
mendax ille non est, vox ista vera est: si vox ista
vera est, quaestio ista finita est. Procul dubio quippe
vos veritas cogit Patrem et Filium et Spiritum sanctum
confiteri unum Dominum Deum. Sed Spiritum sanctum,
cujus templum non manufactum, sed corpus
est nostrum, cujus templum non ligna et lapides, sed
membra sunt Christi, negatis Deum: de ipso Christo
quid dicturi estis, quem Deum et Dominum confitemini?
Respondete itaque nobis, utrum Pater et Filius
unus sit Dominus Deus. Si enim non est unus, duo
sunt: si duo sunt, mentitur qui dicit, <hi>Audi, Israel;
Dominus Deus tuus, Dominus unus est;</hi> mentitur qui
dicit, <hi>Videte quoniam ego sum Deus, et non est alius
praeter me <note>(Id. XXXII, 39)</note>
            </hi>. Sed quia illum mentientem
dicere non audetis, quare vos corrigere dubitatis,
et venire vel redire ad catholicam fidem, quae
Patrem et Filium et Spiritum sanctum non tres dominos
deos, sed unum Dominum Deum credit, et
audit clamantem populo suo, <hi>Audi, Israel; Dominus
Deus tuus, Dominus unus est;</hi> et, <hi>Videte quoniam ego
sum Dominus, et non est alius praeter me?</hi> Si te dicam
surdum et caecum, qui nec audis ista, nec vides, contumeliosum
sine dubio me putabis. Ecce non dico:
expone nobis quomodo accipias, <hi>Audi, Israel; Dominus
Deus tuus, Dominus unus est:</hi> utrum ibi sit
intelligendus et Christus, an non sit. Si enim dixeris,
Ibi est; confiteberis mecum Patrem et Filium unum
esse Dominum Deum. Si autem responderis, Christum
non esse ibi intelligendum, duos contra vocem divinam
introducturus es dominos deos, quoniam non
negas etiam Christum esse Dominum Deum. Similiter
abs te quaero quomodo accipias, <hi>Videte quoniam ego
sum Dominus, et non est alius praeter me.</hi> Ibi est et
Christus, an non est? Si ibi est, profecto Pater et
Filius unus est Dominus: si autem ibi non est, et
tamen Dominus est; mentitur qui dicit, <hi>Non est alius
praeter me.</hi> Est enim alius Dominus Filius, si non
unus est Dominus Pater et Filius. Quantumlibet enim
excellentius laudes Patrem, et infra eum deprimas
Filium, id agis, ut aequales non sint, non ut duo non
sint. Clama, quantum vis, Pater est major, Filius
minor: respondetur tibi, Duo sunt tamen major et
minor. Nec dictum est, Dominus Deus tuus major,
Dominus unus est: sed dictum est, <hi>Dominus Deus
tuus, Dominus unus est.</hi> Neque dictum est, Non est
alius aequalis mihi: sed dictum est, <hi>Non est alius
Dominus praeter me.</hi> Aut ergo confitere Patrem et
Filium unum esse Dominum Deum, aut aperte nega
Dominum Deum esse Christum, sicut aperte negas
Dominum Deum esse Spiritum sanctum. Quod si
feceris, istis quidem te divinis vocibus non urgebo;
<pb n="0797"/>
sed alia testimonia divina proferam, quibus te et in
isto errore detestabiliorem convincam. Nunc autem
et si negas Dominum Deum esse Spiritum sanctum,
tamen ut istis Dei vocibus conteraris, satis est quod
Christum Dominum Deum confiteris: qui si non est
cum Patre unus Dominus Deus, duo domini dii nostri
erunt, et falsae illae Dei voces erunt, <hi>Dominus Deus
tuus, Dominus unus est;</hi> et, <hi>Non est alius praeter me.</hi> 
Sed quanto melius erunt vestra verba emendata, quam
Dei verba mendacia?</p>
          </div3>
<div3>
            <head>2.</head>
            <p>
 Quaeris a me utrum, <hi>Judaico modo te horter profiteri
unum Deum; an de subjectione Filii potius secundum
quod fides habet Christiana, ostendatur unus esse
Deus, cujus Filius noster est Deus.</hi> Ita hoc dicis, quasi
Judaeorum sit vox, <hi>Audi, Israel; Dominus Deus tuus,
Dominus unus est;</hi> aut, <hi>Ego sum Dominus, et non est
alius praeter me.</hi> Ipse Deus hoc dixit: agnosce, et
tace; vel potius edissere quomodo verum dixerit,
quem nullus nostrum audet affirmare mentitum.
Edissere, inquam, quomodo verum sit, <hi>Dominus Deus
tuus, Dominus unus est;</hi> si domini dii nostri, ut dicitis,
duo sunt, unus major, alius minor: edissere
quomodo verum sit, <hi>Ego sum Dominus, et non est
alius praeter me.</hi> Quis enim hoc dixerit quaero, utrum
Pater, an Filius. Si Pater dixit, <hi>Ego sum Dominus,
et non est alius praeter me;</hi> non verum dixit, quia
est alius Dominus Filius. Si Filius hoc dixit; nec ipse
verum dixit, quia est alius Dominus Pater. Si autem
hoc dixit Trinitas; profecto et verum dixit, et vos
falsum dicere ostendit. Trinitas quippe secundum
rectam fidem, id est, Pater et Filius et Spiritus sanctus,
in cujus nomine baptizamur, et unus Dominus
Deus noster est, et praeter ipsum alius non est. Ipse
est enim Deus de quo dicit Apostolus: <hi>Nullus est
Deus, nisi unus <note>(I Cor. VIII, 4)</note>
            </hi>. Nam si hoc de Patre
acceperis dictum, non tibi erit Deus Christus, quia
non potest solvi Scriptura, dicens, <hi>Nullus Deus, nisi
unus:</hi> ut hic vobis taceam de Spiritu sancto, quem
superius Dominum Deum ostendimus, vobis negantibus.
Quapropter si Macedoniani haeretici essetis, qui
de solo Spiritu sancto catholicae fidei consentire detrectant,
Patrem vero et Filium duos quidem esse,
id est, illum Patrem, illum Filium, et aequales esse,
atque unius ejusdemque substantiae, nec tamen duos
dominos deos, sed ambos simul unum Dominum
Deum esse consentiunt: si ergo et vos saltem hactenus
erraretis, non utique his divinis vocibus urgeremini.
Patrem quippe et Filium assereretis unum Dominum
Deum dixisse, <hi>Non est alius praeter me.</hi> Utinam
non restaret agere vobiscum, nisi ut adjungeretis
Spiritum sanctum, et non dualitatem, sed Trinitatem
diceretis unum Dominum Deum. Nunc vero
cum sic asseritis Patrem Dominum Deum, et Filium
Dominum Deum, ut simul ambos non dicatis unum
Dominum Deum, sed duos, majorem unum, minorem
alterum; prorsus confodimini gladio veritatis dicentis, <hi>Audi, Israel; Dominus Deus tuus, Dominus unus est:</hi> 
qui clamat, <hi>Ego sum Dominus, et non est alius praeter
<pb n="0798"/>
me.</hi> Neque enim Deus Pater sic vellet Israelitas a
cultu deorum revocare multorum atque falsorum, ut
eis de uno Deo ac Domino mentiretur, et diceret non
esse praeter se alium Dominum, cum sciret Deum et
Dominum esse suum Filium. Absit ut veritas et veritatis
Pater mendacio deciperet populum suum: haereticorum
sit haec, non catholicorum tam horrenda
et detestanda blasphemia. Prorsus Deus verum dicit,
cum dicit, <hi>Audi, Israel; Dominus Deus tuus, Dominus
unus est:</hi> quia Pater et Filius et Spiritus sanctus, non
tres dii, sed unus Deus; nec tres domini, sed unus
Dominus est. Prorsus verum dicit, <hi>Ego sum Dominus,
et non est alius praeter me;</hi> quia non hoc Pater tantum,
sed ipsa Trinitas dicit: hic est Dominus unus,
et non alius praeter ipsum. Nam si Pater diceret, <hi>Ego
sum Dominus, et non est alius praeter me;</hi> negaret utique
Dominum esse unigenitum Filium. Et quis nostrum
auderet eum Dominum confiteri, contradicente
Patre atque dicente, <hi>Ego sum Dominus, et non est alius
praeter me?</hi> Ac per hoc secundum rectam fidem, non
Patris, sed Trinitatis haec vox est: et Patris ergo, et Filii,
et Spiritus sancti. Obticescant igitur linguae ignorantium
veritatem: haec Trinitas Deus unus est. De hoc
uno Deo dicitur, <hi>Audi, Israel; Dominus Deus tuus,
Dominus unus est.</hi> Hic Deus unus dicit, <hi>Ego sum Dominus,
et non est alius praeter me.</hi> Subjectus est quidem
Patri filius secundum formam hominis: non tamen
sunt duo dii et duo domini secundum formam Dei;
sed ambo cum Spiritu suo unus est Dominus.</p>
          </div3>
<div3>
            <head>3.</head>
            <p>
 Testimonia quae de Paulo apostolo protulisti,
contra te loquuntur, et nescis. Dicit enim ille: <hi>Gratia
vobis et pax a Deo Patre nostro et Domino Jesu
Christo <note>(Rom. I, 7; I Cor. I, 3; II Cor. I, 2; Galat. I,
3, et Ephes. I, 2)</note>
            </hi>. Quomodo est autem Dominus Jesus
Christus, si Pater dicit, <hi>Ego sum Dominus, et non
est alius praeter me?</hi> Non ergo solius Patris, ut dixi,
sed Trinitatis haec vox est. Adhibes alterum testimonium,
et ipsum contra te ipsum, ubi ait Apostolus, <hi>Unus Deus Pater, ex quo omnia, et nos in ipso; et
unus Dominus Jesus Christus, per quem omnia, et
nos in ipso,</hi> 
 sicut tu locutus es: Apostolus autem, <hi>et
nos per ipsum</hi> ait; non ait, <hi>in ipso.</hi> Sed hoc quid ad
causam? Solent ista contingere ex memoria proferentibus
testimonia, non ex codice illa legentibus: quod
ad rem pertinet potius intuere. Ecce, dixit Apostolus, <hi>Unus Deus Pater, ex quo omnia, et nos in ipso;
et unus Dominus Jesus Christus, per quem omnia, et
nos per ipsum 
 <note>(I Cor. VIII, 6)</note>
            </hi>. Omnino duas personas,
unam Patris, alteram Filii, sine ulla confusione et
sine ullo errore distinxit. Neque enim duo sunt dii
patres, sed unus Deus Pater: nec duo sunt domini
Jesu Christi, sed unus Dominus Jesus Christus. In
illa quippe Trinitate quae Deus est, unus est Pater,
non duo vel tres; et unus Filius, non duo vel tres;
et unus amborum Spiritus, non duo vel tres: et ipse
unus Pater utique Deus est, et ipse unus Filius etiam
vobis fatentibus Deus est, et ipse amborum Spiritus
etiam vobis negantibus Deus est. Sic et Dominum si
quaeras, singulum quemque respondeo; sed simul
<pb n="0799"/>
omnes non tres dominos deos, sed unum Dominum
Deum dico. Haec est fides nostra, quoniam haec fides
est recta, quae fides etiam catholica nuncupatur. Tu
autem qui huic fidei contradicis, quaeso te, expone
nobis, etiam Jesus Christus quomodo sit Dominus,
qui non Trinitatis, sed solius Patris esse asseris vocem, <hi>Ego sum Dominus, et non est alius praeter me.</hi> 
Nempe turbaris; nempe quid respondeas non invenis,
nisi quia tacere, quando convinceris, non vis. Si enim
non Deus Trinitas, sed Pater tantum dixit, <hi>Ego sum
Dominus, et non est alius praeter me:</hi> procul dubio negavit
esse Dominum Filium; quoniam si Dominus est
et Filius, falso dictum est, <hi>Non est alius Dominus
praeter me.</hi> Non enim agitur de Domino, quales sunt
homines domini hominum servorum, quos Apostolus
secundum carnem dominos esse dicit <note>(Ephes. VI, 5)</note>:
sed de Domino agitur, cui servitus illa debetur, quae
graece <foreign xml:lang="greek">λατρεία</foreign> dicitur, secundum quam dictum est, <hi>Dominum Deum tuum adorabis, et illi soli servies 
 <note>(Deut.
VI, 13)</note>
            </hi>. Qui Dominus Deus si non Trinitas, sed solus
est Pater: prohibemur utique Domino Christo tali
servitute servire, in eo quod audimus, <hi>Illi soli servies;</hi> 
si ita dictum est, ac si diceretur, Deo Patri soli
servies. Qui profecto si solus, et non ipsa Trinitas
dixit, <hi>Ego sum Dominus, et non est alius praeter me;</hi> 
negavit esse Filium Dominum talem, quali domino
servitus illa debetur, qua nonnisi Deo cum vera religione
servitur. Non enim dixit, Ego sum Dominus
major aut melior, et non est tantus aut talis praeter
me: sed volens sibi soli ea quae Domino Deo debetur
servitute serviri, <hi>Ego sum,</hi> inquit, <hi>Dominus, et non est
alius praeter me.</hi> Porro si vox ista, sicut catholica fides
dicit, unius Dei est, quod est ipsa Trinitas; sine
ulla dubitatione huic soli serviendum est ea servitute,
quae nonnisi Domino Deo debetur, quia ipse est Dominus,
et non est alius praeter ipsum.</p>
          </div3>
<div3>
            <head>4.</head>
            <p>
 Deinde quaero quomodo accipias quod dictum
est, <hi>Unus Deus Pater, ex quo omnia, et nos in ipso;
et unus Dominus Jesus Christus, per quem omnia, et nos
per ipsum.</hi> Numquid non et ex Filio sunt omnia:
quandoquidem ipse dicit, <hi>Quaecumque Pater facit, haec
et Filius similiter facit <note>(Joan. V, 19)</note>
            </hi>? Si autem ita distinguis,
ut non sint per Patrem omnia, sed ex Patre;
nec omnia sint ex Filio, sed per Filium: quis eorum
tibi videtur esse ille de quo idem apostolus dicit, <hi>O
altitudo divitiarum sapientiae et scientiae Dei! quam inscrutabilia
sunt judicia ejus, et investigabiles viae ejus!
Quis enim cognovit sensum Domini? Aut quis consiliarius
ejus fuit? Aut quis prior dedit illi, et retribuetur ei?
Quoniam ex ipso, et per ipsum, et in ipso sunt omnia:
ipsi gloria in saecula saeculorum. Amen <note>(Rom. XI, 33-36)</note>
            </hi>.
Utrum Pater est intelligendus, an Filius? Deum namque
prius nominavit, dicens: <hi>O altitudo divitiarum sapientiae
et scientiae Dei!</hi> Postea vero eum Dominum appellavit,
ubi ait: <hi>Quis enim cognovit sensum Domini?</hi> Sed
hoc non habet controversiam: utrumque enim nomen
etiam vos et Patri assignatis et Filio. Neque enim sic
dicitis Deum Patrem, ut negetis esse Deum Filium;
aut sic dicitis Deum Filium, ut negetis esse Deum Patrem.
<pb n="0800"/>
Quamvis in hoc apostolico testimonio quod adhibuisti,
Deus dicatur Pater, Dominus Filius, id est, <hi>Unus Deus Pater, ex quo omnia; et unus Dominus Jesus
Christus, per quem omnia.</hi> 
 Sed illud attende ubi dictum
est. <hi>O altitudo divitiarum sapientiae et scientiae
Dei!</hi> Nam sive Pater sit iste, sive Filius, <hi>ex ipso, et
per ipsum, et in ipso sunt omnia.</hi> Quomodo ergo ex
Patre omnia, non ex Filio; et per Filium omnia, non
per Patrem: quandoquidem quemlibet eorum Apostolus
voluerit hoc loco intelligi, <hi>Ex ipso,</hi> inquit, <hi>et
per ipsum, et in ipso sunt omnia?</hi> Si ergo sive de Patre
sive de Filio, verissime tamen dicitur, quod <hi>ex
ipso et per ipsum, et in ipso sunt omnia;</hi> sine dubio
Patris et Filii demonstratur aequalitas. Si autem quoniam
non nominavit Patrem et Filium et Spiritum
sanctum, sed Deum et Dominum, quod et ipsa Trinitas
dici potest, singula horum trium referri ad singulos
voluit: <hi>ex ipso</hi> dicens, propter Patrem; <hi>et per
ipsum,</hi> propter Filium; <hi>in ipso,</hi> propter Spiritum sanctum:
cur hanc Trinitatem unum Dominum Deum
non vultis agnoscere? Quandoquidem non ait, Ex
ipsis, et per ipsos, et in ipsis; sed ait, <hi>ex ipso, et per
ipsum, et in ipso sunt omnia:</hi> nec ait, Ipsis gloria; sed, <hi>ipsi gloria in saecula saeculorum. Amen.</hi> </p>
          </div3>
<div3>
            <head>5.</head>
            <p>
 Falleris sane, qui putas de Patre solo esse dictum, <hi>Nemo bonus, nisi unus Deus.</hi> 
 Si enim dixisset,
Nemo bonus, nisi unus Pater; nec sic exclusum Filium
et Spiritum sanctum ab ista unitate bonitatis voluisset
intelligi: quia et illud quod simili locutione
dictum est, quam supra commemoravi, <hi>Ea quae Dei
sunt, nemo scit, nisi Spiritus Dei <note>(I Cor. II, 11)</note>
            </hi>: non
excludit ab hac scientia Filium Dei. Quanto ergo nobis
latitudo intelligentiae magis patet, quia non dixit,
Nemo bonus, nisi unus Pater; sed, <hi>Nemo bonus, nisi
unus Deus;</hi> quod est ipsa Trinitas. Quaerebat quippe
ille cui hoc respondit Jesus, non bonum qualecumque,
sed bonum quo fieret beatus; imo ipsam beatitudinem
veram, id est, vitam desiderabat aeternam: et interpellaverat
tanquam hominem Christum, nesciens eum
esse etiam Deum. Dixerat enim: <hi>Magister bone, quid
faciam, ut vitam aeternam consequar?</hi> Tunc ait ille: <hi>Quid me dicis bonum? Nemo bonus, nisi unus Deus <note>(Marc. X, 17, 18)</note>
            </hi>.
Vel, sicut legitur apud alium evangelistam,
quod tantumdem valet, <hi>Nemo bonus, nisi
solus Deus <note>(Luc. XVIII, 19)</note>
            </hi>. Tanquam diceret: Recte
me appellabis bonum, si me noveris Deum. Nam
quando me nihil aliud quam hominem putas, quid me
dicis bonum? Non te facit bonum nec beatum, nisi
bonum immutabile quod solus est Deus. Nam bonus
angelus, bonus homo, bona caetera creatura: haec
non ita bona sunt, ut ea quisquis adeptus fuerit, sit
beatus; nec ulla est beata vita, si non sit aeterna.
Quomodo autem non est tale bonum Dei Filius verus,
cum sit verus Deus et vita aeterna, ad quam cupiebat
ille qui interrogaverat pervenire?</p>
          </div3>
<div3>
            <head>6.</head>
            <p>
 Proinde cum ego asseram, <hi>Nemo bonus, nisi unus</hi> 
et <hi>solus Deus,</hi> de ipsa Trinitate dictum esse, qui Deus
unus et solus est; tu autem asseras de solo Deo Patre
dictum esse, quia ipse de nullo alio Deus, de nullo
<pb n="0801"/>
alio bonus est; Filius autem de Patre Deus, de Patre
magnus et bonus est: diligenter attende quis nostrum
bene sentiat de Deo Patre et de Deo Filio; utrum
ego qui dico, Deus quidem Pater, non de alio Deo
Deus est, Deus autem Filius de Patre Deo Deus est,
sed tantus iste de illo, quantus ille de nullo; et bonus
Pater non de alio bono bonus est, Filius vero de
Patre bono bonus est, sed tam bonus hic de illo,
quam bonus ille de nullo: an tu qui propterea dicis
solum esse Patrem Deum bonum, quia nec Deus est
de alio Deo, nec bonus de alio bono; Filium vero
ideo Patri non esse coaequandum, quia de illo Deus
est, de illo bonus est? In qua sententia utrumque
blasphemas: et Patrem scilicet, quia non tantum genuit
quantus est ipse, nec talem qualis est ipse; et
Filium, quia talis tantusque nasci non meruit, qualis
quantusque est ille qui genuit. Denique ista ipsa duo
de quibus agimus, hoc est, deitas et bonitas, quoniam
dictum est, <hi>Nemo bonus, nisi unus Deus,</hi> in hac tua
opinione deficiunt. Tantum enim quantus est ipse, et
talem qualis est ipse, si non potuit gignere, quomodo
Deus est? si noluit, quomodo bonus est?</p>
          </div3>
<div3>
            <head>7.</head>
            <p>
 <hi>Pater,</hi> inquis, <hi>fons bonitatis est, qui quod est bonus
a nemine accepit.</hi> Numquid ideo minus bonus est
Filius, quoniam quod bonus est, ab eo Patre accepit,
qui nascenti Filio tantam bonitatem quantacumque
illi est, quia Deus est, dare potuit; et dedit, quia bonus
invidere non potuit? Nam si minus bonitatis,
quam quod ipse habet unico dedit, minus bonus est
et ipse quam debuit: quod sentire dementiae est. Ergo
quantum ipse habet bonitatis, tantum Filio dedit.
Et quia natura est, non gratia Filius, nascenti,
non indigenti dedit; et plenus plenum, fons
bonitatis fontem genuit bonitatis. Ac per hoc nec
auxit in se hic quod accepit, nec minuit in se ille qui
dedit: quia non habet immutabilitas unde deficiat,
non habet plenitudo quo crescat. Quid est
autem ipsa bonitas, nisi vita vivificans? Proinde
quia fons fontem genuit, <hi>sicut Pater suscitat mortuos
et vivificat, sic et Filius quos vult vivificat <note>(Joan.
V, 21)</note>
            </hi>. Hoc ipse Filius dixit, non ego. Unde merito
Deo Patri dicitur, <hi>Quoniam apud te est fons vitae.</hi> Quis
est autem iste fons vitae apud Patrem, nisi de quo dicitur, <hi>In principio erat Verbum, et Verbum erat apud
Deum, et Deus erat Verbum; hoc erat in principio apud
Deum:</hi> 
 de quo etiam paulo post dictum est, <hi>Et vita
erat lux hominum <note>(Id. I, 1, 2, 4)</note>
            </hi>? Haec vita fons vitae
est, et lux ista lux lucis est. Unde cum dictum esset, <hi>Apud te est fons vitae;</hi> 
 continuo subjunctum est, <hi>In
lumine tuo videbimus lumen <note>(Psal. XXXV, 10)</note>
            </hi>, hoc est,
in Filio tuo Spiritum sanctum; quem tu quoque esse
illuminatorem in Collationis nostrae prima parte professus
es. Fons ergo de fonte, Filius de Patre, et simul
ambo fons unus: lux de luce, Filius de Patre, et
simul ambo lux una: sicut Deus de Deo, et simul
ambo utique Deus unus: et hoc totum non sine Spiritu
amborum. Ex hoc fonte bonitatis, ex hoc fonte
<pb n="0802"/>
vitae, ex hoc immutabili lumine, ex hac indeficiente
plenitudine, id est, Patre, et Filio, et Spiritu sancto,
uno Domino Deo solo, secundum mensuram fidei suae
quicumque veraciter credunt, sumentes boni fiunt, vivificantur,
illuminantur, implentur. Quibus tu unigenitum
Filium, pace tua dixerim, nescio qua incredibili
temeritate junxisti. Tua quippe ista sunt verba: <hi>Sive,</hi> 
 inquis, <hi>Filius, sive qui per Filium sunt facti, de
illo uno fonte bonitatis unusquisque secundum mensuram
fidei suae assumpserunt ut essent boni.</hi> Ubi est ergo
quod fueras ante confessus, illum natura Filium esse,
non gratia? Ecce contra sententiam tuam venis: ecce
jam prodis nefarium secretum haeresis vestrae, quia
unigenitum verum Dei Filium, verum Deum, non natura
Filium, sed gratia profitemini. Si enim et ipse,
sicut verba tua clamant, secundum mensuram fidei
suae, ut bonus esset, assumpsit; gratia est ergo Filius,
non natura: et fuit aliquando non bonus, et credendo
factus est bonus; quia ut esset bonus, quemadmodum
dicis, secundum mensuram fidei suae de illo
qui Pater est, fonte bonitatis assumpsit. Legimus quidem
quod <hi>Jesus proficiebat aetate et sapientia, et gratia
Dei erat in illo <note>(Luc. II, 52)</note>
            </hi>: sed secundum formam
hominis quam pro nobis accepit ex nobis, non secundum
formam Dei, in qua non alienum arbitratus est
esse aequalis Deo <note>(Philipp. II, 6)</note>. Verumtamen etiam
in ipsa forma hominis legimus eum aetate et sapientia
profecisse, non tamen ut ex non bono bonus fieret
credendo meruisse. Neque nunc inter nos quaestio
vertitur de natura filii hominis, in qua Dei Filius minor
est Patre: sed de natura Filii Dei, in qua, ut nos
dicimus, vos negatis, aequalis est Patri: quia Filius
verus, Filius unicus, Filius de vero Deo verus Deus,
in nullo degeneravit a Patre. Proinde incomparabilem
Patrem Filio, nec in Scripturis sanctis alicubi
legere potuisti. Nec sana fide ipse dixisti immensum
etiam Patrem; quoniam propterea dicis, ut Filium
non pariter immensum, sed mensura existimes terminatum.
Tecum habeto mensuram tuam, qua
tuum falsum dominum metiaris, et de vero Domino
mentiaris.
</p>
          </div3>
        </div2>

<div2>
          <head>CAPUT XXIV.</head>
<p>Bene confiteris quod et Pater
diligat Filium, et Filius diligat Patrem: sed si et hoc
confitearis, quia non est major dilectio in Patre quam
in Filio. Quia enim natura divinitatis aequales sunt,
aequaliter se invicem diligunt. Facit autem Filius sicut
homo mandatum Patris. Nam sicut Deus, ipse Filius
est mandatum Patris, quia ipse est Verbum Patris.
Unde alio loco de mandato Patris, hoc est, de se
ipso dicit: <hi>Scio quia mandatum ejus vita aeterna est <note>(Joan. XII, 50)</note>
            </hi>.
Quod autem ipse Dei Filius sit vita
aeterna, Scriptura divina testatur. Ubi autem ait, <hi>Qui
me vidit, vidit et Patrem <note>(Id. XIV, 9)</note>
            </hi>; quis nesciat ideo
dictum, quoniam quisquis per intelligentiam videt Filium,
Patri utique videt aequalem? Quod vos ideo non
vultis, quia per oculos cordis, quantum in hac vita
videri potest, Filium non videtis.</p>
</div2>

<div2>
          <head>CAPUT XXV.</head>

<pb n="0803"/>
<p>Putas non recte a me dictum esse,
quod propter formam servi quam suscepit Filius <note>(Philipp.
II, 7)</note>, major sit Pater. Tu enim secundum haeresim
vestram, in ipsa Dei forma Patrem Filio vis esse
majorem: cui paternam sic invides formam, ut ideo
perfectum velis natum esse Filium aeterna perfectione,
ne ad paternam formam saltem crescendo valeat
pervenire. Sed inaniter invidet homo paternam formam
Dei Filio, cui Pater eam non invidit, quia aequalem
sibi unicum genuit. Sed dicis non esse Patris
magnam gloriam, si ea forma servi major est, qua
forma sunt majores et Angeli. Vide si aliud conaris,
nisi ad unius Patris gloriam, per unici Filii contumeliam
pervenire, ut scilicet non augeatur Pater in gloria,
nisi minuatur Filius in natura. Cohibe te: nescis
et Patri et Filio te ingerere contumeliam, si nec ille
potuit aut noluit gignere aequalem sibi, nec iste nasci
aequalis Patri? Non se vult Deus ita laudari Patrem,
ut Filium dicatur de se ipso generasse degenerem.
Non vult bonus Filii dilector ita praedicari formam
suam, ut eam non potuerit unicus ejus vel nascendo
sumere, vel crescendo comprehendere. Quod autem
tibi videtur nihil magnum de Deo Patre dici, si forma
servi major est; qua majores videntur et Angeli: non
recte cogitas quem locum in rebus habeat humana
natura, quae condita est ad imaginem Dei. Majores
Angeli dici possunt homine, quia majores sunt hominis
corpore: majores sunt et animo, sed in forma
quam peccati originalis merito corruptibile aggravat
corpus. Natura vero humana, qualem naturam Christus
humanae mentis assumpsit, quae nullo peccato
potuit depravari, solus major est Deus. Denique propter
quid dictum sit, <hi>Minorasti eum modico minus quam
angelos <note>(Psal. VIII, 6)</note>
            </hi>; aperuit Scriptura, ubi legitur, <hi>Eum autem modico minus quam angelos minoratum vidimus
Jesum propter passionem mortis 
 <note>(Hebr. II, 9)</note>
            </hi>.
Non ergo propter naturam hominis; sed, <hi>propter passionem
mortis.</hi> Natura vero hominis, quae mente rationali
et intellectuali creaturas caeteras antecedit,
Deus solus est major: cui utique injuria facta non
est, ubi scriptum est, <hi>Major est Deus corde nostro <note>(I Joan. III, 20)</note>
            </hi>.
Filius ergo Dei susceptum hominem
levaturus ad Patrem quando dicebat, <hi>Si diligeretis me,
gauderetis utique, quia vado ad Patrem; quia Pater
major me est <note>(Joan. XIV, 28)</note>
            </hi>; non carni suae solum, sed
etiam menti, quam gerebat, humanae Deum Patrem
utique praeferebat: quae tota sine dubio forma agnoscitur
servi, quoniam tota servit creatura Creatori.</p>
</div2>

<div2>
          <head>CAPUT XXVI.</head>
<div3>
            <head>1.</head>
            <p>
 Postrema tibi disputatio fuit,
quomodo sit Deus patribus visus, quando corpus
humanum in quo videretur, nondum acceperat Christus,
cum invisibilis sit per se ipsa divina natura.
Quod cum etiam tu ita confessus fueris ut inter caetera
non solum Patrem, sed nec ipsum Filium in
substantia divinitatis suae diceres esse visibilem, non
solum hominibus, sed nec ipsis coelestibus potestatibus:
postea, mutata sententia, dicis eum et ante incarnationem
suam conspectibus apparuisse mortalium,
asserens illud quod ait Apostolus, <hi>Quem nemo
<pb n="0804"/>
hominum vidit, nec videre potest <note>(I Tim. VI, 16)</note>
            </hi>, de
solo Deo Patre dictum esse; Filium vero ex initio
generis humani videri solitum esse ab hominibus.
Quod cum probare voluisses, multa de Scripturis sanctis
testimonia protulisti, quae te nihil adjuvare potuerunt.
Non enim legis alicubi scripsisse Moysen,
sicut dicis, quod ab illo primo homine Adam usque
ad ipsam incarnationem semper Filius visus est. Hoc
enim eum describere pronuntias in Geneseos libro,
quod ita falsum est, ut etiam ridiculum sit. Numquid
enim liber Geneseos, ab Adam usque ad incarnationem
Christi, ea quae gesta sunt continet? aut ipse
Moyses usque ad tempora incarnationis Christi, vel in
carne vixit, vel ea quae facta sunt scripsit? Haec
dicis, et putas te aliquid dicere, vel putaris ab eis
qui nec ista possunt, quae tam manifeste falsa sunt,
cernere.</p>
          </div3>
<div3>
            <head>2.</head>
            <p>
 Deinde quod commemoras Patrem ad Filium dicentem, <hi>Faciamus hominem ad imaginem et similitudinem
nostram;</hi> 
 quid hoc ad rem pertinet, rogo te? quid
ad rem pertinet? Tantumne tibi vacabat loqui, ut non
attendens quid probare susceperas, memoriter nobis
et inaniter Scripturam Geneseos ventilares? Numquid
hinc probatur ante carnem susceptam visus ab
hominibus Christus, quia dixit Pater ad Filium, <hi>Faciamus
hominem ad imaginem et similitudinem nostram?</hi> 
Deinde adjungis, ac dicis, <hi>Et fecit Deus hominem <note>(Gen.
I, 26, 27)</note>
            </hi>: atque addis, <hi>Quis Deus, nisi Filius?</hi> Et
ut mihi de opere quasi praescribas meo, <hi>Hoc utique,</hi> 
inquis, <hi>et tu in tuis tractatibus exposuisti.</hi> Ubi nolo
quaerere quam verum loquaris, quando video nihil
ad causam pertinere quod loqueris. Agitur quippe inter
nos, utrum per suae divinitatis substantiam
Christus visibus apparuisset humanis. Et tu dicis, <hi>Fecit Deus hominem:</hi> 
 et addis, <hi>Quis Deus, nisi
Filius?</hi> quasi propterea necesse fuerit ut homo
Deum opificem suum videret oculis carneis. Hoc si
ita esset, omnes homines viderent Deum: quis
enim alius eos facit in uteris matrum? Adhuc adjicis
talia, et dicis: <hi>Iste ergo Filius qui est propheta
sui genitoris, dicebat:  « Non est bonum solum esse
hominem, faciamus ei adjutorium secundum se »  <note>(Id.
II, 18)</note>
            </hi>. Si quaeram, quis tibi indicaverit quia Filius
hoc dicebat, in quibus angustiis te videbis? Scriptura
enim quae dixit, <hi>In principio fecit Deus coelum et terram,</hi> 
non exprimens utrum Pater, an Filius, an Spiritus
sanctus, an ipsa Trinitas fecerit, qui unus est
Deus; per caetera etiam ita commemorat Deum, ut
dicat <hi>Et fecit Deus, Et dixit Deus,</hi> per quaeque opera
ejus, quorum illum asserit conditorem. Simili ergo
locutione ait, <hi>Et Dixit Deus, Faciamus hominem ad
imaginem et similitudinem nostram. Et fecit Deus hominem:</hi> 
nec aliter locuta est, ubi ait, <hi>Non est bonum esse
hominem solum; faciamus ei adjutorium secundum se.</hi> 
Unde igitur tibi persuasum est, caetera superiora Patrem
dixisse, hoc autem Filium? Unde, quaeso, distinguis,
unde discernis Patrem dixisse, <hi>Fiat lux <note>(Id.
I, 1-27)</note>
            </hi>, et caetera; Patrem denique dixisse, <hi>Faciamus
hominem;</hi> et Filium dixisse, <hi>Faciamus ei adjutorium:</hi> 
<pb n="0805"/>
cum tibi Scriptura ubique non dicat nisi, <hi>Dixit Deus?</hi> 
Quae est ista temeritas? quae praesumptio? Deinde cum
ideo Patrem majorem soleatis asserere, quia dixit,
Fiat hoc, aut illud, tanquam jubens Filio; Filium
vero ideo minorem, quia jussa perfecit: quid dicturi
estis, ubi scriptum est, <hi>Faciamus hominem?</hi> Non enim
ait sicut in superioribus, Fiat homo, tanquam id jusserit
Filio: sed, <hi>Faciamus,</hi> inquit, <hi>hominem.</hi> Quod non
quaero quem dixisse arbitreris: jam enim verba tua
tenemus, quod Pater hoc dixerit Filio. Cur ergo non
ait, Fiat, vel, Fac; sed ait, <hi>Faciamus?</hi> An caetera
Deus imperavit, et Filius fecit; hominem vero ambo
fecerunt, sed Patre et jubente, et cooperante, Filio
autem non jubente, sed tantum jussa faciente? Sed
si propterea Patrem jubentem intelligis, quia scriptum
est, <hi>Dixit Deus, Faciamus hominem:</hi> ergo jussit et
Filius; quia tu ipse non Patrem accipis dixisse, sed
Filium, <hi>Faciamus ei adjutorium.</hi> Et sicut illud ubi dictum
est, <hi>Et fecit Deus hominem;</hi> obedisse jubenti Patri
Filium vis videri, quia Pater dixerat, <hi>Faciamus
hominem:</hi> ita etiam ubi legimus, <hi>Et immisit Dominus
soporem in Adam, et sumpsit unam de costis ejus <note>(Gen.
II, 21)</note>
            </hi>, et caetera, quibus ostenditur factum homini
esse adjutorium, obedisse Patrem jubenti Filio, te
auctore, intelligamus; quia non Patrem, sed Filium
dixisse asseris, <hi>Faciamus ei adjutorium.</hi> </p>
          </div3>
<div3>
            <head>3.</head>
            <p>
 Sed haec ita loquor, quasi ad causam quae a nobis
agitur, quidquam pertineat, quodlibet hinc volueris
credere aut suspicari. Prorsus, sicut dicis, Pater jusserit,
ubi dictum est, <hi>Faciamus hominem;</hi> et Filius
obedierit, ubi dictum est, <hi>Et fecit Deus hominem:</hi> 
prorsus sicut te delectat, Filius dixerit, <hi>Non est bonum
solum esse hominem; faciamus ei adjutorium;</hi> sed talia
dicens ipse non jusserit, quia hoc vultis: quomodo
ostendis Filium qui hominem fecerit, ab homine visum?
Quomodo ostendis Filium qui dixit, <hi>Non est bonum
hominem esse solum; faciamus ei adjutorium,</hi> ab
homine visum, vel ab ipsa muliere, si eam factam
non vis a Patre, ne Filio Pater obedisse videatur;
sed ipse eam Filius, tanquam sibi jubens sibique obediens,
et faciendam dixit et fecit? Demonstra Filium
visum esse a viro, visum esse a muliere. Demonstraturum
te quippe promiseras, et antequam incarnaretur
visum fuisse humanis aspectibus Filium. Ostende
promissa. Quid pergis in vacua? Quid deludis exspectationem
nostram, nec exhibes pollicitationem tuam?
Multiplicas verba non necessaria, ut necessaria occupes
tempora. Si propterea visus est a viro Filius quia
fecit eum, et propterea visus ab ejus muliere quia fecit
eam; defini, si audes, non posse Deum Filium et
operari videntia, et a suis operibus, quamvis alia videntibus,
non videri. Si autem hoc potest Deus Filius;
ipse quippe usque nunc operatur cuncta videntia, et
tamen eorum a se ipso creatis oculis non videtur;
quid est quod dixisti? Cur ista de libro Geneseos in
tuo sermone posuisti? cur nobis necessaria temporum
spatia superflua loquacitate finisti?
<pb n="0806"/>
</p>
          </div3>
<div3>
            <head>4. </head>
            <p>
 <hi>Sed iste,</hi> inquis, <hi>Filius visus est Adae, secundum
quod legimus, Adam dicentem,  « Vocem tuam audivi
deambulantis in paradiso; et abscondi me, quia nudus
sum</hi> »  <note>(Gen. III, 10)</note>. Hoc ergo prius diceres, homo
bone, inde inciperes promissa monstrare. Quamvis et
hic Adam, <hi>Vocem tuam,</hi> inquit, <hi>audivi:</hi> non ait, Faciem
vel speciem tuam vidi. Et quod ait, <hi>Abscondi me,
quia nudus sum;</hi> videri se a Deo timuit, non a se Deum
visum esse monstravit. Nam si vox quando auditur,
sequitur visio; visus est et Deus Pater quoties voce
attestatus est Filio. Novimus quippe in Evangelio verba
Patris sonantis, atque dicentis, <hi>Tu es Filius meus
dilectus,</hi> etc. <note>(Marc. I, 11)</note>, ubi auditus ab hominibus,
non tamen visus est. Ac per hoc et in illis verbis quae
adjungis, ubi dicit, <hi>Quis nuntiavit tibi quia nudus es?</hi> 
et sequentia; potuit audiri, et non videri Deus. Nondum
itaque aliquid ex eo quod promiseras dixisse te
vide: et dic tandem aliquid quod discutere debeamus,
aut quod pro tua causa esse fateamur.</p>
          </div3>
<div3>
            <head>5.</head>
            <p>
 <hi>Hic Deus,</hi> inquis, <hi>et Abrahae visus est.</hi> Visum esse
Deum Abrahae negare non possumus. Scriptura quippe
fidelissima apertissime hoc loquitur, dicens: <hi>Visus
est autem illi Deus ad quercum Mambre.</hi> Sed neque hic
expressum est, utrum Pater an Filius. Cum autem
narraret Scriptura, quomodo ei visus sit Deus, tres
viros illi apparuisse declarat, in quibus magis ipsa
Trinitas, qui unus est Deus, recte intelligi potest. Denique
tres videt, et non dominos, sed Dominum appellat,
quoniam Trinitas tres quidem personae sunt,
sed unus Dominus Deus. Sic autem narratur quod vidit
Abraham: <hi>Respiciens,</hi> inquit, <hi>oculis suis vidit, et
ecce tres viri stabant super eum; et videns procurrit in
obviam illis ab ostio tabernaculi sui, et adoravit super
terram, et dixit: Domine, si inveni gratiam ante te, ne
praetereas servum tuum.</hi> Hic videmus tres viros apparuisse,
et unum Dominum dici, unumque Dominum
rogari ne praetereat servum suum, quoniam congruit
Deo visitare famulos suos. Deinde tres personas pluraliter
alloquitur, dicens: <hi>Sumatur nunc aqua, et lavem
pedes vestros, et refrigerate sub arbore, et sumam
panem, et manducate, et postea transibitis in viam vestram,
propter quod declinastis ad servum vestrum.</hi> Manifestum
est eos tanquam homines invitari: non enim
tale illis praeberetur obsequium, quo indigentia reficerent
corpora, nisi homines putarentur. Et Scriptura
pluraliter eos respondisse commemorat: ait enim, <hi>Et
dixerunt, Sic fac quemadmodum dixisti.</hi> Non ait, Et
dixit; sed, <hi>dixerunt.</hi> Deinde cum esset parata refectio,
dicit Scriptura: <hi>Et apposuit ante illos, et ederunt.</hi> Non
ait, Apposuit ante illum, et edit. Sed ubi ad id ventum
est, ut Abrahae filius promitteretur ex Sara, quia
divinum offerebatur beneficium, non ut hominibus
humanum exhibebatur obsequium, unum narrat Scriptura
dicentem, <hi>Ubi est Sara uxor tua?</hi> Non enim ait,
Dixerunt autem ad illum: sed ait, <hi>Dixit autem ad illum:
Ubi est Sara uxor tua?</hi> Quis autem hoc dixerit,
postea manifestat; ubi cum risisset Sara, ait eadem
Scriptura: <hi>Et dixit Dominus ad Abraham: Quare risit
Sara in semetipsa?</hi> et caetera usque ad finem, tanquam
<pb n="0807"/>
unus Dominus singulariter loquitur. Ac post haec, ut
homines pluraliter abire narrantur, et dicitur: <hi>Exsurgentes
autem inde viri, conspexerunt in faciem Sodomorum
et Gomorrhae; Abraham vero ambulabat cum
illis, deducens.</hi> Rursus autem redit Scriptura ad singularem
numerum, ac dicit: <hi>Dominus autem dixit:
Numquid celabo ego puero meo Abraham quae ego facio?</hi> 
Deinde promittitur Abrahae praeclara et copiosa posteritas,
et Sodomorum denuntiatur interitus. Sequens
autem Scriptura dicit: <hi>Et conversi inde viri, venerunt
in Sodoma; Abraham autem erat adhuc stans ante Dominum.
Et appropians Abraham dixit: Ne simul perdas
justum cum impio; et erit justus tanquam impius?</hi> Et
post collocutionem Domini atque Abrahae, sequitur
Scriptura, et dicit: <hi>Abiit autem Dominus, ut desiit loqui
ad Abraham, et Abraham regressus est in locum suum.
Venerunt autem duo angeli in Sodoma ad vesperam.</hi> Hi
sunt de quibus paulo ante dixerat: <hi>Conversi inde viri
venerunt in Sodoma.</hi> Sed duos esse non expresserat,
cum ab initio tres viros dixisset apparuisse Abrahae,
et hospitaliter ab illo esse susceptos, quos et abeuntes
deduxit, ambulans cum eis.</p>
          </div3>
<div3>
            <head>6.</head>
            <p>
 Fortassis ergo jam pronuntiare festinas, unum
fuisse in eis Dominum Christum, qui singulariter promittebat
et respondebat Abrahae; duos vero illos, angelos
ejus, qui venerunt in Sodoma tanquam missi
angeli a Domino suo. Sed exspecta: quid properas?
Consideremus omnia diligenter, ac prius intueamur
verba Domini loquentis Abrahae: <hi>Clamor Sodomorum,</hi> 
inquit, <hi>et Gomorrhae multiplicatus est, et peccata eorum
magna valde. Descendens ergo videbo, si secundum clamorem
ipsorum venientem ad me consummant.</hi> Hic se
ipsum descensurum dixit in Sodoma, quo tamen non
ipse descendit, sed angeli duo. Ipse quippe <hi>abiit, ut
desiit loqui ad Abraham; Abraham autem regressus est
in locum suum. Venerunt autem,</hi> sicut dictum est, <hi>duo
angeli ad vesperam in Sodoma.</hi> Quid, si et in illis duobus
angelis unus Dominus invenitur, qui secundum
verbum suum in ipsis angelis descendit in Sodoma?
Nonne manifestum erit in tribus illis viris unum Dominum
visum fuisse, ubi quid aliud quam ipsa Trinitas
figurata est? Sed videamus utrum nobis sancta
Scriptura demonstret, etiam in illis duobus angelis,
ut dixi, unum Dominum inventum, ne forte haec ex
nostro corde affirmasse videamur. <hi>Venerunt</hi> ergo <hi>duo
angeli in Sodoma ad vesperam; Loth vero sedebat,</hi> ut
scriptum est, <hi>juxta portam Sodomorum. Videns autem
Loth, surrexit in obviam illis, et adoravit in faciem in
terram.</hi> Vides nempe hic a justo viro angelos adoratos,
et tu non vis adorari Spiritum sanctum, quem vos quoque
omnibus angelis sine ambiguitate praeponitis?
Sed dicturus es, Homines esse credebat; nam et in
hospitium tanquam homines invitavit. Hoc magis est
contra te, qui dicis non adorari Spiritum sanctum,
omnibus Angelis praeferendum; cum videas et homines
inferiores Angelis a justis hominibus adorari.
Sed adhuc dicturus es, Dominum adoravit: eum
quippe in duobus illis, quos putabat esse homines,
<pb n="0808"/>
tanquam in prophetis esse cognovit. Jam ergo probatum
est, quod me per Scripturam sanctam demonstraturum
esse promiseram, eumdem Dominum
qui dictus fuerat abiisse ut cessavit loqui ad Abraham,
in illis duobus angelis descendisse in Sodoma,
sicut dixerat, et in eis ab homine justo agnitum
fuisse. Exhibuit itaque hospitalitatem quomodo sanctis
hominibus Dei, in quibus Deum esse cognovit,
cum eos, sicut etiam ipse Abraham, angelos esse
nesciret. Hi enim Patriarchae sunt significati in Epistola
ad Hebraeos, ubi de hospitalitate loquens ait: <hi>Per hanc quidam nescientes, hospitio receperunt angelos <note>(Hebr. XIII, 2)</note>
            </hi>.
Receptis ergo eis Loth, nesciens
quod angeli essent, cognoscens tamen sicut ipso Domino
demonstrante cognoscere potuit, quis in eis
esset, ut ea quae interea facta sunt taceam, exiit, cum
eis de Sodomis: quod antequam fieret, sicut Scriptura
loquitur, <hi>dixerunt viri ad Loth: Sunt tibi hic
generi, aut filii, aut filiae? aut si quis tibi alius est in
civitate, educ de loco hoc: quoniam perdimus nos
locum hunc; quia exaltatus est clamor eorum ante Dominum,
et misit nos Dominus conterere eum.</hi> Ecce ubi
apparet illud incendium Sodomorum per angelos factum,
quos misit Dominus; in quibus tamen et ipse
erat: neque enim sic mittit suos, ut recedat ab eis.
In eis ergo descendit in Sodoma, quod se facturum
esse praedixerat, quando cum Abraham loquebatur:
quod posteaquam fecit, abiisse ipse dictus est, et angeli
venisse in Sodoma ad vesperam. Deinde paulo
post, mox ut eduxerunt illum foras, et dixerunt,
sicut eadem Scriptura narrat, <hi>Salvam fac animam
tuam; ne respexeris retro, nec steteris in tota regione; in
monte salvum te fac, nequando comprehendaris:</hi> dixit
Loth ad illos, <hi>Oro, Domine, quia invenit puer tuus
misericordiam ante te,</hi> etc. Quae cum finisset loquendo,
et elegisset sibi civitatem pusillam in qua salvaretur,
sequitur Scriptura, et ei dicit esse responsum: <hi>Ecce
miratus sum faciem tuam et super verbum hoc, ne
everterem civitatem de qua locutus es. Festina ergo ut
salvus sis ibi: non enim potero facere verbum, donec
tu illo introeas <note>(Gen. XVIII et XIX)</note>
            </hi>. Quis hoc ei respondit,
nisi ille cui dixerat, <hi>Oro, Domine?</hi> Hoc autem
ad ambos dixerat, non ad unum, sicut apertissime
scriptum est, <hi>Dixit autem Loth ad illos, Oro,
Domine.</hi> Agnovit ergo Loth unum Dominum in angelis
duobus, sicut Abraham unum agnovit in tribus.</p>
          </div3>
<div3>
            <head>7.</head>
            <p>
 Non est cur dicatur: Ille abierat qui Dominus
erat et cum Abraham locutus erat; duo vero angeli
ejus erant qui in Sodoma, illo abeunte, venerunt.
Omnes enim tres viri dicti sunt qui apparuerunt Abrahae,
sicut Scriptura solet viros etiam angelos nuncupare.
Nec eorum alicui uni promptius et humilius
Abraham obsecutus est quam duobus, sed aequaliter
omnibus pedes lavit, aequaliter omnibus epulas ministravit.
<pb n="0809"/>
Ergo in omnibus Deum vidit. Propter quod
Scriptura praedixerat, quod visus fuerat Deus Abrahae
ad quercum Mambre, sub cujus umbra arboris tres
viros pavit, quos oculis corporis vidit: in eis vero
Deum, non corporis, sed cordis oculis vidit, id est,
intellexit atque cognovit; sicut Loth in duobus, cum
quo non pluraliter, sed singulariter loquebatur, eique
respondebat etiam ipse tanquam unus. Primo quippe
Abraham per tres viros illum audivit, postea per
unum, qui duobus in Sodoma euntibus manens locutus
est cum eo; Loth autem per duos, tamen et
ipse unum Dominum, quem pro liberatione sua rogabat,
et qui ei respondebat, audivit: cum ambo, id
est, et Abraham et Loth, homines putarent eos qui
angeli erant; Deum vero in eis intelligerent qui erat,
non putarent esse qui non erat. Quid sibi ergo vult
ista visibilis Trinitas et intelligibilis unitas, nisi ut
nobis insinuaretur quod ita tres essent Pater et Filius
et Spiritus sanctus, ut tamen simul non tres dii
et domini essent, sed unus Dominus Deus? Tu autem
dixisti, <hi>Hic Deus visus est Abrahae:</hi> sciens te legisse
quod scriptum est, visum esse Deum Abrahae ad quercum
Mambre: et volens quasi probare Dominum
Filium visum esse illi patriarchae, declinasti ab illis
tribus viris, et eos omnino tacuisti, in quibus narrat
Scriptura Deum visum fuisse Abrahae; ne tu ipse nos
admoneres unius esse substantiae Trinitatem Deum,
sicut unius erant substantiae tres viri quos vidit Abraham:
cum praedixisset Scriptura, <hi>Visus est Deus
Abrahae,</hi> nec tamen tres deos esse, quia et, <hi>Visus est
Deus,</hi> dictum est; non, visi sunt dii: et ipse Abraham
tres vidit, et unum adoravit: a quo praeteriri
noluit; ab uno responsa divinitatis accepit. Nec aliquos
duos eorum duos esse deos sensit, sed unum in
omnibus: quia et Loth duos vidit, et tamen unum
Dominum agnovit. Ubi mihi videntur per angelos significari
Filius et Spiritus sanctus: quoniam se illi
angeli missos esse dixerunt; et de Trinitate quae Deus
est, solus Pater non legitur missus; leguntur autem
missi et Filius et Spiritus sanctus; quorum non ideo
est diversa natura: nam et illi viri per quos significati
sunt, unius erant ejusdemque naturae. Hanc ergo
Scripturam qua convinci posses, astuto silentio devitasti.
Et cum dixisses, <hi>Hic Deus visus est Abrahae:</hi> 
volens Filium solum visum putari in eo quod in Genesi
legitur, visum esse Deum Abrahae, quomodo sit
visus, dicere noluisti, ne ibi non solus Filius, sed
Trinitas agnosceretur Deus.</p>
          </div3>
<div3>
            <head>8.</head>
            <p>
 Dixisti autem: <hi>Si vis credere, quia Filius visus
est Abrahae, utique ipse Unigenitus in sancto affirmavit
Evangelio sic:  « Abraham pater vester exsultavit ut videret
diem meum; et vidit, et gavisus est. »  <note>(Joan. VIII,
56)</note>
            </hi>. O disputare, o probare promissa! quasi dixerit
Dei Filius, Abraham pater vester concupivit me videre;
et vidit, et gavisus est. Quamvis et hoc sic adhuc
posset intelligi, quod sanctus Patriarcha oculis
cordis viderit Dei Filium, non oculis carnis, unde
inter nos vertitur quaestio. Sed cum dixerit Christus, <hi>Abraham concupivit videre diem meum; et vidit, et
<pb n="0810"/>
gavisus est;</hi> 
 cur non diem Christi intelligimus tempus
Christi, quo erat venturus in carne, quod Abraham
sicut et alii Prophetae in spiritu potuit videre
atque gaudere? Neque hic igitur quod proposueras
et pollicitus fueras, probare potuisti.</p>
          </div3>
<div3>
            <head>9.</head>
            <p>
 Post haec venisti ad Jacob, qui luctatus est cum
Angelo, quem scriptura ipsa Geneseos et hominem
dicit et Deum. Nam ita legitur: <hi>Remansit autem Jacob
solus, et luctabatur homo cum illo usque in mane.
Vidit autem quod non potest ad eum, et tetigit latitudinem
femoris ejus, et obstupuit latitudo femoris Jacob,
dum luctaretur cum eo; et dixit illi: Dimitte me;
ascendit enim aurora. Ille autem dixit: Non te dimittam,
nisi me benedixeris. Dixit autem ei: Quod est nomen
tuum? Ille autem dixit: Jacob. Et dixit ei: Non
vocabitur amplius nomen tuum Jacob; sed Israel erit
nomen tuum, quia valuisti cum Deo, et cum hominibus
potens es. Rogavit autem eum Jacob dicens: Enuntia
mihi nomen tuum. Et dixit: Quare hoc interrogas tu
nomen meum? Et benedixit eum illic. Et appellavit
Jacob nomen loci illius, Aspectus Dei: Vidi enim Deum
facie ad faciem, et salva facta est anima mea <note>(Gen.
XXXII, 24-30)</note>
            </hi>. Ex ista lectione unicum Dei Filium et
antequam venisset in carne visibiliter apparuisse conaris
ostendere: ubi etsi non absurde Christus intelligitur
figuratus, propter prophetiam futura nuntiantem,
quia futurum erat ut Jacob in filiis suis qui crucifixerunt
Christum, praevaluisse Christo videretur;
et in filiis suis videret Christum facie ad faciem, et
salva fieret anima Israelitarum qui fideliter hoc viderunt:
tamen hunc hominem qui luctatus est cum
Jacob, Osee propheta evidenter angelum dicit. Sic
enim apud eum scriptum est de Jacob: <hi>In utero supplantavit
fratrem suum, et in labore praevaluit Deo, et
confortatus est cum angelo, et potuit <note>(Osee XII, 3, 4)</note>
            </hi>.
Sicut ergo in Genesi ille qui luctatus est cum Jacob,
et homo et Deus dicitur; ita et ab hoc propheta et
Deus et angelus. Ac per hoc ita qui erat angelus,
dictus est homo, quomodo illi dicti sunt viri qui apparuerunt
Abrahae, quando nescientes et ipse et
Loth hospitio receperunt angelos. Deus ergo erat
in angelo, sicut est Deus in homine, maxime quando
per hominem loquitur. Ita vero per hunc angelum
figuratus est Christus, sicut per hominem.
Nam et Isaac filius Abrahae, quid erat in figura,
nisi Christus, quando sicut ovis ad immolandum
ductus est <note>(Isai. LIII, 7)</note>, et quando sicut Dominus
crucem suam, ita et ipse sibi quibus fuerat
imponendus ligna portabat? Postremo, quid miramur
per angelum figuratum esse Jesum, si non
solum per hominem, verum etiam per pecudem figuratus
est? Nam quis alius erat ille aries qui cornibus
tenebatur in vepre, nisi Christus crucifixus, vel spinis
etiam coronatus. Hunc autem arietem pro filio, cui
parcere jussus est, immolavit Abraham <note>(Gen. XXII,
6-13)</note>. Ita enim homini parci Deus jussit, ut tamen ex
<pb n="0811"/>
pecore, propter passionem Christi, quae illo modo
praenuntiabatur, mysterium sacri sanguinis impleretur.
Si ergo putas proprietate, non figura, Christum
fuisse angelum, qui luctatus est cum Jacob; potes dicere
proprietate, non figura, Christum fuisse arietem,
quem patriarcha immolavit Abraham: potes postremo
dicere proprietate, non figura, Christum fuisse
petram, quae percussa ligno, sitienti populo potum
largissimum fudit <note>(Exod. XVII, 6)</note>. Sic enim dicit
Apostolus: <hi>Bibebant enim de spirituali sequente petra;
petra autem erat Christus <note>(I Cor. X, 4)</note>
            </hi>. Figurae istae
non res ipsae fuerunt, quibus figuris praecedentibus
res significabantur esse venturae: quae figurae per
subjectam Deo creaturam, et maxime per Angelorum
ministerium, mortalium exhibebantur aspectibus, Dei
quidem agente potentia, sed tamen latente natura,
sive Patris, sive Filii, sive Spiritus sancti.</p>
          </div3>
<div3>
            <head>10.</head>
            <p>
 Frustra itaque asseris Filium Dei visum fuisse
ab hominibus, Patrem autem non fuisse visum: cum
per subjectam sibi creaturam et Pater videri potuerit,
et Filius, et Spiritus sanctus; per suam vero substantiam
nullus illorum visus est. Ergo Deus, sicut infirmis
hominum sensibus, magis significatus quam demonstratus
est. Non itaque visus est sicut est: hoc
quippe in futura vita promittitur sanctis. Unde dicit
apostolus Joannes: <hi>Dilectissimi, nunc filii Dei sumus,
et nondum apparuit quid erimus: scimus autem quia
cum apparuerit, similes ei erimus, quoniam videbimus
eum sicuti est <note>(I Joan. III, 2)</note>
            </hi>. Viderunt ergo et in hoc
saeculo Apostoli Dominum; viderunt, sed non sicut
est. Denique Moyses eum sibi cupiebat ostendi, quamvis
cum eo facie ad faciem Scriptura indice loqueretur <note>(Exod. XXXIII, 13, 11)</note>.
Quod cum in mea superius
prosecutione dixissem, quasi non audieris praeteristi,
cum tibi ejusdem meae prosecutionis recitari ex tabulis
universa voluissem. Non autem discernens quid
sit videri Deum per substantiam suam, et quid sit
videri Deum per subjectam creaturam, in tantam
blasphemiam decidisti, ut unigenitum Dei Filium per
hoc ipsum quod Deus est mutabilem diceres: quandoquidem
soli Patri putasti esse tribuendum quod scriptum
esse dixisti, <hi>Ego sum qui sum, et non sum mutatus;</hi> 
quasi Filius vel Spiritus sanctus sit mutatus
quando visibiliter apparuit, vel ille quod constat natus
ex femina, vel iste in specie columbae aut igneis linguis
se humanis aspectibus monstrans. Unde jam respondi
tibi in eo sermone, ubi ostendi non te refellisse
quae dixi. Nunc vero ut intelligas quomodo
dixerit Deus, <hi>Ego sum qui sum, et non sum mutatus,</hi> 
vel quod scriptum magis invenitur, <hi>Ego enim Dominus,
et non mutor <note>(Id. 3, 14, et Malach. 3, 6)</note>
            </hi>; quoniam
non solus Pater, sed Deus unus hoc dixit, quod
est ipsa Trinitas; Psalmum attende ubi legitur: <hi>Tu
in principio, Domine, terram fundasti, et opera manuum
tuarum sunt coeli: ipsi peribunt; tu autem permanebis:
et omnes sicut vestimentum veterascent, et velut tegumentum
mutabis eos, et mutabuntur; tu autem idem
ipse es, et anni tui non deficient <note>(Psal. CI, 26-28)</note>
            </hi>. Hoc
autem ad Filium Dei dictum esse in Epistola quae est
<pb n="0812"/>
ad Hebraeos sancta Scriptura testatur <note>(Hebr. I, 10-12)</note>.
Quis vero non intelligat, ubi dicitur, <hi>Coeli mutabuntur;
tu autem idem ipse es;</hi> nihil dici aliud, nisi,
Tu non mutaris? Ac per hoc etiam Deo Filio convenit
dicere, <hi>Ego sum qui sum, et non sum mutatus;</hi> vel, <hi>Ego enim Dominus, et non mutor.</hi> 
 Quod tu ideo soli
Patri assignasti, ut in sua substantia crederetur esse
mutabilis Filius; tanquam ita susceperit hominem, ut
in hominem verteretur. Hanc tantam blasphemiam
non emendabis, nisi credideris, in assumptione hominis
accessisse Filio quod non erat, non autem recessisse
vel defecisse quod erat.</p>
          </div3>
<div3>
            <head>11.</head>
            <p>
 Deinde quaero, quis apparuerit Moysi in igne
quando rubus inflammabatur, et non urebatur. Quanquam
et illic angelum apparuisse Scriptura ipsa declarat,
dicens: <hi>Apparuit autem illi angelus Domini in
flamma ignis de rubo.</hi> In angelo autem Deum fuisse,
quis dubitet? Sed quis Deus erat? utrum Pater, an
Filius? Dicturus es, Filius: non vis enim Patrem
ullo modo, vel per subjectam creaturam, visibus apparuisse
mortalium. Sed quodlibet horum eligas, ad
utrumque respondeo. Si Pater erat, apparuit et Pater
hominibus: si Filius erat, non mutatur et Filius. Ibi
enim cum quaesisset Moyses, quis esset qui eum mitteret;
ille respondit: <hi>Ego sum qui sum.</hi> Quod quid
est aliud, nisi, Mutabilis non sum: sicut propheticum
testimonium ipse posuisti, <hi>Ego sum qui sum, et non
sum mutatus?</hi> Dixit etiam rursus ad Moysen: <hi>Ego
sum Deus Abraham, et Deus Isaac, et Deus Jacob <note>(Exod.
III, 2, 14, 6, 15)</note>
            </hi>. Aude, si potes, negare Deum Patrem
Deum esse Abraham, et Isaac, et Jacob; si non ipse
de rubo, sed Filius loquebatur. Si autem Pater, confitere
etiam Patrem Deum hominibus visum. Si vero
uterque est Deus Abraham, et Deus Isaac, et Deus
Jacob, quod esse annuis; quid ambigis utrumque
unum Deum? Jacob quippe ipse est Israel, cujus filiis
dicitur: <hi>Audi, Israel; Dominus Deus tuus, Dominus
unus est <note>(Deut. VI, 4)</note>
            </hi>.</p>
          </div3>
<div3>
            <head>12.</head>
            <p>
 Quapropter verum esse agnosce quod dixi, divinitatem
non per substantiam suam, in qua invisibilis
et immutabilis est, sed per creaturam sibi subjectam
mortalium oculis apparuisse cum voluit. Non
itaque sicut accipere vel accipi mea verba voluisti,
ego divinitatem sic patribus ostendisse se dixi, tanquam
eam voluerim credi visibilem, quam prius
invisibilem dixeram esse: sed dixi, quando se patribus
divinitas ostendebat, per subjectam creaturam se
visibilem demonstrabat. Nam per ipsam suam naturam
usque adeo invisibilis est, ut ipse Moyses ei cum
quo facie ad faciem loquebatur diceret: <hi>Si inveni gratiam
ante te, ostende mihi temetipsum manifeste <note>(Exod.
XXXIII, 11, 13)</note>
            </hi>. Ecce quod dixi: relege, et invenies
me verum dicere; te autem non intelligere voluisse,
vel non potuisse, quod dixi. Audi ergo idipsum me
aliquanto planius disserentem. Ego divinitatem Patris
et Filii et Spiritus sancti in sua natura atque substantia
mortalibus oculis invisibilem dico. Eam vero se in
<pb n="0813"/>
formas visibiles vertere, absit ut dicam, quia et immutabilem
dico. Restat ergo ut aspectibus humanis
quando se ostendit ut voluit, per subjectam intelligatur
hoc fecisse creaturam, quae potest oculis apparere
mortalibus.</p>
          </div3>
<div3>
            <head>13.</head>
            <p>
 Quid est autem quod cum de Patre dixisses, <hi>Unus est invisibilis,</hi> 
 unde jam satis est disputatum; addidisti, <hi>Unus etiam incapabilis atque immensus?</hi> 
 Incapabilem
quidem non legimus Deum. Cur sane dicas
incapabilem, nescio. Si enim capi non potest, quomodo
non solum Filius, verum etiam Pater veniunt
ad hominem, sicut dicit ipse Filius, et mansionem
apud eum faciunt <note>(Joan. XIV, 23)</note>? Puto quod capiat
eos apud quem faciunt mansionem. An forte dicis,
Non ex toto, sed ex parte capiuntur? Dic quod vis:
respondetur enim tibi, Non sunt ergo incapabiles, qui
sunt vel ex parte capabiles. An ideo tibi non sufficit
incapabilem dicere, sed addidisti, et immensum, ut
exponeres quatenus incapabilem dixeris? id est, quia
totius capax non est humana natura; immensus est
enim? Verum hoc et de Filio dici potest. Neque enim
quisquam sic capit unigenitum Verbum, ut ejus capacem
se omni modo audeat profiteri. Prorsus etiam
ipsum non esse dubitamus immensum. Nam quaero
abs te, de quo accipias quod scriptum est: <hi>Magnus
est, et non habet finem; excelsus et immensus.</hi> De ipso
quippe paulo post dicitur: <hi>Hic Deus noster, non aestimabitur
alius ad eum; hic invenit omnem viam disciplinae,
et dedit eam Jacob puero suo, et Israel dilecto
suo: post haec super terram visus est, et inter homines
conversatus est <note>(Baruch. III, 26, 36, 37, 38)</note>
            </hi>? Quis est
iste, responde? Quis est, inquam, <hi>Magnus, et non
habens finem; excelsus et immensus; qui super terram
visus est, et inter homines conversatus est?</hi> Video quos
aestus, quas patiaris angustias. Times dicere, Pater
est; ubi audis, <hi>super terram visus est, et inter homines
conversatus est.</hi> Tu enim Patrem per suam substantiam
revera invisibilem, nec per subjectam creaturam
vis esse ab hominibus visum. Times dicere, Filius
est; ubi audis, <hi>non habet finem, excelsus et immensus.</hi> 
Tu enim Patrem tantummodo esse contendis immensum.
Times dicere, Spiritus sanctus est; ubi audis, <hi>hic Deus noster.</hi> 
 Tu enim nec Deum vis esse Spiritum
sanctum. Quid es acturus, quid responsurus, homo
qui non vis esse catholicus, ut Christum sic accipias
in forma servi super terram visum, et inter homines
conversatum, ut tamen in forma Dei in qua invisibilis
mansit, confitearis immensum? <hi>Hic Deus noster, non
aestimabitur alius ad eum.</hi> Quis alius, nisi Antichristus,
quem verum Christum fides vera non aestimat, sed
eum pro vero Christo exsecrabilis Judaeorum error
exspectat?</p>
          </div3>
<div3>
            <head>14.</head>
            <p>
 Si oras, et petis, ut dicis, discipulus esse divinarum
Scripturarum, ad rem pertinentia testimonia
divina considera. Noli per multa quae te nihil adjuvant,
evagari: elige prudenter tacere quam inaniter
loqui, quando non invenis quid respondeas manifestissimae
veritati. Timere te ostendis, ne te nudem
<pb n="0814"/>
discipulis tuis. Utinam tu Christo sic induaris, ut discipulos
tuos magis ipsius velis discipulos esse quam
tuos. Nam me non poenitet, quantum Dominus donat,
operam dare ut tu et discipuli tui sub uno magistro
sitis condiscipuli mei. Tractatui autem meo, cui post
tantum tempus adhuc te responsurum esse promittis,
si ita responsurus es, ut modo respondisti vel interrogationibus,
vel prosecutionibus meis, non plane
aliquid respondebis; sed ut homines non intelligentes
quomodocumque deciplas, non tacebis. Ex his ergo
omnibus, quae sicut potui disputavi, satis apparet
Patris et Filii et Spiritus sancti unam esse virtutem,
unam esse substantiam, unam deitatem, unam majestatem,
unam gloriam; quia ipsa Trinitas est unus
Dominus Deus noster, de quo dictum est, <hi>Audi, Israel;
Dominus Deus tuus, Dominus unus est <note>(Deut. VI, 4)</note>
            </hi>.
Tunc autem dictum est, quando Dominus solus deducebat
eos, et non fuit in eis deus alienus. Neque enim
non eos deducebat et Christus, cum dicat Apostolus. <hi>Neque tentemus Christum, sicut quidam illorum tentaverunt <note>(I Cor. X, 9)</note>
            </hi>;
aut Christus non est Deus, aut
Christus Deus est alienus. Hic est ergo Deus Pater
et Filius et Spiritus sanctus, Trinitas unus Deus: cui
uni jubemur ea quae non nisi Deo debetur servitute
servire, cum audimus, <hi>Dominum Deum tuum adorabis,
et illi soli servies (Deut, VI, 13)</hi>. Neque enim hac
servitute non servimus Christo, cujus membra sumus;
aut Spiritui sancto, cujus templum sumus. Haec
Trinitas unus Deus dicit: <hi>Ego sum Dominus, et non
est alius praeter me <note>(Id. XXXII, 39)</note>
            </hi>. Neque enim non
est Dominus Christus, quem vos quoque Deum et Dominum
confitemini; aut Spiritus sanctus non est Dominus
domus suae, hoc est templi sui. Ipse est quippe
Spiritus Domini de quo dicitur: <hi>Dominus autem spiritus
est; ubi autem spiritus Domini, ibi libertas <note>(II Cor.
III, 17)</note>
            </hi>. Haec est Trinitas unus Deus, de quo dicit
Apostolus: <hi>Nullus Deus, nisi unus <note>(I Cor. VIII, 4)</note>
            </hi>.
Non enim cum haec auditis, Deum negare unigenitum
audetis. Hic Deus Trinitas dicit: <hi>Ego sum qui sum, et
non sum mutatus <note>(Exod. III, 14, et Malach. III, 6)</note>
            </hi>. Non
enim mutatus est Christus, cui dicitur: <hi>Mutabis coelos,
et mutabuntur; tu autem idem ipse es <note>(Psal. CI,
27, 28)</note>
            </hi>: aut mutabitur Spiritus veritatis, cum sit
immutabilis veritas, cui tantum honorem dat ipse
Christus, ut dicat, <hi>Expedit vobis ut ego eam: nisi
enim ego abiero, Paracletus non veniet ad vos <note>(Joan.
XVI, 7)</note>
            </hi>; et, <hi>Quicumque dixerit blasphemiam in Filium
hominis, dimittetur ei; qui autem dixerit in Spiritum
sanctum, non dimittetur ei <note>(Matth. XII, 32)</note>
            </hi>. Et cum de
se ipso dixerit, <hi>Ecce ego vobiscum sum usque ad consummationem
saeculi <note>(Id. XXVIII, 20)</note>
            </hi>; de illo dixit, <hi>Ut vobiscum sit in aeternum 
 <note>(Joan. XIV, 16)</note>
            </hi>. His atque
hujusmodi testimoniis, quae omnia quaerere et colligere
longum est, si pacifice acquiescas, eris, quod
orare et optare te dicis, divinarum Scripturarum discipulus,
ut de tua fraternitate gaudeamus.
</p>
          </div3>
        </div2>
      </div1>

<div1>
        <head> <hi>ITEM CONTRA ARIANOS,</hi> </head>
<list>
<item>IN TOMO II.--Epistolae CLXX, CCXXXVIII, CCXXXIX, CCXL, CCXLI et CCXLII.</item>
<item>IN TOMO III.--Tractatus in Joan. XVIII, XX, XXXVI, XXXVII, LIX et LXXI.</item>
<item>IN TOMO V.--Sermones LII, CXVII, CXVIII, CXXXIX, CXL, CCCXLI et CCCLXXXIV.</item>
        </list>

</div1>
</body>
  </text>
</TEI>