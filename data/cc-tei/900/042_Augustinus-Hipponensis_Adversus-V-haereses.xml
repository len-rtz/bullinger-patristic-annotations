<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Adversus V haereses</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 42</title>
           <idno>AugHip.AdVHa</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<note>
        <div1>
          <head>ADMONITIO IN SUBSEQUENTEM SERMONEM.</head>
<p>Tractatum adversus quinque Haereses, quem Erasmus hominis eruditi quidem, et arguti et facundi esse
censuerat, non tamen Augustini, <hi>nisi forte,</hi> ait, <hi>juvenis scripsit,</hi> Augustino sine cunctatione adjudicant Lovanienses
et Bellarminus, aliique auctoritate Bedae, qui ex capite ejusdem tractatus quarto et quinto citat quaedam
in caput primum Epistolae Pauli ad Romanos. Ea de facto verba nomine Augustini citata reperiuntur
non solum in vulgata Bedae collectione illa auctiore, quae verius est Flori Lugdunensis; sed etiam in altera
certa Bedae, quae penes nos est brevior in Paulum collectio, nondum typis edita. Verum sermo iste dictus eo
tempore deprehenditur, quo Africa tenebatur Arianorum dominatu, quando jam orthodoxis pastoribus, aliis
exsilio seu fuga, aliis morte sublatis, haeretici Catholicos et concertationibus sollicitabant, et largitionibus
pecuniave corrumpere tentabant. In capite 6, <hi>Ubi estis,</hi> inquit, <hi>fontes lacrymarum? Quibus agricolis loquor?
Alii sunt mortui, alii fugati.</hi> Et cap. 7, <hi>Adversatur</hi> (Arianus), <hi>clamat, litigat, pugnat, turbas congregat, contra
Christum dimicat. Ille sanguinem fudit, ut redimat; iste pecuniam spargit, ut perimat.</hi> Similia leguntur in sermone
2 ad Catechumenos, n. 24, et sermone de Tempore barbarico, n. 10; quae tomo sexto, in tempus Vandalicae
persecutionis post Augustini mortem excitatae convenire observavimus. Praeterea dictio nec satis accurata,
nec tam seria est, quam solet esse Augustini. Exempli gratia, in cap. 3, Deo Patri ad gignendum
Filium conjugis vice fuisse bonam voluntatem docet. Ad haec quod Augustinus in Donatistas scripsit, id auctor
in Arianos torquet, cap. 6: <hi>Quare litigamus? Si una nobis est haereditas, simul possideamus, fratres sumus,</hi> 
etc. Credimus itaque Bedam hic, quemadmodum et in subdititia Collatione cum Pascentio, quam in
secundi tomi appendicem rejecimus, deceptum esse errore veterum codicum qui hunc tractatum Augustino
assignant. Hujus libri mentionem facit Hincmarus, lib. de non trina Deitate, et quia praeconceptae illius opinioni
valde incommoda erant haec capitis 7: <hi>Gratias tibi, vera et una Trinitas, una et trina Veritas, trina et una
Unitas,</hi> ibi multis contendit, a pagina scilicet 450 ad 464, ea a falsario et impostore aliquo fuisse immissa.
In Indice Possidii notatum dicit Bellarminus, in eo videlicet, quem interpolatum edidit Joannes Ulimmerius:
nusquam vero in caeteris, tum editis, tum scriptis, quae videre nobis licuit, Possidiani Indicis exemplaribus
invenitur. Recognovimus Tractatum et emendavimus ad codices Vaticanos decem, ad Germanensem
unum, ad Michaelinum, ad Remigianum, ad Ebrulphensem, ad Arnulphensem, ad Cisterciensem, ad Fossatensem,
ad Colbertinum, ad codicem V. C. domini de Maran Tolosatis, ad Turonensem S. Gatiani,
et ad alium Ecclesiae Lugdunensis codicem, in quibus inscribitur <hi>Libellus adversus quinque haereses,</hi> sive <hi>contra quinque hostium genera;</hi> 
 quia nempe est contra Paganos, Judaeos, Manichaeos, Sabellianos et
Arianos.</p>


<div2>
            <head>CAPUT PRIMUM.</head>
<div3>
              <head>1.</head>
              <p>
 <hi>Quinque genera hostium.</hi> 
<pb n="1101"/>Debitor sum, fateor, non necessitate cogente, sed,
quod est vehementius, charitate. Non tam ad compellendum
potest esse molestus exactor, quam ad
reddendum devotus est debitor. Sed ut impleam
quod promisi, adjuvate me sanctis orationibus vestris,
ut Deus omnipotens det gratiam sermonibus meis, et
satisfaciam piis mentibus et auribus vestris. Si meminisse
dignamini qui in tempore adfuistis, quinque
hostium genera esse diximus: contra quae expugnanda
inducias postulavimus, ut necessaria arma praeparare
possemus. Promissus dies illuxit, nos quoque impigre
ad certamen Domino adjuvante processimus. Adjutorium
nostrum a Domino, qui fecit coelum et terram <note>(Psal. CXXIII, 8)</note>.
Donabit certanti victoriam, qui
certandi dedit audaciam. Non nos hostium turba,
non nos bellantium revocet forma, non quasi vitrea,
fulgentia terreant arma. Goliam magnum, robustum,
armis terribilibus, ingentique turba munitum, David
solus, puer parvus atque inermis, uno lapidis ictu
prostravit, totaque Allophylorum castra turbavit atque
fugavit <note>(I Reg. XVII, 49)</note>. Quid autem aliud petra
contra Goliam manu David missa, nisi Christum
contra diabolum ex semine David venturum significavit?</p>
            </div3>
<div3>
              <head>2.</head>
              <p>
 Aggrediamur jam, et errorum quae diximus
quinque genera proponamus. Pagani dicunt, Quid
est quod nos exhorretis atque abjicitis tanquam multos
colentes deos? Ecce et vos Deum, quem praedicatis
colendum, filium habere dicitis, eumque sine
alterius commixtione sexus natum esse confingitis.
Judaei dicunt, Quomodo unum colitis Deum, quando
et hominem quem patres nostri crucifixerunt Dominum
 dicentes, hominibus extorquetis ut tanquam
Filium Dei vobiscum venerentur et colant? Manichaei
dicunt phantasma esse, quod dicitur Dominum Christum
femineo potuisse nasci ex utero. Non enim dignum
est, inquiunt, ut tanta majestas per sordes et
squalores feminae transisse credatur. Sabelliani, iidem
Patripassiani, dicunt, Unus est Deus Pater et Filius;
quoniam qui Pater, ipse est et Filius. Nam si aliter
dixerimus, dicemur multicolae. Ariani dicunt, Alius
est Pater, alius est Filius, sed minor est Filius. Quomodo
enim fieri potest, ut genitori genitus existat
aequalis?
</p>
            </div3>
          </div2>

<div2>
            <head>CAPUT II.</head>
<div3>
              <head>3.</head>
              <p>
 <hi>Fiducia adversus haereticos.</hi> Ecce
sunt errorum propositae quaestiones, quasi hostium
compositae acies. Contra istas acies pestiferas, sanctissimi
fratres, assumite arma Dei, ut possitis resistere
in die malo et in omnibus perfecti stare. Accingimini
lumbos in veritate: nemo trepidet, nemo
formidet. Est lorica justitiae, est scutum fidei, in quo
sagittae malignorum ignitae excipiantur et exstinguantur.
Est galea salutis, est gladius spiritus, quod est
verbum Dei <note>(Ephes. VI, 14-17)</note>. Quisquis fidelium
Christi militum his fuerit armis munitus, non cujusquam
formidabit personam, non terrore temporis a
certamine revocabitur. Eia, fratres, certamen in
promptu est, fervet opus, urget adversarius, spicula
parat, jacere tentat, nemo expavescat. Fratres, plures
<pb n="1102"/>
sunt nobiscum quam cum illis. Nobiscum est
Moyses ille magnus amicus Dei, qui ut hostem vinceret
praeliantem, manus ad coelum extendit, jam tunc
figuram crucis Christi ostendens: ipse divino imperio,
tumentis ponti volventes flexuosis sinibus undas,
uno virgae percussu trajiciendo populo aridos vertit
in campos. Nobiscum est Jesus post Moysen populi
dux Israelitici, fortissimus praeliator, cujus etiam
nomen indicat Salvatorem: ipse potentia sua et divina
fiducia, diem, sui cursus metas ne perageret,
statuit; et nocti ne accederet imperavit. Ipse gentium
reges, non singillatim, sed congregatim superavit,
captivavit, humiliavit, occidit. Nobiscum est David
manu fortis; quid dicam? servus Dei, electus Dei,
amicus Dei, parens Dei: noverat et bene noverat,
non solum parcere subjectis et debellare superbos <note>(Aeneid. lib. 6., vers. 853)</note>,
verum etiam virtutes
ostendere et patientiam custodire. Ipse inimicos suos
cum persequeretur, non perniciosus, et cum vinceret,
non exstitit impius. Nobiscum sunt alii atque alii sancti
viri, qui omnia futura praeviderunt et praedixerunt.
Non est ergo quod terreat vos: et tantum exspectate,
audite et orate, intentior et auctior circa
me vestra sit oratio. Non diutius immoremur, jam quae
proposuimus prosequamur.
</p>
            </div3>
          </div2>

<div2>
            <head>CAPUT III.</head>
<div3>
              <head>4.</head>
              <p>
 <hi>Ex Hermete et Sibylla adversus
Paganos.</hi> Quid dicis, pagane? Deus, inquis, si delectatus
est filio, indiguit conjugio: si horruit conjugium,
solus est sine filio. Quid enim poterat inveniri
simile Deo, quod conjungeretur Deo, et pareret filium
Deo? Deinde si, ut dicitis, habet Deus filium, jam non
unum colitis Deum. Quid agimus? Ab Allophylo telum
missum excepimus; quid remittemus? Quodlibet
miserimus telum, licet perveniat ad illum, nihil
prodest. Quare? Quia durus est. Quantum durus est?
Lapideus est: idola colit; et scriptum est, <hi>Similes illis
fiant omnes qui faciunt ea, et omnes qui confidunt
in eis <note>(Psal. CXIII, 8)</note>
              </hi>. Sanctas Scripturas non accipit.
Quaeramus ergo lapidem quo percutiatur, ut percussus
quassetur, quassatus comminuatur, comminutus
in pulverem convertatur, conversus in pulverem
compluatur, complutus seratur, satus faciat fructum,
non qui igne consumatur, sed qui in horreo recondatur.
Hermes, qui latine Mercurius dicitur, scripsit librum
qui <foreign xml:lang="greek">Λόγος τέλειος</foreign> appellatur, id est, Verbum perfectum:
magnum nomen libri hujus, quia magnus
est de quo scriptus est. Quid enim perfectius Verbo,
qui solus est inter mortuos liber <note>(Psal. LXXXVII, 6)</note>?
Audiamus quid loquatur Mercurius de Verbo perfecto:
Dominus, inquit, et omnium factor deorum, secundum
fecit Dominum. Et post pauca, ut ostenderet
quid dixerit, repetiit et dixit: Quoniam ergo hunc
fecit primum, et solum et unum: bonus autem ei
visus est et plenissimus omnium bonorum. Quantum
plenissimus Joannes evangelista dicat: <hi>De plenitudine
ejus nos omnes accepimus, gratiam pro gratia <note>(Joan.
I, 16)</note>
              </hi>. Bonus autem ei visus est, et plenissimus omnium
bonorum. Et sequitur: Laetatus est. Cui, vel
cum quo laetatus est? Dicat ipsa Sapientia Dei, Filius
Dei: <hi>Ego eram cui adgaudebat <note>(Prov. VIII, 30)</note>
              </hi>. Ergo,
laetatus est, et valde dilexit tanquam unigenitum
<pb n="1103"/>
suum. Quem primo factum dixit, postea unigenitum
appellavit. Item alio loco sic dixit: Filius benedicti
Dei atque bonae voluntatis, cujus nomen non potest
humano ore narrari. Quaerebas, pagane, conjugem
Dei? Audi Mercurium: para frontem, et excipe lapis
lapidem: cade, ut erigaris; frangere, ut confirmeris;
destruere, ut aedificeris: ictus lapidis non cutem dividat
frontis, non venam rumpat sanguinis, non aperiat
foveam vulneris; sed signum faciat crucis. Conjugem
Dei quaeris? Abjiciatur ex corde tuo, rogo,
impura pravitas. Conjux Dei bona voluntas est. Quomodo
autem pater sit Deus, et Filius Deus, nec tamen
duo dii, sed unus sit Deus, tecum disputare non
debeo; quia nisi credideris, intelligere nullatenus
poteris. Et tamen Filium Dei Deum fatetur Mercurius.
Hoc lapide percussus, lapideus desinat esse sacrilegus.
Audiamus quid etiam Sibylla vates eorum
de eodem dicat: Alium, inquit, dedit Deus filiis hominum
 colendum. Quantum apparet, in his sententiis
Mercurii et Sibyllae, Sabellius etiam judicatur.
Mercurius et Patrem Deum dicit et Filium: et Sibylla
dicit Deum alium. Sabellius dicit non alium, quia
eumdem Patrem asserit esse quem Filium. Optimum
valde est, si modo non unum tantum, sed etiam ad
quantoscumque missus pervenire potuerit adversarios,
uno ictu percutiamus. Item Sibylla dicit: Ipsum tuum
cognosce Dominum Dei Filium esse. Versus iste et
Paganum increpat et Judaeum. Alio loco Filium Dei <foreign xml:lang="greek">σύμβουλον</foreign>
 appellat, id est, consilium, vel consiliarium,
Et propheta dicit, <hi>Vocabitur nomen ejus, Admirabilis,
consiliarius, Deus fortis et potens <note>(Isai IX, 6)</note>
              </hi>.
Hic Arianus arguitur, qui cum dicit minorem Dei
Filium, dicit aliquando Deum non habuisse filium. Et
si fuit sine filio, fuit sine consilio. Ecce ad quanta
pericula provocamur. Sed quia Deus nunquam fuit
sine consilio, etiam contradicente Ariano, nunquam
Pater potuit esse sine Filio. Quid agis, pagane? Aperi
aures, noli esse sicut aspis surda, quae obturat aurem
ne audiat vocem incantantis <note>(Psal. LVII, 5)</note>. Non tibi
meos auctores profero; tuus est Mercurius, cui inter
deos tantus honor cultusque a vobis delatus est, ut
ejus nomine diem vocaretis. Ipsum audi, ipse te convincat,
ipse expugnet; ut cum te vicerit, illi cedas,
et mihi credas. Mercurius dixit: Dilexit Deus Unigenitum
suum. Ipse dixit: Filius benedicti Dei atque
bonae voluntatis. Et ne de ejus nomine taedium interrogationis
sustineret, secutus adjunxit: Cujus nomen
non potest humano ore narrari. Quid tu, Mercuri, ab
hominibus dicis nomen Dei Filii narrari non posse?
A te narretur, qui non homo, sed deus ab hominibus
aestimaris. Loquitur autem ad Filium suum dicens:
Est autem. Quis? Filii inenarrabilis sermo sapientiae
Sanctus sanctus. Nonne hoc est, <hi>In principio erat
Verbum <note>(Joan. I, 1)</note>
              </hi>? Dic, Hermes, sermo iste sapientiae
habet matrem? Sequitur: De solo Deo Domino
est, omnibus dominante Deo mortalibus. Et quia ab
hominibus indagari non potest, addit et dicit: Super
homines est. Ergo quia super homines est, nomen Filii
Dei narrare non possum, quia deus non sum: dicant
homines quasi homines quod non sum, ego
agnosco quod sum. Sermo sapientiae de solo Deo est
Non ergo ibi, pagane, humanum suspiceris aut fingas
fuisse conjugium: de solo Deo est, et super homines
est. Increpat te Sibylla dicens, Ipsum tuum cognosce
Dominum Dei Filium esse Deum: ipsum, non alium,
non Martem, non Jovem, non Mercurium; sed quem
confitetur Mercurius. Quid miraris, christiane, quod
talia isti de Patre et Filio dicant? <hi>Et daemones credunt,
et contremiscunt <note>(Jacobi II, 19)</note>
              </hi>. Nempe in Evangelio
transeunte Domino dicunt, <hi>Novimus qui sis, Filius
Dei, venisti ante tempus torquere nos <note>(Marc. I, 24)</note>
              </hi>.
Utinam quomodo daemones judicem, sic homines
agnoscerent salvatorem!
</p>
            </div3>
          </div2>

<div2>
            <head>CAPUT IV.</head>
<div3>
              <head>5.</head>
              <p>
 <hi>Ex Vetere Testamento adversus
<pb n="1104"/>Judaeos.</hi> Quid dicit Judaeus? Unus est nobis Deus,
praeter ipsum non alium novimus. Illum vero quem
dicitis Christum, patres nostri non Deum, sed hominem
occiderunt. Nempe hoc est quod dixi: Utinam
quomodo daemones judicem, sic homines agnoscerent
salvatorem! Ecce daemones viderunt, et tremuerunt:
homines viderunt, et occiderunt. Daemones
confessi sunt: homines persecuti sunt. Quae infelicitas
est et quanta miseria, imparem etiam daemonibus
inveniri? Item homines credunt, daemones pereunt:
homines salvantur, daemones puniuntur. Sed haec
immutatio gratia est dexterae Excelsi <note>(Psal. LXXVI,
11)</note>, non praesumptio hominis de suis viribus confidentis.
Contra istum vero Judaeum non laboro: pugnant
contra illum codices sui, pugnant Lex et Prophetae:
et aut victus et humiliatus salvabitur, aut
superbus et pertinax punietur. Dixit Dominus ad
Moysen: <hi>Ecce ego mitto angelum meum qui praecedat
te, et custodiat in via, et introducat in locum quem paravi.
Observa eum, et audi vocem ejus, nec contemnendum
putes.</hi> Audisti angelum, agnosce Dominum: nec
contemnendum esse putes. Audi adhuc quod metuas: <hi>Nec,</hi> 
 inquit, <hi>contemnendum putes.</hi> Quare? <hi>Quia non
dimittet cum peccaveris, et est nomen meum in illo <note>(Exod. XXIII, 20, 21)</note>
              </hi>.
Quis est ille tam magnus, cui
Deus et potestatem suam dedit et nomen? <hi>Dominus
virtutum ipse est rex gloriae <note>(Psal. XXIII, 10)</note>
              </hi>. Et unde
probamus, quod cum dicitur angelus, debeat intelligi
Deus? Habes in libro qui appellatur Genesis: <hi>Venerunt,</hi> 
inquit, <hi>duo angeli Sodomam vespere, sedente
Loth prae foribus civitatis: quos cum vidisset, surrexit,
et ivit obviam eis <note>(Gen. XIX, 1)</note>
              </hi>. Quid plura? Suscepit,
et obsecutus est eis tanquam peregrinis. Consuetudine
hospitalitatis liberatus a periculo civitatis, et
temporale evasit incendium, et aeternum consecutus
est praemium. Discite, christiani, sine discretione
exhibere hospitalitatem, ne forte cui domum clauseritis,
cui humanitatem negaveritis, ipse sit Christus.
Non amplius evagemur a proposita actione. Angeli
venerunt ad Loth, et dixerunt: Videte et advertite,
quia angeli loqui dicuntur. Quid dixerunt angeli? <hi>Salva animam tuam, noli respicere post tergum 
 <note>(Ibid.,
17)</note>
              </hi>. Quia <hi>nemo ponens manum super aratrum, et retro
respiciens, aptus est regno Dei <note>(Luc. IX, 62)</note>
              </hi>. <hi>Neque
stes in omni circa regione;</hi> terrenis non inhaereas voluptatibus: <hi>sed in monte salvum te fac 
 <note>(Gen. XIX, 17)</note>
              </hi>;
spes tua Deus sit, ne et tu simul pereas cum Sodomitis. <hi>Dixitque Loth ad eos.</hi> 
 Videte hominem videntem,
non caecum, sicut Judaei et Sabelliani; non lippientem,
sicut Ariani: sed oculos sanos habentem,
sicut catholici Christiani. Angelos vidit, et Dominum
intellexit. Quid dixit angelis? <hi>Dixitque Loth ad eos:
Domine mi, quia invenit servus tuus gratiam ante te, et
magnificasti misericordiam tuam, quam fecisti mecum,
ut salvares animam meam <note>(Ibid., 19)</note>
              </hi>. Magna res, cum
volo Judaeum ferire sic, Moyses fortissimus vir hastam
verbi sui vibravit, et misit, ut per Judaeum ad Sabellianum
transiret, Arianumque percuteret. Quid agis,
Loth sancte? Angelos vides, et non unum, sed duos,
et dicis, <hi>Domine mi.</hi> Ad unum verba facis, unum precaris;
et non metuis ne alteri injuriam facere videaris?
Absit, inquit. Recedite, Judaei; recedite, Sabelliani,
quia non videtis; recedite, Ariani, quia parum
videtis. Ego video; et quod video quia video, nec contemno
nec erro. Duos video, aequales video. Unum
rogo, nulli injuriam facio: quia Patrem a Filio non
divido. Nam ut intelligatis me non falli, cum duos tanquam
unum deprecor, videte utrum duo, an unus
meis respondeat precibus. Petiit ut in modica civitate
et proxima refugium haberet et viveret. Respondetur
ei. Videamus quot sunt qui respondent. Verba libri
subsequuntur, <hi>Dixitque ad eum:</hi> quasi responsio singularis
est. Adhuc sequere, videamus: <hi>Ecce etiam in
hoc suscepi preces tuas, ut non subvertam urbem, pro
qua locutus es. Festina, et salvare ibi: quia non potero
facere quidquam, donec ingrediaris illuc <note>(Ibid., 21, 22)</note>
              </hi>.
<pb n="1105"/>
Vides, Judaee, et dici angelum, et esse Deum? Audis,
Ariane, duos, Patrem et Filium, dicentem: nec tamen
eumdem Patrem quem Filium, propter Sabellianos;
sed Patrem et Filium? Audis quid dictum est, <hi>Suscepi preces tuas?</hi> 
 Audis quid dicit, <hi>Non subvertam
urbem?</hi> Audis, <hi>Non potero facere quidquam?</hi> Judaeus
legat angelum, intelligat Deum; Sabellianus legat
duos venisse; Arianus legat unum respondisse: et
non contemnant, sed errorem fugiant, ne ad ignem
perveniant. Sed ut plenius ostendamus dictum angelum
debere intelligi Deum, hujus lectionis sequentia
recitemus: <hi>Igitur,</hi> inquit, <hi>Dominus pluit super Sodomam
et Gomorrham sulphur et ignem a Domino de
coelo <note>(Gen. XIX, 24)</note>
              </hi>. Quid est, <hi>Dominus a Domino,</hi> nisi
Filius a Patre? Sicut et alio loco: <hi>Dixit Dominus Domino
meo,</hi> id est, Pater Filio suo, <hi>Sede ad dexteram
meam, donec ponam inimicos tuos scabellum pedum
tuorum <note>(Psal. CIX, 1)</note>
              </hi>. Item in Exodo, <hi>Apparuit,</hi> inquit, <hi>Moysi angelus Domini in flamma ignis de rubo, et
vidit quoniam rubus ardebat igni, rubus autem non cremabatur.
Et dixit Moyses: Transeo</hi>,
 <hi>et videbo hoc
grande visum, cur utique non crematur rubus. Cum vidisset
autem Dominus, quia accedit videre, vocavit eum
Dominus de rubo.</hi> Ecce ipse angelus ipse Dominus. Et
sequitur dicens, <hi>Moyses, Moyses. Et ille dixit, Quis es Domine? Ait illi Dominus, Ne accesseris huc, nisi
solveris calceamenta de pedibus tuis; locus enim in quo
stas, terra sancta est.</hi> 
 Adhuc audi quid dixerit ei: <hi>Ego
sum Deus patrum tuorum, Deus Abraham, Deus Isaac,
Deus Jacob <note>(Exod. III, 2-6)</note>
              </hi>. Et ideo Judaeus sic audiat
angelum, ut intelligat Dominum et timeat Deum:
Sabellianus sic confiteatur Patrem, ut non neget
Filium: Arianus sic confiteatur Patrem et Filium, ut
non minuat Filium. Jesus etiam Nave, sicut liber dicit
qui ejus scriptus est nomine, cum adversus hostes
dimicaret, in ipso constitutus procinctu, vidit virum
stantem contra se, et evaginatum tenentem gladium:
perrexitque ad eum, et ait: <hi>Noster es, an adversariorum?</hi> 
Qui respondit: <hi>Nequaquam, sed sum princeps
exercitus Domini, et nunc adveni <note>(Josue V, 13, 14)</note>
              </hi>.
Cecidit autem Jesus pronus in terram, et adoravit.
Et nunc sequere, Judaee, ducem tuum. Videt, interrogat,
et adorat. Visio communionem habet: videtur
enim et quod agnoscitur, et quod non cognoscitur.
Ergo visio communionem habet, interrogatio ignorationem,
adoratio fidem. Quem videt? Hominem.
Quis est homo iste? Ipse est cujus contra inimicas
gentes praenuntiabatur, desiderabatur, exspectabatur
adventus. [ <hi>Et homo est,</hi> inquit, <hi>et quis cognoscet eum</hi>?]
Quis est princeps exercitus Domini? Nonne ipse est,
qui in Evangelio interrogatus quis esset, respondit, <hi>Principium, qui et loquor vobis 
 <note>(Joan. VIII, 25)</note>
              </hi>? Quid
turbaris, Jesu? <hi>Quare fremuerunt gentes, et populi meditati
sunt inania adversus Dominum et adversus Christum
ejus <note>(Psal. II, 1)</note>
              </hi>? Vides armatum, noli metuere:
non contra te venio, sed pro te; quia <hi>non sum missus
nisi ad oves perditas domus Israel <note>(Matth. XV, 24)</note>
              </hi>.
Quid est, Jesu, quod vides, interrogas, et adoras?
Audi: Hominem video; interrogo quem video; audio
quem non video; adoro, non quod video, sed quod
credo: quia <hi>fides ex auditu, auditus autem per verbum
Dei <note>(Rom. X, 17)</note>
              </hi>. Quid ergo quaeris? Adverte, et
sequere: Hominem video, sed prae filiis hominum
est quod intelligo. Nescio quid mihi coruscat, et tanquam
de latebris fulgidum aliquid splendet. Vado ad
eum, quia venit ad me: perscrutabor quod video hoc
tam grande visum. Quem video, et homo est, et non
est homo. Imo et homo est propter Manichaeum; et
plusquam homo est propter Judaeum. Perge, Jesus
meus, dux meus, perge. Quare, nisi quia cum tu me inquiris,
me acquiris? Ecce venio, hominem invenio: intus
nescio quid intelligo; obscurum est, nondum video:
recta est facies Moysi, velamen impedit aciem <hi>(Exod.
<pb n="1106"/>
XXXIV, 33)</hi>, latet veritas. Non agnosco quid sit, opus
est interrogatione. Dic, tu homo, <hi>Noster es an adversariorum?</hi> 
Si adversariorum est, et homo est, et inimicus
est: si noster est, et homo est, et Salvator est. <hi>Post me venit, sed ante me factus est 
 <note>(Joan. I, 30)</note>
              </hi>. Si
Jesus est, et Salvator est. Interroget Jesus Jesum,
interroget prior posteriorem, sed tamen minor majorem;
interroget deficiens crescentem: figura interroget
veritatem; imo figura intelligat veritatem: ut
lucescat dies, et removeantur tenebrae temporales.
Ecce venio, scio <hi>quia spiritus carnem et ossa non habet <note>(Luc. XXIV, 39)</note>
              </hi>;
palpo carnem: quaero, intueor armatum.
Adhuc latet mysterium. Interrogo virum, audio
verbum; removeo velum, adoro Deum. In eo quod
Jesus vidit nec cognovit, furiosam gentem Judaeorum
significabat, quae si videns cognovisset, nunquam
Dominum gloriae crucifixisset <note>(I Cor. II, 8)</note>: in eo autem
quod audiendo credidit et adoravit, istum significabat
populum de quo scriptum est, <hi>Populus quem
non cognovi, servivit mihi; in auditu auris obaudivit
mihi <note>(Psal. XVII, 45)</note>
              </hi>. Audi adhuc qui negas Deum
genuisse Filium, audi quid dicit Pater per Isaiam
prophetam: <hi>Numquid ego, qui alios parere facio, ipse
non pariam, dicit Dominus <note>(Isai. LXVI, 9)</note>
              </hi>? Ego qui generationes
caeteris tribuo, sterilis remanebo? dicit
Dominus Deus tuus, cui dictum est, <hi>Filius meus es tu,
ego hodie genui te <note>(Psal. II, 7)</note>
              </hi>. Quid me stimulas,
Ariane, et irrides cum audis, <hi>hodie?</hi> Apud Deum
nunquam crastinus, nunquam hesternus dies est, sed
semper hodie: non mensium circulis volvitur annus,
non succedentibus ac decedentibus transigitur mensis
diebus, non horae mutantur, non variantur tempora
vel momenta, ubi dies nec termino concluditur, nec
initio inchoatur. Audiat adhuc Judaeus quid per prophetam
dicat Dominus, audiat Arianus: audiant et
omnes qui Filium Dei aut non esse, aut esse minorem
dicunt. <hi>Ego,</hi> inquit, <hi>Deus, et non est alius.</hi> Et
quid de Filio, Domine, si tu solus es Deus? Audi
adhuc, quid festinas? <hi>In memetipso juravi.</hi> Ubi est
juratio, nulla est dubitatio. <hi>In memetipso juravi, Egredietur
de ore meo justitiae verbum.</hi> Ecce habes Filium: <hi>Egredietur de ore meo justitiae verbum, et non revertetur.</hi> 
Quid est, <hi>non revertetur?</hi> Ne Sabellianus dicat quia
ipse est Filius qui Pater, egressum verbum non revertetur:
quia Pater, Pater est; Filius, Filius est.
Sileat aliquantulum haereticorum loquacitas, nullam
habens verecundiam: impleat Dominus sententiam;
et Filio Dei aut nullus adversabitur, aut qui adversarius
exstiterit, confundetur. <hi>Egredietur,</hi> inquit, <hi>de
ore meo justitiae verbum, et non revertetur; quia mihi
curvabitur omne genu, et confitebitur omnis lingua.</hi> Et
Filius quid? Audi ergo in Domino dici: <hi>Meae sunt
summae justitiae et imperium.</hi> Age ergo, et quid postea? <hi>Ad eum venient, et confundentur omnes qui repugnant
ei 
 <note>(Isai. XLV, 22-25)</note>
              </hi>. Ite nunc, omnes, Pagani, Haeretici,
Judaei; adversamini, et repugnate Filio Dei: ad
eum venietis, et confundemini omnes qui repugnatis ei.
</p>
            </div3>
          </div2>

<div2>
            <head>CAPUT V.</head>
<div3>
              <head>6.</head>
              <p>
 <hi>Contra Manichaeos.</hi> Non parum
de Filio Dei secundum divinitatem locuti sumus,
et resistentibus in quantum potuimus adversariis
non pepercimus: nunc volo ad ejus incarnationem
accedere, et Manichaeus obsistit impurus. Quare?
Quia Dei Filium non vult dici etiam hominis filium.
Et ubi est quod scriptum est, <hi>Rorate, coeli, desuper,
et nubes pluant justum; aperiatur terra, et germinet
Salvatorem; et justitia oriatur simul, ego Dominus
creavi eum <note>(Ibid., 8)</note>
              </hi>? item, <hi>Ecce parvulus natus est
nobis, et filius datus est nobis: et factus est principatus
super humerum ejus et vocabitur nomen ejus, Admirabilis,
consiliarius, Deus fortis, pater futuri saeculi, princeps
pacis <note>(Id. IX, 6)</note>
              </hi>? item, <hi>Ecce virgo concipiet in
utero, et pariet filium; et vocabitur nomen ejus Emmanuel <note>(Id. VII, 14; Matth. I, 23)</note>
              </hi>?
Dicit aliquis, Cum
Manichaeo certare disposueras, non cum Judaeo. Contra
Manichaeum nova tela sunt necessaria, non antiqua.
Quare? Quia novum, non Vetus accipit Testamentum.
<pb n="1107"/>
Sed mihi, qui contra utrosque suscepi certamen,
undique arma sunt necessaria; maxime, quia ista
nova ex veteribus fabricata sunt: ergo nec illa abjicienda,
et ista portanda sunt. Diversis enim telis
diversi concidunt adversarii. Ordo itaque iste servandus
est, ut loquens de Evangelio, non sileam de
Prophetis.</p>
            </div3>
<div3>
              <head>7.</head>
              <p>
 Sed ego, inquit Manichaeus, nec Moysen
accipio, nec Prophetas. Quid ais de Paulo apostolo,
qui in exordio Epistolae suae ad Romanos
scripsit, <hi>Paulus servus Jesu Christi vocatus apostolus,
segregatus in Evangelium Dei, quod ante promiserat
per Prophetas suos in Scripturis sanctis de Filio
suo, qui factus est ei ex semine David secundum
carnem <note>(Rom. I, 1-3)</note>
              </hi>? Audis quia Evangelium per
Apostolos non exhiberetur, nisi per Prophetas ante
promitteretur? Audis quia Filius Dei secundum divinitatem,
factus est filius hominis ex semine David
secundum carnem? Quid est enim, in quo Prophetae
contrarii sunt Evangelio? Dixit Propheta: <hi>Rorate,
coeli, desuper, et nubes pluant justum:</hi> veniat angelus,
praedicet verbum. <hi>Aperiatur terra;</hi> audiat Maria: <hi>et
germinet Salvatorem;</hi> pariat Jesum. Propheta dixit, <hi>Ecce virgo in utero concipiet, et pariet filium; et vocabitur
nomen ejus Emmanuel.</hi> 
 Hoc etiam evangelista cum
diceret, secutus est et exposuit dicens, <hi>Nobiscum Deus <note>(Matth. I, 23)</note>
              </hi>.
Frustra, Manichaee, conaris adversari
Prophetis. Ecce Apostolus dicit, <hi>De Filio suo qui factus
est ei de semine David secundum carnem <note>(Rom. I,
3)</note>
              </hi>. Quod Prophetae praeviderunt et praedixerunt, hoc
Apostoli viderunt et praedicaverunt. Qui erat, factus
est. Quid erat? quid factus est? Verbum erat, caro factus
est. Deus erat, homo factus est: Filius Dei erat, Filius
hominis factus est. Suscepit humanitatem, non amisit
divinitatem: factus humilis, mansit sublimis: natus est
homo, non destitit esse Deus: natus est parvulus, latens
magnus: qui libenter amplectitur Deum natum, non horreat
 virginis partum. Dicit tibi Deus creator hominis,
filius hominis: Quid est quod te permovet in mea nativitate?
Non sum libidinis conceptus cupiditate. Ego
matrem, de qua nascerer, feci; ego viam meo itineri
praeparavi atque mundavi. Hanc quam despicis, Manichaee,
mater est mea; sed manu fabricata est mea.
Si potui inquinari cum eam facerem, potui inquinari
cum ex ea nascerer. Sicut transitu meo illius non
est corrupta virginitas, sic mea ibi non est maculata
majestas. Si solis radius cloacarum sordes desiccare
novit, eis inquinari non novit; quanto magis splendor
lucis aeternae, in quo nihil inquinamenti incurrit,
quocumque radiaverit, mundare potest, ipse pollui
non potest? Stulte, unde sordes in virgine matre, ubi
non est concubitus cum homine patre? Unde sordes
in ea, quae nec concipiendo libidinem, nec pariendo
est passa dolorem? Unde sordes in domo, ad quam
habitator nullus accessit? Solus ad eam fabricator et
dominus ejus venit, vestem quam non habebat, induit;
eamque sicut invenit, clausam reliquit. Sicut ille natus
est solus inter mortuos liber <note>(Psal. LXXXVII, 6)</note>; sic
istius, ex qua natus est, matris pudor solus est integer.
Eva inobediens meruit poenam, Maria obediendo
consecuta est gratiam: illa gustando prohibitum maledicta,
haec credendo angelo est benedicta: illa nobis
mortem contulit, haec vitam nobis peperit. Quid agis,
Manichaee? Christianum premis, non Christum defendis.
Taceat immunda vanitas, quia munda nata
est veritas.
</p>
            </div3>
          </div2>

<div2>
            <head>CAPUT VI.</head>
<div3>
              <head>8.</head>
              <p>
 <hi>Contra Arianos.</hi> Vellem adhuc
Manichaeum persequi, sed infestum patior Arianum,
qui confidit in virtute sua, et gloriatur in potentia
sua <note>(Psal. XLVIII, 7)</note>. Jam quidem cum aliis responderemus,
nec ipsi tacuimus: sed etiam nunc servato
ipsius ordine, videamus quae spicula jaciat. Nullius
<pb n="1108"/>
terreat persona potentis: <hi>Omnis caro fenum <note>(Isai. XL,
6)</note>
              </hi>. Vides quotidie fenum crescere, vides florere, quid
expavescis? Tales fructus deserta germinat terra.
Agricolas non accuso, sed quaero. Ubi modo estis,
o boni agricolae? Quid agitis? quare vacatis? Videtis
quot malis ista plena sit terra: hinc spinae, hinc
tribuli, hinc fenum surgit. Spinas incendite, tribulos
eradicate, fenum secate, bona semina spargite, non
vos terreat hiems: et si abundat iniquitas, tamen vestra
ferveat charitas. Serite hieme, quod metatis
aestate. Sed quibus dico? Ubi estis fontes lacrymarum?
Quibus agricolis loquor? Alii sunt mortui, alii
fugati: terra tradita est in manus impii <note>(Job IX, 24)</note>,
tribulatio et necessitas invenerunt nos. Domine, da
nobis auxilium de tribulatione, ut salus hominis non
sit vana, sed vera <note>(Psal. LIX, 13)</note> Quid dicis, Ariane?
Interroganti quaeso respondeas. Nolo despicias parvulum,
non te grandis forma juvat, non magna protegunt
arma, unius lapidis ictus frontem penetrat galeatam <note>(I Reg. XVII, 49)</note>.
Dic mihi ergo quod te interrogo:
Credis in Deum Patrem omnipotentem? Credo, inquit.
Credis in Jesum Christum Filium ejus Dominum nostrum?
Credo, inquit. Credis Deum et hominem Jesum
Christum natum de Spiritu sancto ex virgine
Maria? Credo, inquit. Bene facis. Adhuc interrogo:
Sicut Pater Deus est, ita et Filius Deus est? Ita. Alius
est Pater, Alius Filius? Et maxime. Aequalis est Patri
Filius? Aequalis, inquit. Quid restat? Ecce ad
omnia quae interrogavi, respondit. In eo quod credere
se dicit Deum Patrem et Deum Filium, contrarius est
mecum Pagano. In eo quod credit Christum Deum et
hominem natum de Spiritu sancto ex virgine Maria,
mecum est contra Judaeum et Manichaeum. In eo quod
credit alium esse Patrem, alium Filium, mecum est
contra Sabellianum. Age, si mecum es in omnibus,
quare litigamus? Si una nobis est haereditas, simul
possideamus; fratres sumus: <hi>Ecce quam bonum et jucundum
habitare fratres in unum <note>(Psal. CXXXII, 1)</note>
              </hi>!
Quare est nova fabrica ante murum? Simul ad custodiam
nostrae haereditatis in vigilemus. Haereditas nostra
praeclara est nobis <note>(Psal. XV, 6)</note>. Habemus invidos,
habemus inimicos: et ipsi possidere volunt, non nobiscum,
sed contra nos. Nemo sibi usurpet aliquid:
haereditas ista sic est nobis dimissa, ut indivisa possideatur,
non partibus dissipetur. Simul fructum
colligamus, ne dividendo perdamus. Paupertas sollicitum
me facit; rogo te, noli foras praeter me colligere,
ne incipias spargere. <hi>Qui</hi> enim <hi>mecum non
colligit, spargit <note>(Luc. XI, 23)</note>
              </hi>. Quasi oblitus sum, cum
quo agebam; sed non sum oblitus, interrogo Arianum,
quem desidero esse catholicum. Dicit aliquis:
Ad omnia quae voluisti respondit, in responsionibus
illius nihil invenitur adversum: quid amplius quaeris?
Exspecta, frater, noli facile judicare, habeo adhuc
quod interrogem: noli cito te illi committere, responsio
claret, virus latet. Quid dixisti, frater?
Aequalis est Patri Filius? Aequalis, inquis. Eia modo
vigila, modo manifestabitur quod latebat. Quomodo
dicis aequalem Patri Filium? operatione, an origine?
potestate, an aeternitate? an forte in utroque? Absit,
inquis. Operatione et potestate aequalis est, non aeternitate:
quomodo enim fieri potest, ut genitus sit
aequalis ingenito? En adest ille qui mecum quasi cohaeres
ambulabat, dolus apparuit qui latebat. Mecum
possidere putabatur, vult dividere: sed non permitto;
prorsus resisto. Leges habent ut testatoris voluntati
in omnibus pareatur: si quis contra voluntatem testatoris
facere voluerit, careat haereditate. Sed silent
leges inter arma <note>(Cicero pro Milone, n. 40)</note>? Non
prorsus: ad hoc laboratur, ad hoc pugnatur, ut legibus
serviatur. Testamentum profero, verba testatoris
recito: si est quod dividatur, ibi invenio: si non
est quod dividatur, de ipso testamento tibi resisto.
Audi quid habet testamentum: <hi>Pacem meam do vobis,
<pb n="1109"/>
pacem relinquo vobis <note>(Joan. XIV, 27)</note>
              </hi>. Haec est haereditas.
Et quis est ipse testator? Lege Testamentum,
et invenies. Cum propheta de Domino loqueretur,
ait; <hi>Magnificabitur usque ad terminos orbis terrae, et
erit ipse pax (Michaeae V, 4, 5)</hi>. <hi>Gloria in excelsis
Deo, et in terra pax hominibus <note>(Luc. II, 14)</note>
              </hi>; non divisoribus
sanctae unitatis, sed <hi>hominibus bonae voluntatis.</hi> 
Ipse est haereditas, ipse est testator, ipsum quaeris
dividere. Quid partiris unum? Si unum diviseris, integrum
nihil habebis. O ariana haeresis, crudelis et
impia meretrix, erubesce judicante Salomone. Meretrix,
ne unum vivum, ne undecumque conceptum,
jamque partum perderet, non permisit dividi filium
suum; et tu dividis Dominum Deum tuum? Illa etsi
meretrix, tamen pia, quia mater; tu et meretrix et
impia, quia non mater, quod paris praefocas, quod
non paris congregas. Quomodo alienum lactas, quae
tuum necas? Viscera tua duruerunt, illius tremuerunt.
Quid dixit? <hi>Date illi puerum, et nolite dividere eum <note>(III
Reg. III, 27)</note>
              </hi>: Filius meus est; sed melius apud illam
integrum gaudeo vivum, quam divisum lugeam mortuum.
Filius meus est, inquit; sed quid prodero mater
puero, si vitam quam non confero, aufero? volo illius
crudelis a parvulo repellere ubera, sed magis cogor judicis
timere machaeram. Date illi filium meum: meus est
natus; sed migret ad illam totus, apud me maneat
affectus. Date illi puerum totum, non auferatur vita
membrorum: non dividatur integritas, mihi non eripitur
pietas. Quid dixit, <hi>Date illi puerum et nolite dividere
eum?</hi> Ecce et ego dico, totum posside, et noli
dividere Deum. Non, inquit; sed si vis habere pacem
sine praejudicio, divide haereditatem. Et quomodo habeo
dividere? Pater major est, Filius minor? O partes!
o justitia! o aequalitas! Una pars major est,
alia minor. Non consentio, non facio partem; quia
non divido pacem. Si enim fracta fuerit pax, jam non
erit pax. Sed quomodo apud te pax illibata esse potest,
apud quem fides integra non est? Unde, quia
mecum non vis possidere, et pacem vis dividere, haereditatem
non potes obtinere. Postremo si more tuo
non paci, sed perfidiae studes, vade, interpella judicem,
videamus quid tibi dicturus est. Habes judicem
ordinarium, nolo mihi adducas ex diversis partibus
alias atque alias potestates. Non mihi armiger, sed
legifer necessarius est. Et ubi, inquis, istum invenio?
Ubi autem eum non invenies? Audi prophetam
dicentem: <hi>Dominus judex noster, Dominus legifer noster.</hi> 
Nec contemnendum judicem putes; audi quid
sequitur: <hi>Dominus rex noster, Dominus ipse salvabit
nos <note>(Isai. XXXIII, 22)</note>
              </hi>. Ecce habes judicem. Si parum
est, et rex noster ante te est. Sic est in coelo, ut non
deserat terram. <hi>Coelum,</hi> inquit, <hi>et terram ego impleo <note>(Jerem. XXIII, 24)</note>
              </hi>.
 <hi>Vobiscum sum omnibus diebus usque
ad consummationem saeculi <note>(Matth. XXVIII, 20)</note>
              </hi>. Et nobiscum
est, et cum Patre est: quia nec Patrem dimisit,
cum ad nos descendit; nec nos deseruit, cum
ad Patrem ascendit. Ipsum interpella, ipsi dic: <hi>Domine,
dic fratri meo ut dividat mecum haereditatem.</hi> 
Audi responsum divinum, audi judicem justum; audi
pacem, fugientem litem: quid ait? <hi>Amice, quis me
constituit judicem aut divisorem inter vos <note>(Luc. XII,
13, 14)</note>
              </hi>? Vis dividere pacem, et quaeris habere judicem
pacem? Judex tuus nolo esse; ego pax sum,
litigare non novi; consentientibus assideo, litigantes
fugio. Si tu cum esses inimicus Patri meo, reconciliavi
te per me, quomodo ergo a Patre meo separabis
me? Ego cum esses longe, veni ut reducerem te:
cum inter montes et silvas errares, quaesivi te: inter
lapides et ligna inveni te: in lapidibus offendebas,
ipsis adhaerebas, quia ligna et lapides adorabas. Et
ne luporum ferarumque avido ore laniareris, collegi
te, humeris meis portavi te, patri meo reddidi te,
laboravi, sudavi, caput meum spinis supposui, manus
meas clavis objeci, lancea latus meum aperuit: tot
non dicam injuriis, sed et asperitatibus laceratus
sum: sanguinem meum fudi, animam meam posui,
<pb n="1110"/>
ut mihi conjungerem te, et tu dividis me? Audi quid
respondeatur discipulo, qui Filium noverat, et Patrem
quaerebat. Ait Philippus Domino: <hi>Domine,
ostende nobis Patrem, et sufficit nobis.</hi> Numquid non
et ipse Filium separabat a Patre? Jam te, inquit,
novimus, sed Patrem tuum non novimus. Et quid
vis? <hi>Ostende nobis Patrem, et sufficit nobis.</hi> Et Dominus
ad eum. Si vis, Ariane, audire, errasti cum Apostolo,
redi cum Apostolo: sit illius objurgatio etiam
tua curatio. Quid ait Dominus? <hi>Tanto tempore,</hi> inquit, <hi>vobiscum sum, et non cognovistis me? Philippe,</hi> 
ego veni Patri meo te applicare, tu noli me separare:
quid quaeris quasi alterum praeter me? <hi>Qui me vidit,
vidit et Patrem.</hi> Tanta in nobis est unitas, tanta similitudo,
tanta charitas, ut ego in Patre sim, et Pater
in me. Sentio, Sabelliane, quid mussitas, aut in
Ariano me concludere, aut ab Ariano avocare festinas.
Sed in nomine Patris et Filii et Spiritus sancti;
non trium, sed unius Dei; cum illi respondeo, te non
praetereo. Quid dixit Dominus? <hi>Qui me vidit, vidit et
Patrem.</hi> Numquid dixit, Qui vidit me, vidit Patrem;
aut, Ego sum Filius simul et Pater? Sed dixit, <hi>Ego
in Patre, et Pater in me;</hi> et <hi>Qui me vidit, vidit et Patrem <note>(Joan. XIV, 8-10)</note>
              </hi>.
Interpositio unius syllabae,
quae dicitur <hi>Et,</hi> discernit et Patrem, discernit et Filium;
teque demonstrat nec Patrem habere, nec Filium.
Dic mihi, Ariane: Patrem dicis Deum? Et
maxime. Quid Filium? Ipsum quoque Deum confiteor.
Unde agnoscis? Quia cum praenuntiaretur in
carne venturus, de ipso propheta dixit, <hi>Dicite, Pusillanimes
confortamini: nolite timere, ecce Deus noster
ultionem adducet retributionis; Deus ipse veniet, et salvabit
nos <note>(Isai. XXXV, 4)</note>
              </hi>. Agnosce, in eo quod te
agnoscere dicis, si Prophetae non adversaris. Quid
ergo dicis de Patre? Deus est. Quid Filius? Deus est.
Coaeternus est Patri Filius? Non. Ergo erat tempus,
quando non erat Filius, secundum te. Si erat tempus
quando non erat Filius, ergo fuit tempus quod non
fecit Filius. Si fuit tempus quod non fecit Filius, non
omnia per ipsum facta sunt: jam enim erat tempus,
quando non erat Filius. Si erat tempus, quando non
erat Filius, Joannes evangelista non debuerat dicere, <hi>In principio erat Verbum;</hi> 
 sed, In principio erat tempus.
Joannes dicit, <hi>Omnia per ipsum facta sunt <note>(Joan.
I, 1, 3)</note>
              </hi>: sed Arianus contradicit. Dic, Ariane: unde
scis quia erat tempus, quando non erat Filius? An
forte dicturus es, Et Joannes unde scit, quia in principio
erat Verbum? Quia super pectus Domini discumbebat,
et inde hauriebat quod in convivio Christi
bibebat, quia in principio erat Verbum. Tamen
dic mihi, quando in principio erat Verbum <note>(Ibid., 1)</note>,
vel quando Joannes super pectus Domini recumbebat <note>(Id. XIII, 23)</note>,
et a Verbo Domini discebat, quia
Verbum erat in principio, et Verbum Deus erat:
Arius ubi erat? Nescio, si audes dicere ibi erat. Notum
est enim et legitur quo tempore natus est, meritoque
sit damnatus. Notum est etiam quomodo vixerit,
quomodo mortuus fuerit: et ideo non audes dicere
de Ario, sicut de Verbo, Et fuit, et est: quia
nec tunc fuit Arius, nec modo est. Sed ut in omnibus
excludatur Arianus, audi quid per Salomonem dicatur: <hi>Dominus fecit regiones et fines inhabitabiles sub
coelo. Cum pararet coelum, aderam illi.</hi> 
 Et post pauca: <hi>Eram ego apud illum cuncta disponens: ego eram
quando faciebat fortia fundamenta terrae: ego eram cui
adgaudebat 
 <note>(Prov. VIII, 26, 27, 30)</note>
              </hi>. Sed dicis, De tempore
agitur; utrum fuerit Filius antequam esset tempus.
Audi ipsum per prophetam dicentem: <hi>Ex tempore,</hi> 
inquit. Quid est, <hi>Ex tempore?</hi> Numquid ex quo
tempus esse coepit? Non sic, impie Ariane; non sic:
sed, <hi>Ex tempore, antequam fieret, ibi eram <note>(Isai.
XLVIII, 16)</note>
              </hi>. Ecce antequam fieret tempus, ibi erat.
Quaere jam quando non erat, qui ante tempora erat. <hi>In principio erat Verbum.</hi> 
 Melius Graeci dicunt, <foreign xml:lang="greek">Λόγος.
Λόγος</foreign> quippe verbum significat et rationem. Vides
ergo quia semper erat, de quo tu audes dicere, Non
erat. Aut si dicis Deum aliquando sine verbo, aut
sine ratione fuisse, jam non Filio tantum, sed et Patri
<pb n="1111"/>
adversarius eris. <hi>Ego,</hi> inquit, <hi>ex ore Altissimi prodii <note>(Eccli. XXIV, 5)</note>
              </hi>.
Quis dicit? Verbum. Et Verbum
hoc quid est? Joannes dicat: <hi>Deus erat Verbum.</hi> Et
Verbum ergo, et cujus erat Verbum, non duo, sed
unum sunt. Non, inquis: quia verbum posterius est
eo cujus est verbum, unde apparet Filium Patre esse
minorem. Negas itaque Filium Dei esse Deum. Non
nego, inquis: et Patrem Deum dico, et Filium Deum;
sed Patrem majorem, Filium minorem. Quamdiu Pater
major, Filius minor? Dic mihi, quia video te calculare
velle aeternitatem: quot annis praecedit Deus
Pater Filium suum? Ubi diem nativitatis Filii Dei legisti?
Filii Dei dico, non dico Filii Dei et hominis.
Ubi ergo diem nativitatis ipsius legisti? Cum quo
mathematico Creatoris siderum constellationem quaesisti,
atque tractasti? Quae tempora, quas horas, quae
momenta, quos numeros, quas minutas momentorum
nativitatis illius, qui omnia condidit, collegisti?
Conquiescat rogo, conquiescat haeretica tua, non religio,
sed superstitio: de Christi initio deficit calculatio.
Quia cum auditur sine initio aeternitas, nulla ibi
quaeritur aetas. Si Pater Deus, et Filius Deus, Pater
major, Filius minor: jam non unus Deus, sed duo
dii. Si duo dii sunt, quid est ergo quod dicit Dominus
per prophetam, <hi>Ante me non est formatus Deus,
et post me non erit <note>(Isai. XLIII, 10)</note>
              </hi>? Quid dicis,
Ariane? Cui istas deputas voces? Si Patris sunt, dicendo, <hi>Ante me non est formatus Deus, et post me non
erit:</hi> 
 aut ipse Pater non erit, aut Filius Deus non
erit. Si enim hoc tantum diceret, <hi>Ante me non est
formatus Deus;</hi> nec adderet, <hi>et post me non erit:</hi> liberum
tibi erat haec verba Patri tantummodo applicare.
Cum autem sequitur et dicit, <hi>post me non erit:</hi> 
secundum te, ut dixi, et se Patrem et Filium negat
Deum. Item si Filii sunt haec verba, Patrem suum et
Deum negat et Patrem. Si enim non diceret, <hi>Ante
me non est formatus Deus;</hi> sed tantum diceret, <hi>post
me non erit:</hi> posset forsitan dici Filium illud fuisse
locutum. Modo autem cum dicit, <hi>Ante me non est formatus
Deus, et post me non erit:</hi> Patrem suum nec Deum
dicit esse, nec Patrem. Item si Patris sunt haec verba;
quis dicit, cui dicit, <hi>Filius meus es tu, ego hodie genui
te <note>(Psal. II, 7)</note>
              </hi>? An forte, quod absit, mendacii arguendus
est Deus? Sed si Filii verba sunt, quis dicit, de
quo dicit, <hi>Pater meus usquemodo operatur <note>(Joan. V, 17)</note>
              </hi>?
An forte et injuriosus Patri judicandus est, et ingratus?
Sed numquid ingrato diceretur, <hi>Postula a me,
et dabo tibi gentes haereditatem tuam, et possessionem
tuam terminos terrae <note>(Psal. II, 8)</note>
              </hi>? An forte Propheta
aut quid diceret nescivit, aut fallere voluit; aut ut
mitius aliquid de Propheta dicamus, finxisse credendus
est sibi duos confabulantes, id est, Patrem et Filium;
et Patre dicente, <hi>Ante me non est formatus
Deus,</hi> adjunxit et Filius dicendo, <hi>Et post me non erit?</hi> 
Mimica sunt et jocularia quae agimus, an divina?
O scelus! proh dolor! Parce, parce, haeretica impietas.
Cum tu Deum non capias, nos quoque ad blasphemiam
provocas. Non hoc docet sancta Ecclesia.
Pater, Pater est; Filius, Filius est: et ille nunquam
non fuit Pater, et iste nunquam non fuit Filius:
ambo aeterni, nec coeperunt esse, nec desistunt. Quod
Pater loquitur, Filius loquitur, quia Verbum Patris
est: et quod Filius loquitur, Pater loquitur, quia Pater
Verbi est. Ipsum Verbum dicit, <hi>Verba quae ego loquor,
a me ipso non loquor <note>(Joan. XIV, 10)</note>
              </hi>. Concedite,
quaeso, Creatori quod ipse praestitit creaturae, et in
creatura, si potestis, capite Creatorem. Ecce ignis et
splendor duo sunt, alter ex altero est, nec sine altero
alter est: ignis pater, splendor filius. Ipse, si posset,
diceret, Quod luceo, non a me ipso luceo; sed qui
me misit, ipse mihi dedit ut luceam. Ignis enim
splendorem mittit. Et sicut Filius de Deo Patre dicit, <hi>Pater mecum est 
 <note>(Id. XVI, 32)</note>
              </hi>; ita et splendor dicere
posset, Ignis mecum est. Exstingue ignem, splendor
<pb n="1112"/>
nusquam parebit. Si ergo ignis et splendor, pater et
filius, unus sine conjuge pater, alius sine matre filius
est; nec dividi alter ab altero potest; et cum sit alter
ex altero, initium tamen alterius esse non potest
sine altero; hoc autem posse, a Creatore tributum
est creaturae: quid potest ipse Creator? Accedat Paganus,
accedat Sabellianus, accedat Arianus: contemplentur
lucernam, in ipsa videant quod in Deo
videre non possunt. Non facio injuriam, si aliqua ex
parte tanti Creatoris cupiens ostendere potestatem,
ignis sive lucernae afferam tantillam similitudinem.
Scriptum est enim, <hi>Lucerna pedibus meis verbum tuum,
Domine, et lumen semitis meis <note>(Psal. CXVIII, 105)</note>
              </hi>. Et
de Deo dictum est, <hi>Ignis consumens <note>(Deut. IV, 24;
Hebr. XII, 29)</note>
              </hi>. Accedite ergo, et lucernam diligenter
considerate, vestrasque fatuas tenebras removete.
Paganus intueatur, et illic sine conjugio esse Patrem
discat et Filium, et quomodo natus est Filius: et si
caecus non es, ibi vide; inter ignem et splendorem
quaere medium. Si nullum est medium, nullum est
conjugium. Noli velle perscrutari medium, ne magnum
patiaris incendium. Accedat Sabellianus, videat
duos in unum, ignem et splendorem. Numquid
non recte dicere potest splendor, Ego in igne, et
ignis in me; sicut et Filius dicit, <hi>Ego in Patre, et Pater
in me <note>(Joan. XIV, 10)</note>
              </hi>? Accedat et Arianus, videat
et ipse alterum ex altero, nec tamen nasci posse alterum
sine altero: nemo eorum prior, nemo posterior;
coaevi sunt pater et filius, splendor et ignis:
nec ignis sine splendore, nec splendor sine igne esse
potest. Aut certe, si placet, mitte manum, divide alterum
ab altero: ostende mihi ignem sine splendore,
vel splendorem sine igne. Absit, absit: ardere
tantummodo poteris, separare alterum ab altero non
poteris. Sicut enim ignis et splendor alter ex altero
est, nec tamen esse alter sine altero potest: ita Pater
Deus et Filius Deus alter ex altero est, nec tamen
esse alter sine altero potest. Non illis ortus qui non
est, sed aeternitas atque substantia una est. Ignis et
splendor temporales sunt: Pater autem et Filius Deus
aeterni sunt. Sunt dico, quia Pater et Filius; Deus dico,
quia unum sunt. Dualitas in prole, unitas in deitate.
Alterum facit unius nativitas, sed unum ostendit esse
divinitas. Cum dico, Filius, alter est: cum dico, Deus,
unus est. Alius est, quia Filius est: aliud non est,
quia Deus est. Erubescite, Ariani. Tunicam hominis
jam judicati in cruce pendentis carnifices Pilati non
sunt ausi conscindere <note>(Id. XIX, 24)</note>: et vos conamini
charitatem Dei in coelo sedentis, imo ipsam charitatem
Deum dividere? Sed conamini; quantum potestis,
conamini, vos jam in infernum ruistis: nam illam
tunicam nunquam rumpetis. Item per prophetam
Dominus dicit, <hi>Non est Deus absque me: Deus justus
et salvans non est praeter me <note>(Isai. XLV, 21)</note>
              </hi>.
</p>
            </div3>
          </div2>

<div2>
            <head>CAPUT VII.</head>
<div3>
              <head>9.</head>
              <p>
 <hi>Contra Sabellium.</hi> Hic Sabellianus
exsultat. Ut enim unum eumdemque Patrem
ostendat et Filium, talibus se testimoniis credit muniri.
Contra Ariani, ut probent alium esse Patrem,
alium Filium, alia proferunt testimonia, et dicunt,
In tantum alius est Pater, alius Filius, et alius major,
alius minor; ut Pater dicat Filio, <hi>Dedi te in lucem
gentium <note>(Id. XLIX, 6)</note>
              </hi>; et Filius dicat, <hi>Pater misit
me <note>(Joan. VIII, 19)</note>
              </hi>. Quantum intelligo, lux ista gentium
tam clara est atque perspicua, ut haeretici eam
comprehendere non valentes atque perspicere, unde
caecati, non in eam possint ambulare, sed potius
oberrare. Arianus aliud, Sabellianus aliud. Quale
bellum? Quid ad haec Catholicus? Arma, inquit, quae
portant, mea sunt: mihi militant; ambo contra se
pugnant, sed pro me: utinam ambo deficiant, et non
alter ad alterum transeat, sed ad me! Proferam et
ego aliquid, unde utrique percutiantur. Tu, Ariane,
dieis majorem esse qui mittit, minorem qui mittitur:
interrogo te et ego, Quis est major, qui praecedit, an
qui praeceditur? Item quis est major, cui praeparatur
aliquid venienti, an qui praeparat: cui exhibetur
officium, an qui exhibet? Utique si hominum genus
<pb n="1113"/>
interroges, respondebit illum esse majorem, qui praeceditur,
cui praeparatur, vel cui officium exhibetur.
Tu inde vis probare minorem Filium, quia missus
est: ego ostendo eum qui misit, praecedere illum
quem misit; nec alterum eorum dico majorem, quia
non audeo dicere vel minorem. Isaias propheta dicit, <hi>Haec dicit Dominus Christo meo Domino, cujus apprehendi
dexteram, ut subjiciam ante faciem ejus gentes.</hi> 
Ecce jam Filio misso comes est Pater. Adhuc sequere: <hi>Et dorsa regum vertam, et aperiam ante eum januas, et
portae non claudentur 
 <note>(Isai. XLV, 1)</note>
              </hi>. Ecce ille qui miserat,
praecursor factus est. Quis enim major aut superior
ante minorem januas aperit? vel quomodo id
faciat, nisi paululum quoque praecesserit? Audi
adhuc, <hi>Et portae,</hi> inquit, <hi>non claudentur.</hi> Quomodo? <hi>Ego ante te ibo 
 <note>(Ibid., 2)</note>
              </hi>. Vides quia qui miserat, et
comitatur, et praecedit: mittit, et non discedit. Parum
est quia non discedit, insuper et praecedit. Jam
tu discerne qui sit major, qui potior: ego enim nullam
discretionem video, sed potius aequalitatem conspicio.
Filius dicit de Patre, <hi>Misit me <note>(Joan. VIII, 16)</note>
              </hi>.
Pater Filio dicit, <hi>Ego ante te ibo.</hi> Recedat de medio
discordiosa calamitas: aequalitas hoc exhibet, non
disparilitas. Adhuc sequere, ut clarius appareat quis
cui dicat: <hi>Ego ante te ibo, et gloriosos terrae humiliabo.</hi> 
Hic esto et tu, pagane. Audi quid dicat propheta.
Non mihi ego quod volui scripsi: codex, in
quo haec scripta leguntur, in armario Judaei habetur.
Inimicus meus testis est meus; ab ipso quaere; aperi,
lege, et crede. <hi>Dorsa,</hi> inquit, <hi>regum vertam, et gloriosos
terrae humiliabo.</hi> Nonne reges terrae vides, qui
ante persequebantur Christianos, nunc esse christianos?
Nonne vides eos qui humiliabant Ecclesiam,
humiles intrare in Ecclesiam? Nonne nunc vides ipsos
habere defensores, quos ante habebat persecutores? <hi>Ego,</hi> 
 inquit, <hi>ante te ibo, et gloriosos terrae humiliabo.
Portas aereas conteram, et vectes ferreos confringam.
Et dabo tibi thesauros absconditos, et arcana secretorum,
ut scias quia ego sum Deus, qui voco nomen tuum,
Deus Israel <note>(Isai. XLV, 2, 3)</note>
              </hi>. Audiat Sabellianus,
Deus dicit, Deo dicit. Ergo duo sunt; qui dicit, et cui
dicit. Audiat et Arianus: <hi>Ego Deus, et non est alius
extra me <note>(Ibid., 5)</note>
              </hi>. Diu est ex quo contra istas duas
haereses certando laboro, et pene sum fatigatus. Veni,
Domine meus, Jesu praeliator fortissime, princeps
exercitus Domini qui diabolum vicisti et saeculum, <hi>Apprehende arma et scutum, et exsurge in adjutorium
mihi 
 <note>(Psal. XXXIV, 2)</note>
              </hi>. Processurus ad praelium, et
victurus in mundo mundum, oravit; non tanquam
virtutis impotens, cum esset omnipotens; sed ut nobis,
propter quod venerat, humilitatis magisterium
exhiberet. Et quid dixit? <hi>Pater, clarifica Filium tuum <note>(Joan XVII, 1)</note>
              </hi>.
Modo Arianus maledictus dicit, Vides
quia minor est, et claritatem non haberet, nisi Patrem
petisset? Exspecta, homo, quid festinas? Tu hominem
vides, in qua forma non solum Patre, sed et angelis
minor est <note>(Psal. VIII, 6)</note>: homo paret, Deus latet.
Tu mihi ostendis hominem humilem: aperi oculos,
et vide Deum sublimem, non angelis minorem, sed
Patri aequalem. <hi>Pater,</hi> inquit, <hi>Filium tuum clarifica:</hi> 
ecce minorem. Adhuc sequere, <hi>Ut et Filius tuus clarificet
te <note>(Joan. XVII, 1)</note>
              </hi>: ecce aequalem. Invenimus
Filium agnoscentem Patrem, atque orantem, eique
conjunctum, non ut putabatur ingratum. Videamus
quid de Filio dicat et Pater. <hi>Assumpsit Jesus Petrum
et Jacobum et Joannem fratrem ejus</hi> (Evangelii verba
sunt), <hi>et duxit illos in montem excelsum seorsum, et
transfiguratus est ante eos. Et resplenduit facies ejus
sicut sol, vestimenta autem ejus facta sunt alba sicut
nix. Et ecce apparuit illis Moyses et Elias cum eo loquentes <note>(Matth. XVII, 1-3)</note>
              </hi>.
Moyses et Elias, Lex et
Prophetae; loquebantur cum illo, quia locuti erant de
illo; ostendebant quem praedixerant, manifestabant
quem prophetaverant. Loquebantur: putas, quid loquebantur?
Ut Judaei convincerentur, Pagani converterentur,
Manichaei confunderentur, Haeretici comprimerentur,
Catholici confirmarentur. Loquebatur lex
<pb n="1114"/>
et gratia, asperitas et lenitas, terror et mansuetudo,
praeceptum et adjutorium, ferramentum et medicus,
umbra et lux, praeco et judex, sententia et misericordia.
Et quid post haec? <hi>Respondens autem Petrus dixit
ad Jesum: Domine, bonum est nobis hic esse; si vis
faciamus hic tria tabernacula, tibi unum, Moysi unum,
et Eliae unum <note>(Matth. XXVII, 4)</note>
              </hi>. Quid dicis, sancte Petre?
Mundus parturit, et tu secretum petis? Vides ergo
tot gentes in unum convenisse, et tu requiem quaeris?
Vides tenebras mundi, et tu lumen abscondis? <hi>Nemo accendit lucernam, et ponit eam sub modio, sed
super candelabrum, ut luceat omnibus qui in domo sunt <note>(Id. V. 15)</note>
              </hi>.
Ista domus totus est mundus: lucernae
accensio, Verbi est incarnatio: candelabrum autem,
crucis est lignum: lucerna in candelabro lucens,
Christus in cruce pendens. <hi>Nemo accendit lucernam, et
ponit eam sub modio, sed super candelabrum, ut luceat
omnibus qui in domo sunt.</hi> Vidisti tu, videamus et nos.
Tenebrae sunt, non offendamus in Paganis, non erremus
in haereticis: luceat nobis lucerna, doceat nos
Verbum in carne. Videamus quid dicit Evangelista,
videamus si admissum est consilium Petri: <hi>Adhuc,</hi> 
inquit, <hi>eo loquente, ecce nubes lucida obumbravit eos.
Et ecce vox de nube dicens <note>(Id. XVII, 5)</note>
              </hi>. Omnes audiamus,
nemo aures claudat. Audiant Pagani irrisores,
audiant Judaei persecutores, audiant Manichaei phantasmatum
somniatores, audiant haeretici erronei litigatores;
audiant, et maxime audiant etiam Catholici,
fideles Dei cultores. Isti audiant ut instruantur, illi ut
corrigantur: aut isti audiant ne seducantur, illi ut
puniantur. Quid dicit vox de nube? <hi>Hic est Filius
meus dilectus in quo mihi bene complacui <note>(Ibid., et III,
17)</note>
              </hi>. Ubi estis qui adversamini Filio Dei? Pater dicit, <hi>Hic est Filius meus:</hi> 
 et tu dicis, Non habet Filium
Deus. Tu pagane, quid stas foris et murmuras?
Intra huc in scholam Dei, aperi aures cordis tui, audi
vocem Domini, et disce Filium Dei. Quid agetis, Judaei,
qui occidistis Filium Dei? Quo fugietis, ubi vos
abscondetis? Qui montes, quae petrae super vos casurae
sunt? <hi>Et si in cavernis petrarum vos absconderitis,
inde extraham vos, dicit Dominus <note>(Jerem. XLIX,
16)</note>
              </hi>. Sed et vos venite, intrate, consilium meum
audite, desperare nolite: <hi>quoniam sunt reliquiae homini
pacifico <note>(Psal. XXXVI, 37)</note>
              </hi>. Saevistis, occidistis,
sanguinem Christi fudistis, in periculo estis, Filio
Dei increduli fuistis. Quid ergo facere nunc habetis,
nisi ut credentes baptizemini, et bibatis sanguinem
quem fudistis? Non est quod horreatis: fusus est
sanguis medici, et factus est medicamentum phrenetici.
Quid dubitatis? <hi>Gustate, et videte, quoniam suavis est
Dominus <note>(Psal. XXXIII, 9)</note>
              </hi>. Quid, tu manichaee, quamdiu
phantasmata somniabis? Evigila, et vide; nubila tonant.
Quid tonant? <hi>Hic est Filius meus dilectus <note>(Matth.
III, 17; XVII, 5)</note>
              </hi>. Vide in terra hominem verum, audi
de coelo Deum verum: vide in terra hominis filium,
audi de coelo Dei esse Filium. Utrumque verum esse
cognosce, id est, Deum et hominem, Filium Dei et
filium hominis unum eumdemque esse Deum et hominem.
Agnosce hominem, et placabis Deum. Cave ne
offendas in petra, et mortis patiaris ruinam: quia
quod tu somnias, vanitas est; quod Deus tonat, veritas
est. Audi, tu Sabelliane, audi de coelo Patrem,
vide in terra Filium, et noli dicere, Idem est Pater
qui Filius. Audi, et tu Ariane, et in Patre et in Filio
noli errare, sed sequere unitatem, et vide divinitatem.
Domine, audiamus quid dicis de Filio tuo: <hi>Hic
est,</hi> inquit, <hi>Filius meus.</hi> Vide in terra hominis filium,
audi de coelo Dei esse Filium. <hi>Meus dilectus in quo
mihi bene complacui.</hi> Et quid? <hi>Ipsum audite.</hi> Deo gratias.
Intonuit praeceptum Dei, et remotum est consilium
Petri. Gratias tibi, Deus Virtus; gratias tibi,
<pb n="1115"/>
Deus Pater, qui et Filium tuum ostendisti, et mihi
doctorem dedisti. Recedat Sabellianus, recedat
Arianus, recedant caeterae pestes, recedat omnis
iniqua doctrina. Doceat Deus, non Arius: doceat Dei
Filius, non Filii adversarius. Dic, Domine meus Jesu,
doce, discam quod doceam. Sabellianus dicit, Ipse est
Pater qui Filius. Arianus dicit, Alius est Pater, alius Filius;
Pater major, Filius minor. Adversatur, clamat, litigat,
pugnat, turbas congregat, contra Christum dimicat.
Ille sanguinem fudit, ut redimat; iste pecuniam spargit,
ut perimat. Speluncam fabricat, illic catholicum
praefocat, christianum vocat paganum, baptizato
ingerit Baptismum, contra id quod scriptum est, <hi>Qui
semel lotus est, non indiget denuo lavari <note>(Joan. XIII, 10)</note>
              </hi>.
Clamat homo, Christianus sum: quid me dicis esse
quod non sum? Clamat, Fidelis sum: et ille dicit,
Accipe a me pecuniam. Clamat, Redemptus sum: et
ille dicit, Accipe a me aurum. Quid das, aut quid aufers?
Das pecuniam, ut auferas gratiam: das pecuniam,
ut auferas vitam: das pretium, ut auferas quod
emptus sum. Quid emis ab empto? Pretium meum,
non aurum, sed sanguis Christi est: non me seducis,
non me decipis; quantumcumque mihi conferas, non
mihi tollis pretium meum. Pecunia tua tecum sit in perditionem <note>(Act. VIII, 20)</note>:
nam pretium meum non habet
pretium. Clamat homo: Fidelis sum, et tu exsufflas.
Clamat, In nomine Patris et Filii et Spiritus sancti baptizatus
sum, et exsufflas. Quid ergo Christiano reservas,
in quo Patrem et Filium et Spiritum sanctum exsufflas?
An forte novam fidem, novum baptisma, novum deum de
transmarinis partibus advexisti? Dic, meus doctor sancte
Paule, doce, divini juris perite, sponsi amice: homo
iste modo venit, mundum subvertit, et fidei unitatem
scindit, Trinitatem dividit, non sibi consentientem rebaptizare
contendit; quid facio? In ipso Jesu per
Evangelium tu me genuisti <note>(I Cor. IV, 15)</note>, in Christo
baptizatus sum. An forte est aliud baptisma aut alia
<pb n="1116"/>
fides? Absit, inquis: <hi>Una fides, unum Baptisma, unus
Deus et Pater omnium <note>(Ephes. IV, 5, 6)</note>
              </hi>. Si ergo una
fides est, imo quia et una est fides, unum Baptisma,
unus Deus et Pater omnium: jam credidi, jam baptizatus
sum, jam Deum habeo Patrem: quare homicidam
patior Arianum? Subveni, Domine meus Jesu, et
accingere gladium tuum circa femur, potentissime <note>(Psal. XLIV, 4)</note>.
Omnium potentissime, egredere, occide
eos in se, ut vivant in te, desinant persequi me.
Sabelliani te subtrahunt, Ariani te minuunt: tu quid
dicis de te? Pater dixit ut te audiamus: cum te audimus,
ipsum audimus: uno ictu utrosque percute adversarios.
Pereant, inquit, vaniloqui, et mentis seductores,
Arianus et Sabellianus: nam <hi>Ego et Pater
unum sumus <note>(Joan. X, 30)</note>
              </hi>. Non dixit, Ego et Pater
unum sum; sed, <hi>Ego et Pater unum sumus.</hi> Quod dico, <hi>unum,</hi> 
 audiat Arianus: quod dico, <hi>sumus,</hi> audiat Sabellianus.
Non dividat Arianus, <hi>unum:</hi> non deleat Sabellianus, <hi>sumus:</hi> 
 sed ambo veniant, et sint etiam ipsi in
nobis unum, sicuti ego et Pater unum sumus <note>(Id.
XVII, 11)</note>. Ergo si Pater et Filius unum sunt, imo
quia indubitanter unum sunt, non duo dii, sed unus
Deus: non mimicum aliquid propheta scripsit, sed
verum dixit, Domino dicente, <hi>Ante me non est formatus
Deus, et post me non erit <note>(Isai. XLIII, 10)</note>
              </hi>. Docuit
veritas veritatem, et gladio bis acuto omnem peremit
errorem. Si adhuc haeretici reluctantur, audiant Catholici
definitivam sententiam, quam sequantur.
</p>
            </div3>
          </div2>

<div2>
            <head>CAPUT VIII.</head>
<div3>
              <head>10.</head>
              <p>
 <hi>Conclusio.</hi> Audistis Patrem
quid dixerit de Filio, audistis Filium quid de Patre
dixerit vel de se. <hi>Si quis vobis evangelizaverit praeter
id quod accepistis, anathema sit <note>(Galat. I, 8)</note>
              </hi>. Diximus
de Patre et Filio quod potuimus, et quantum potuimus,
si tamen aliquid digne potuimus. De Spiritu
sancto tacuimus, sed non eum separavimus; quidquid
enim de Patre et Filio diximus, etiam de
Spiritu sancto diximus. Est enim in illis et cum
illis aequalis et unus, non minor, aut tertius deus.
Quid aliud dicam fatigatis fatigatus? Qui Spiritum
sanctum a Patre et Filio aeternitate et substantia vel
communione separat, et qui negat Spiritum sanctum non
esse Patris et Filii, plenus est spiritu immundo, vacuus
Spiritu sancto. Ideo enim Deus dicitur charitas <note>(I Joan.
IV, 8)</note>, quia non partibus dividit unitatem, sed ineffabiliter
coagulat Trinitatem. Ipsa est enim Trinitas unus
Deus, turris fortitudinis a facie inimici <note>(Psal. LX, 4)</note>,
qui in se credentes custodit in saecula saeculorum.
Amen.

</p>
            </div3>
          </div2>
        </div1>
      </note>
</body>
  </text>
</TEI>