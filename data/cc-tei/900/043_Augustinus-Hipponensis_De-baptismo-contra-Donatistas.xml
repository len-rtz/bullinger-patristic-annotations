<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De baptismo contra Donatistas</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 43</title>
           <idno>AugHip.DeBaCoD</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> Probat posse extra catholicam communionem dari Baptismum ab haereticis vel schismaticis, non ab iis tamen accipiendum, nec in haeresi vel schismate quidquam prodesse.</head>
<p>
          <pb n="0107"/>CAPUT PRIMUM.--1. In eis libris quos adversus
Epistolam Parmeniani, quam dedit ad Tichonium,
<pb n="0108"/>
scripsimus, promisimus nos diligentius quaestionem
Baptismi tractaturos <hi>(Contra Epistolam Parmeniani,
<pb n="0109"/>
lib. 2, cap. 14)</hi>: quod etiamsi non ibi promitteremus,
debitum tamen a nobis flagitantibus fratribus
meminimus et agnoscimus. Quapropter in hoc
opere adjuvante Domino suscepimus, non solum ea
refellere quae de hac re nobis Donatistae objectare
consuerunt; sed etiam de beatissimi martyris
Cypriani auctoritate, unde suam perversitatem, ne
veritatis impetu cadat, fulcire conantur, quae Dominus
donaverit dicere: ut intelligant omnes qui non
studio partium caecati judicant, non solum eos non
adjuvari auctoritate Cypriani, sed per ipsam maxime
convinci atque subverti.</p>
<div3>
          <head>2.</head>
          <p>
 Jam quidem in supra memoratis libris dictum
est, ita posse extra catholicam communionem dari
Baptismum, quemadmodum et extra eam potest et
haberi. Nullus autem illorum negat habere Baptismum
etiam apostatas, quibus utique redeuntibus et
per poenitentiam conversis, dum non redditur, amitti
non potuisse judicatur. Sic et illi qui per sacrilegium
schismatis ab Ecclesiae communione discedunt, habent
utique Baptismum, quem priusquam discederent
acceperunt: nam et ipsis, si redeant, non eis iterum
datur; unde ostenduntur, illud quod acceperant in
unitate positi, non potuisse amittere separati. Quod
si haberi foris potest, etiam dari cur non potest? Si
dicis, Non recte foris datur: respondemus, Sicut non
recte foris habetur, et tamen habetur; sic non recte
foris datur, sed tamen datur. Sicut autem per unitatis
reconciliationem incipit utiliter haberi, quod
extra unitatem inutiliter habebatur: sic per eamdem
reconciliationem incipit utile esse, quod extra eam
inutiliter datum est. Non tamen dici fas est, non datum
esse quod datum est, aut ut non hoc dedisse
quisquam calumnietur, cum hoc eum dedisse quod
acceperat confitetur. Sacramentum enim Baptismi est
quod habet qui baptizatur: et Sacramentum dandi
Baptismi est quod habet qui ordinatur. Sicut autem
baptizatus, si ab unitate recesserit, sacramentum
Baptismi non amittit; sic etiam ordinatus, si ab unitate
recesserit, Sacramentum dandi Baptismi non
amittit. Nulli enim Sacramento injuria facienda est:
si discedit a malis, utrumque discedit; si permanet in
malis, utrumque permanet. Sicut ergo acceptatur
Baptismus, quem non potuit amittere qui ab unitate
discesserat; sic acceptandus est Baptismus, quem
dedit ille qui Sacramentum dandi cum discederet non
amiserat. Nam sicut redeuntes, qui priusquam recederent
baptizati sunt, non rebaptizantur: ita redeuntes,
qui priusquam recederent ordinati sunt, non
utique rursus ordinantur; sed aut administrant quod
administrabant, si hoc Ecclesiae utilitas postulat; aut
si non administrant, Sacramentum ordinationis suae
tamen gerunt; et ideo eis manus inter laicos non imponitur.
Nam neque sacramentum Baptismi, neque
sacramentum dandi Baptismi, quando ab eis cum
Maximiano discessit, Felicianus amisit. Nunc enim
eum secum habent cum eis ipsis, quos cum foris esset,
<pb n="0110"/>
in Maximiani schismate baptizavit. Quapropter potuerunt
ab eis accipere caeteri, cum ad nostrum consortium
non accessissent, quod illi non amiserant, cum a
nostro consortio recessissent. Quibus rebus ostenditur,
et ipsos impie facere qui rebaptizare conantur orbis
unitatem, et nos recte facere qui Dei Sacramenta improbare
nec in ipso schismate audemus. In quo enim
nobiscum sentiunt, in eo etiam nobiscum sunt: in
eo autem a nobis recesserunt, in quo a nobis dissentiunt.
Non enim accessus iste atque discessus corporalibus
motibus, et non spiritualibus est metiendus.
Sicut enim conjunctio corporum fit per continuationem
locorum, sic animorum quidam contactus est
consensio voluntatum. Si ergo qui recessit ab unitate,
aliquid aliud agere voluerit, quam quod in unitate
percepit, in eo recedit atque disjungitur: quod
autem ita vult agere sicut in unitate agitur, ubi
hoc accepit et didicit, in eo manet atque conjungitur.
</p>
          <p>CAPUT II.--3. Itaque isti in quibusdam rebus
nobiscum sunt, in quibusdam vero a nobis exierunt.
Proinde illa in quibus nobiscum sunt, eos agere non
vetamus: in quibus autem nobiscum non sunt, ut
veniendo accipiant, vel redeundo recipiant, adhortamur;
et quibus modis possumus, ut id eligant emendati
atque correcti, cum charitate satagimus. Non eis
itaque dicimus, Nolite dare: sed, nolite in schismate
dare. Nec eis quos videntur baptizaturi dicimus, Nolite
accipere: sed, Nolite in schismate accipere. Nam
si quem forte coegerit extrema necessitas, ubi catholicum
per quem accipiat non invenerit, et in animo
pace catholica custodita per aliquem extra unitatem
catholicam positum acceperit, quod erat in ipsa catholica
unitate accepturus; si statim etiam de hac
vita migraverit, non eum nisi catholicum deputamus.
Si autem fuerit a corporali morte liberatus,
cum se catholicae congregationi etiam corporali praesentia
reddiderit, unde nunquam corde discesserat,
non solum non improbamus quod fecit, sed etiam securissime
verissimeque laudamus; quia praesentem
Deum credidit cordi suo, ubi unitatem servabat; et
sine sancti Baptismi sacramento, quod ubicumque
invenit, non hominum, sed Dei esse cognovit, noluit
ex hac vita migrare. Si quis autem cum possit in ipsa
Catholica accipere, per aliquam mentis perversitatem
eligit in schismate baptizari: etiamsi postea venire
ad Catholicam cogitat, quia certus est ibi prodesse
Sacramentum, quod alibi accipi quidem potest,
prodesse autem non potest; procul dubio perversus
et iniquus est, et tanto perniciosius quanto
scientius. Ita enim non dubitat recte illic accipi, sicut
non dubitat illic prodesse etiam quod alibi acceperit.</p>
<p>CAPUT III.--4. Duo sunt etiam quae dicimus, et
esse in Catholica Baptismum, et illic tantum recte
accipi: utrumque horum Donatistae negant. Item alia
duo dicimus, esse apud Donatistas Baptismum, non
autem illic recte accipi: horum duorum illi unum
magnopere affirmant, id est, esse ibi Baptismum; non
<pb n="0111"/>
autem illic recte accipi, nolunt fateri. Harum quatuor
sententiarum tres nostrae tantum sunt, unam vero
utrique dicimus. Nam esse in Catholica Baptismum,
et recte illic accipi, et apud Donatistas non recte accipi,
nos tantum dicimus: esse vero Baptismum et
apud Donatistas, et illi asserunt, et nos concedimus.
Quisquis ergo vult baptizari, et certus est jam sibi
nostram Ecclesiam ad christianam salutem esse deligendam,
et in ea sola prodesse baptismum Christi
etiamsi alibi acceptum fuerit; sed ideo in parte Donati
vult baptizari, quia esse ibi Baptismum non illi
soli neque nos soli, sed utrique dicimus: attendat
alia tria. Si enim nos elegit sequi in iis quae illi non
dicunt, ea vero quae utrique dicimus, praeponit his
quae nos soli dicimus; satis est nobis quod ea quae
illi non dicunt, et nos soli dicimus, praeponit eis quae
illi soli dicunt. Esse autem in Catholica Baptismum,
nos dicimus, illi non dicunt. Recte accipi in Catholica
Baptismum, nos dicimus, illi non dicunt. Non
recte accipi in parte Donati Baptismum, nos dicimus,
illi non dicunt. Sicut ergo id potius credit quod nos
soli dicimus esse credendum; ita hoc potius faciat
quod nos soli dicimus esse faciendum. Quod autem
utrique esse credendum dicimus, hoc, si ita putat,
robustius credat; quam id quod a solis nobis dicitur.
Robustius enim crediturus est esse Baptismum Christi
in parte Donati, quod ab utrisque nostrum dicitur,
quam esse Baptismum in Catholica, quod a catholicis
tantummodo dicitur. Sed rursus magis crediturus est
esse Baptismum Christi etiam apud nos, quod nos
soli dicimus, quam non esse apud nos, quod illi soli
dicunt. Jam enim decrevit et certus est, in quibus dissentimus,
nos illis esse praeponendos. Ita ergo, quod
nos soli dicimus, recte apud nos accipi, magis crediturus
est, quam non recte apud nos accipi, quia hoc
illi soli dicunt. Eadem regula, quod nos soli dicimus,
non recte apud illos accipi, magis crediturus est,
quam id quod illi soli dicunt, id est, recte apud illos
accipi. Frustra itaque sibi videtur securus ibi accipere,
quod esse quidem ibi utrique dicimus, sed ibi
esse accipiendum non utrique dicimus. Elegit autem
ipse, in eo quod non utrique dicimus, nobis potius
inhaerere. Hic ergo securus accipiat, ubi et esse et
recte accipi certus est: illic autem non accipiat,
quod esse ibi quidem dicunt, sed ibi accipiendum esse
non dicunt, quorum sententiam decrevit eligere.
Quanquam etiam si dubium haberet, non illic recte
accipi quod in Catholica recte accipi certum haberet,
graviter peccaret, in rebus ad salutem animae pertinentibus,
vel eo solo quod certis incerta praeponeret.
Recte quippe hominem in Ecclesia catholica baptizari
eo ipso certus est, quod etiam alibi baptizatus
huc transire decrevit. Non recte autem apud Donatistas
hominem baptizari, saltem incertum habeat,
cum hoc illi dicant, quorum sententiam Donatistis anteponendam
esse certum habet: et incertis certa
praeferendo hic baptizetur, ubi propterea certus est
<pb n="0112"/>
recte fieri, quia et cum alibi facere cogitabat, huc
transeundum esse decreverat.</p>
<p>CAPUT IV.--5. Jam vero si quis non intelligit
quomodo fieri possit, ut quod ibi esse confitemur,
non ibi recte dari dicamus; illud attendat, quia nec
recte ibi esse dicimus, quod et illi dicunt in his qui
ab eorum communione discedunt. Intueatur etiam
similitudinem notae militaris, quia extra militiam a
desertoribus et haberi et accipi potest; sed tamen
extra militiam nec habenda nec accipienda est, et reducto
vel perducto ad militiam nec mutanda nec iteranda
est. Verumtamen alia causa est eorum qui in
istos haereticos imprudenter incurrunt, ipsam esse
Christi Ecclesiam existimantes: alia eorum qui noverunt
non esse catholicam Ecclesiam, nisi eam quae, sicut
promissa est, toto terrarum orbe diffunditur et
extenditur usque ad fines terrae, quae crescens inter
zizania et in taedio scandalorum requiem futuram desiderans,
dicit in Psalmis, <hi>A finibus terrae ad te clamavi;
dum taederet anima mea, in petra exaltasti me.</hi> 
Petra autem erat Christus: in quo nos jam resuscitatos
et in coelo considentes, dicit Apostolus <note>(Ephes. II,
6)</note>, nondum in re, sed in spe. Ideoque sequitur Psalmus,
et dicit: <hi>Deduxisti me, quia factus es spes mea,
turris fortitudinis a facie inimici <note>(Psal. LX, 3, 4)</note>
            </hi>. Ex
illius quippe promissionibus tanquam telis et jaculis
in turri munitissima constitutis, non solum cavetur,
sed etiam expugnatur inimicus, induens lupos suos
pellibus ovium <note>(Matth. VII, 15)</note>, ut dicant, <hi>Ecce hic
est Christus, ecce illic <note>(Id. XXIV, 23)</note>
            </hi>; et ab universitate
civitatis super montem constitutae, ad particulas
insidiarum suarum multos separent, et jugulatos absumant.
Et cum hoc noverint, eligunt extra communionem
unitatis corporis Christi accipere Baptismum
Christi, ad eamdem communionem cum eo quod alibi
acceperint postea migraturi. Scientes enim habituri
sunt adversus Ecclesiam Christi Baptismum Christi,
vel eo ipso die quo accipiunt. Quod si sceleratum est,
quis est qui dicat, Permittatur mihi uno die scelus
admittere? Si enim transiturus est ad Catholicam,
quaero causam. Quid aliud responsurus est, nisi quia
malum est esse in parte Donati, et non esse in catholica
unitate? Hoc igitur malum quot diebus feceris,
tot dierum malum facturus es: et dici potest, majus
malum fieri plurium dierum, minus autem paucorum;
nullum autem malum fieri, dici non potest. Quid
autem opus est hoc tam exsecrabile malum vel
uno die, vel una hora committere? Hoc enim qui
sibi concedi vult, potest ab Ecclesia vel ab ipso Deo
petere, ut sibi vel uno die apostatare concedat. Nam
cur unius dici esse apostata timeat, et unius diei
esse schismaticus haereticusve non timeat, nulla
causa est.</p>
<p>CAPUT V.--6. Illic, inquit, accipere malui, ubi
Baptismum Christi esse utrique consentiunt. Sed illic
<pb n="0113"/>
non recte accipi, illi ad quos migraturus es dicunt:
recte vero illic accipi, illi a quibus migraturus es dicunt.
Illud itaque quod hi dicunt, quos ipse postponis
contradicentibus illis quos ipse anteponis, aut falsum
est, aut, ut mitius dicatur, incertum. Vera ergo falsis,
aut incertis certa praepone. Illic enim, quo migraturus
es cum alibi acceperis, recte posse accipi
quod desideras, non illi tantum ad quos transiturus
es, sed tu ipse qui transiturus es confiteris. Si enim
utrum recte illic posset accipi dubitares, etiam illuc
transeundum esse dubitares. Accipere itaque in parte
Donati, si incertum est esse peccatum; quis dubitet
certum esse peccatum, non ibi potius accipere, ubi
certum est non esse peccatum? Illi vero qui per ignorantiam
ibi baptizantur, arbitrantes ipsam esse Ecclesiam
Christi, in istorum quidem comparatione minus
peccant: sacrilegio tamen schismatis vulnerantur:
non ideo non graviter, quod alii gravius. Cum
enim dictum est quibusdam, <hi>Tolerabilius erit Sodomis
in die judicii quam vobis <note>(Matth. XI, 24)</note>
            </hi>; non ideo dictum
est, quia Sodomitae non torquebuntur, sed quia
illi gravius torquebuntur.</p>
        </div3>
<div3>
          <head>7.</head>
          <p>
 Quanquam hoc fuerat fortasse occultum aliquando
et incertum. Unde autem sanantur hi qui advertunt
et corriguntur, inde gravantur hi qui cum
jam ignorare non permittantur, in perniciem suam
pertinaciter saeviunt. Damnatio quippe Maximianistarum,
et receptio damnatorum, cum his quos extra eorum
communionem in sacrilegio, sicut concilium
eorum clamat, in schismate baptizarunt, totam istam
solvit quaestionem, totam contentionem abstulit. Nihil
omnino inter nos et eos Donatistas qui Primiano
communicant dereliquit, unde dubitetur, non solum
haberi, sed etiam dari posse Baptismum Christi ab
eis qui ab Ecclesia separantur. Sicut enim ipsi eos
quos Felicianus in schismate baptizavit, verum Baptismum
accepisse fateri coguntur, quia eos secum nunc
habent in ipso Baptismo quem in schismate perceperunt:
sic nos dicimus Baptismum Christi esse etiam
extra communionem catholicam, quem dant illi qui ab
eadem communione praecisi sunt, quia eum, cum
praeciderentur, non amiserunt. Et quod ipsi se putant
contulisse illis quos Felicianus in schismate baptizavit,
cum eos sibi reconciliaverunt; id est, non ut
acciperent quod non habebant, sed ut prodesset eis
quod inutiliter in schismate acceperant et habebant:
hoc vere confert et praestat Deus per communionem
catholicam illis qui veniunt ab aliqua haeresi vel schismate,
ubi Baptismum Christi acceperunt; id est, non
ut Baptismi sacramentum incipiant habere quod non
habebant, sed ut incipiat eis prodesse quod habebant.
</p>
          <p>CAPUT VI.--8. Quapropter inter nos et ipsos
quodam modo cardinales Donatistas, quorum episcopus
apud Carthaginem Primianus est, jam de hac re
nulla est controversia. Voluit enim Deus per Maximianistas
eam finiri, ut quod charitate suadente nolebant,
<pb n="0114"/>
exemplo suo cogente fateantur. Sed adhuc propterea
inde disputamus, ne illi sibi videantur aliquid
dicere, qui nec istis communicant, qui apud se potius,
quanto pauciores, tanto sinceriores Donatistas
remansisse contendunt. Qui si Maximianistae soli essent,
nec ipsorum salutem contemnere deberemus.
Quanto ergo magis quia eadem pars Donati in multa
minutissima frusta concisa est, quae omnes minutae
particulae hanc unam multo grandiorem, in qua Primianus
est, de recepto Maximianistarum Baptismo reprehendunt,
et singulae conantur asserere, apud se
tantummodo verum Baptismum remansisse, nec omnino
esse alibi, nec in toto orbe terrarum qua Ecclesia
catholica expanditur, nec in ipsa grandiore parte
Donati, nec in caeteris praeter se unam ex minutissimis
partibus? Quae omnes particulae si advertere voluerint
vocem non hominis, sed ipsius manifestissimae
veritatis, et animosum spiritum suae perversitatis
edomare, non utique ad partem Donati majorem, de
qua praecisa praecisae sunt, sed ad ipsam viriditatem
radicis Catholicae de ariditate propria revertentur.
Omnes quippe isti ubi contra nos non sunt, pro nobis
sunt: ubi autem nobiscum non colligunt, spargunt.</p>
<p>CAPUT VII.--9. Jam enim ne videar humanis
argumentis id agere, quoniam quaestionis hujus obscuritas
prioribus Ecclesiae temporibus ante schisma Donati
magnos viros, et magna charitate praeditos patres
episcopos ita inter se compulit salva pace disceptare
atque fluctuare, ut diu conciliorum in suis quibusque
regionibus diversa statuta nutaverint, donec plenario
totius orbis concilio, quod saluberrime sentiebatur,
etiam remotis dubitationibus, firmaretur: ex
Evangelio profero certa documenta, quibus Domino
adjuvante demonstro, quam recte placuerit et vere secundum
Deum, ut hoc in quoquam schismatico vel
haeretico ecclesiastica medicina curaret, in quo vulnere
separabatur; illud autem quod sanum maneret,
agnitum potius approbaretur, quam improbatum vulneraretur.
Certe Dominus in Evangelio dicit: <hi>Qui non
est mecum, adversum me est; et qui mecum non colligit,
spargit.</hi> Tamen cum ad eum discipuli retulissent, vidisse
se quemdam in ejus nomine pellentem daemonia,
et prohibuisse, quia cum illis eum non sequebatur: <hi>Nolite,</hi> 
 inquit, <hi>prohibere. Qui contra vos non est,
pro vobis est. Non potest enim quisquam in meo nomine
facere aliquid, et male loqui de me <note>(Marc. IX, 38, 39;
et Luc. IX, 30)</note>
            </hi>. Si nihil in illo corrigendum erat; securus
ergo sit quisquis extra communionem Ecclesiae
constitutus colligit in Christi nomine, dissociatus a
christiana societate: atque ita falsum erit illud, <hi>Qui
non est mecum, adversum me est; et qui non colligit
mecum, spargit.</hi> Si autem quod discipuli Domini per
ignorantiam facere voluerunt, id in eo corrigendum
est; quod dixit Dominus, <hi>Nolite prohibere:</hi> cur hoc
ipse prohiberi prohibuit? Et quomodo erit verum quod
<pb n="0115"/>
ibi ait, <hi>Qui contra vos non est, pro vobis est?</hi> In hoc
enim facto non contra eos, sed pro eis erat, ubi per
nomen Christi sanitates operabatur. Ut ergo utraque
sententia vera sit, sicuti vera est, et illa ubi ait, <hi>Qui
non est mecum, adversum me est; et qui mecum non
colligit, spargit;</hi> et illa ubi ait, <hi>Nolite prohibere; qui
enim contra vos non est, pro vobis est:</hi> quid restat intelligendum,
nisi quia ille in tanti nominis veneratione
confirmandus fuit, ubi non erat contra Ecclesiam, sed
pro Ecclesia; et illa tamen separatione culpandus,
ubi si colligeret spargeret; et si forte veniret ad Ecclesiam,
non illud quod habebat ibi acciperet, sed in
quo aberraverat emendaret?</p>
<p>CAPUT VIII.--10. Neque enim et Cornelii gentilis
hominis orationes non sunt exauditae, aut eleemosynae
non sunt acceptae: imo et angelum ad se mitti, et
missum meruit intueri, per quem posset utique sine
hominis alicujus accessu cuncta necessaria discere.
Sed quoniam quidquid boni in orationibus et eleemosynis
habebat, prodesse illi non poterat, nisi per
vinculum christianae societatis et pacis incorporaretur
Ecclesiae; jubetur mittere ad Petrum, et per illum
discit Christum; per illum etiam baptizatus, christiano
populo consortio quoque communionis adjungitur,
cui sola bonorum operum similitudine jungebatur <note>(Act. X)</note>.
Perniciose quippe contemneret bonum
quod nondum habebat, superbiens ex illo quod habebat.
Sic etiam qui se ipsos a societate caeterorum separantes,
charitate violata, unitatis vinculum rumpunt,
si nihil faciunt eorum quae in illa societate acceperunt,
in omnibus separati sunt: et ideo quem sibi
sociaverint, si venire ad Ecclesiam voluerit, debet
omnia quae non accepit accipere. Si vero nonnulla eadem
faciunt, non se in eis separaverunt; et ex ea
parte in texturae compage detinentur, in caetera scissi
sunt. Proinde si quem sibi sociaverint, ex ea parte
nectitur Ecclesiae, in qua nec illi separati sunt: et ideo
si venire ad Ecclesiam voluerit, in eo sanatur ubi laniatus
errabat: ubi vero sanus connectebatur, non
curatur, sed agnoscitur; ne cum sana curare volumus,
potius vulneremus. Itaque illi quos baptizant,
sanant a vulnere idololatriae vel infidelitatis; sed gravius
feriunt vulnere schismatis. Idololatras enim in
populo Dei gladius interemit <note>(Exod. XXXII)</note>, schismaticos
autem terrae hiatus absorbuit <note>(Num. XVI)</note>. Et
Apostolus: <hi>Si habeam omnem,</hi> inquit, <hi>fidem, ita ut
montes transferam, charitatem vero non habeam, nihil
sum.</hi> </p>
        </div3>
<div3>
          <head>11.</head>
          <p>
 Si quis adducatur ad medicum in aliqua necessaria
parte corporis gravi vulnere sauciatus, si dixerit
medicus, Moritur inde nisi curetur: non opinor illi
qui eum adduxerunt, ita desipiunt, ut consideratis
atque numeratis caeteris membris ejus sanis, respondeant
medico et dicant, Ergone ista sana tot membra
non valent ad ejus vitam, et illud unum vulneratum
valet ad mortem? Non utique hoc dicunt, sed curandum
offerunt: nec ideo tamen quia curandum offerunt,
medicum rogant, ut etiam illa quae sana sunt
curet; sed illi uni loco medicinam instanter adhibeat,
<pb n="0116"/>
unde mors etiam sanis caeteris imminet, et nisi sanetur
adveniet. Quid ergo prodest homini vel sana
fides, vel sanum fortasse solum fidei sacramentum,
ubi letali vulnere schismatis perempta est sanitas
charitatis, per cujus solius peremptionem etiam illa
integra trahuntur ad mortem? Quod ne fiat, non cessat
misericordia Dei per unitatem sanctae Ecclesiae
suae, ut veniant et curentur per medicamentum reconciliationis,
per vinculum pacis. Nec ideo se putent
sanos esse, quia dicimus eos habere aliquid sanum:
nec rursus putent ideo curandum esse quod sanum
est, quia ostendimus aliquid vulneratum. Itaque in
Sacramenti sanitate, quia contra nos non sunt, pro
nobis sunt: in schismatis autem vulnere, quia cum
Christo non colligunt, spargunt. Non extollantur ex
his quae habent. Quid tantum per ea quae sana sunt
superbos oculos ducunt? Et vulnus suum dignentur
humiliter intueri, nec solum quid adsit, sed etiam
quid desit attendant.
</p>
          <p>CAPUT IX.--12. Videant quam multa et quam
magna nihil prosint, si unum quiddam defuerit, et
videant quid sit ipsum unum. Nec me in hoc audiant,
sed Apostolum: <hi>Si linguis,</hi> inquit, <hi>hominum loquar et
Angelorum, charitatem autem non habeam, factus sum
aeramentum sonans, aut cymbalum tinniens. Et si habuero
prophetiam, et sciero omnia sacramenta, et omnem
scientiam, et si habuero omnem fidem ut montes
transferam, charitatem autem non habeam, nihil sum <note>(I Cor. XIII, 1-3)</note>
            </hi>.
Quid ergo eis prodest si et linguam in
sacris mysteriis habeant angelicam, et prophetiam
quemadmodum Caiphas <note>(Joan. XI, 51)</note> et Saül <note>(I Reg.
XVIII, 10)</note>, ut aliquando prophetent, quos fuisse damnabiles
sancta Scriptura testatur? Si sacramenta non
tantum sciant, sed et habeant, sicut habuit Simon magus <note>(Act. VIII, 13)</note>:
si fidem, sicut daemonia confessa
sunt Christum; neque enim non credebant cum dicerent, <hi>Quid nobis et tibi est, Fili Dei? scimus qui sis <note>(Marc. I, 24)</note>
            </hi>.
Si dispertiant ipsi etiam substantiam
suam pauperibus, sicut multi, non solum in Catholica,
sed in diversis haeresibus faciunt. Si aliqua ingruente
persecutione tradant ad flammas nobiscum corpus
suum pro fide quam pariter confitentur: tamen quia
separati haec agunt, non sufferentes invicem in dilectione,
neque studentes servare unitatem spiritus
in vinculo pacis <note>(Ephes. IV, 2, 3)</note>, charitatem utique
non habendo, etiam cum illis omnibus quae nihil eis
prosunt, ad aeternam salutem pervenire non possunt.</p>
<p>CAPUT X.--13. Sed videntur sibi argutissime
quaerere,  « utrum generet filios Baptismus Christi in
parte Donati, an non generet: »  ut si consenserimus
quod generet, suam esse asseverent Ecclesiam
matrem, quae filios potuit de Christi Baptismate generare;
et quia unam oportet esse Ecclesiam, ex hoc
jam nostram non esse Ecclesiam criminentur. Si autem
dixerimus, non generat:  « Cur ergo, »  aiunt,
 « apud vos non renascuntur per Baptismum, qui transeunt
<pb n="0117"/>
a nobis ad vos, cum apud nos fuerint baptizati,
si nondum nati sunt? » </p>
        </div3>
<div3>
          <head>14.</head>
          <p>
 Quasi vero ex hoc generet unde separata est,
et non ex hoc unde conjuncta est. Separata est enim
a vinculo charitatis et pacis, sed juncta est in uno
Baptismate. Itaque est una Ecclesia, quae sola Catholica
nominatur; et quidquid suum habet in communionibus
diversorum a sua unitate separatis, per hoc
quod suum in eis habet, ipsa utique generat, non
illae. Neque enim separatio earum generat, sed quod
secum de ista tenuerunt: quod si et hoc dimittant,
omnino non generant. Haec itaque in omnibus generat,
cujus Sacramenta retinentur, unde possit tale aliquid
ubicumque generari: quamvis non omnes quos generat
ad ejus pertineant unitatem, quae usque in finem
perseverantes salvabit. Neque enim hi soli ad eam
non pertinent, qui separationis aperto sacrilegio manifesti
sunt; sed etiam illi qui in ejus unitate corporaliter
mixti per vitam pessimam separantur. Etenim
Simonem magum per Baptisma ipsa pepererat: cui
tamen dictum est, quod non haberet partem in haereditate
Christi <note>(Act. VIII, 13, 21)</note>. Numquid ei Baptismus,
numquid Evangelium, numquid Sacramenta defuerunt?
Sed cui charitas defuit, frustra natus est, et
ei expediebat fortasse non nasci. Numquid non erant
nati quibus Apostolus dicit, <hi>Tanquam parvulis in Christo
lac vobis potum dedi, non escam?</hi> Eos tamen a sacrilegio
schismatis revocat, in quod ideo irruebant,
quia carnales erant: <hi>Quasi parvulis,</hi> inquit, <hi>in Christo
lac vobis potum dedi, non escam; nondum enim poteratis:
sed nec adhuc quidem potestis; carnales enim
estis adhuc. Cum enim sint inter vos aemulatio et contentio,
nonne carnales estis, et secundum hominem ambulatis?
Cum enim quis dicat, Ego quidem sum Pauli;
alius autem, Ego Apollo; nonne homines estis <note>(I Cor.
III, 1-4)</note>
          </hi>? De his enim supra dicit: <hi>Obsecro autem vos,
fratres, per nomen Domini nostri Jesu Christi, ut idipsum
dicatis omnes, et non sint in vobis schismata; sitis
autem perfecti in eodem sensu et in eadem sententia.
Nuntiatum est enim mihi de vobis, fratres mei, ab his
qui sunt Chloes, quia contentiones sunt in vobis. Hoc
autem dico, quia unusquisque vestrum dicit, Ego quidem
sum Pauli, ego autem Apollo, ego Cephae, ego autem
Christi. Divisus est Christus? Numquid Paulus crucifixus
est pro vobis, aut in nomine Pauli baptizati estis <note>(Id. I, 10-13)</note>
          </hi>?
Isti ergo si in hac obstinatione et perversitate
remanerent, certe quidem nati erant, nec
tamen ad ipsam Ecclesiam de qua nati erant, per
pacis atque unitatis vinculum pertinerent. Ergo ipsa
generat, et per uterum suum, et per uteros ancillarum,
ex eisdem Sacramentis, tanquam ex viri sui semine.
Non enim frustra dicit Apostolus, omnia illa in figura
esse gesta <note>(Id. X, 11)</note>. Sed qui superbiunt et
legitimae matri non adjunguntur, similes sunt Ismaeli,
de quo dictum est: <hi>Ejice ancillam et filium ejus; non
enim haeres erit filius ancillae cum filio meo Isaac <note>(Gen.
XXI, 10)</note>
          </hi>. Qui autem pacifice diligunt legitimam patris
sui conjugem, cujus legitimo jure generati sunt, similes
sunt filiis Jacob, quamvis de ancillis natis, sed
<pb n="0118"/>
tamen eamdem haereditatem sumentibus <note>(Id. XXX, 3)</note>.
Qui autem de utero ipsius matris intus in unitate nati,
negligunt gratiam quam acceperunt, similes sunt Esau
filio Isaac, qui reprobatus est, Deo attestante et dicente, <hi>Jacob dilexi, Esau autem odio habui:</hi> 
 cum ambo
ex uno concubitu concepti, ex uno utero nati sint <note>(Malach. I, 2, 3; et Gen. XXV, 24)</note>.
</p>
          <p>CAPUT XI.--15. Quaerunt etiam, <hi>utrum peccata
dimittantur per Baptismum in parte Donati:</hi> ut si dixerimus
dimitti, respondeant, Ergo est illic Spiritus
sanctus; quia cum insufflante Domino datus esset
discipulis, tunc secutus est et ait: <hi>Baptizate gentes in
nomine Patris et Filii et Spiritus sancti <note>(Matth. XXVIII,
19)</note>
            </hi>: <hi>si cui dimiseritis peccata, dimittentur ei; si cui
tenueritis, tenebuntur <note>(Joan. XX, 22, 23)</note>
            </hi>. Et si ita est,
inquiunt, communio nostra est Ecclesia Christi: non
enim praeter Ecclesiam dimissionem peccatorum Spiritus
sanctus operatur. Et si nostra communio est
Ecclesia Christi, non est Ecclesia Christi vestra communio.
Una est enim, quaecumque illa sit, de qua
dictum est, <hi>Una est columba mea, una est matri suae <note>(Cant. VI, 8)</note>
            </hi>:
nec possunt Ecclesiae tot esse, quot
schismata. Si autem dixerimus non ibi dimitti peccata:
Ergo, inquiunt, non est illic versus Baptismus;
et propterea quos a nobis suscipitis, vos baptizare
debetis; quod quia non facitis, in Ecclesia Christi vos
non esse fatemini.</p>
        </div3>
<div3>
          <head>16.</head>
          <p>
 His ita resistimus, secundum Scripturas, eos
interrogantes, ut quod a nobis quaerunt, sibi ipsi respondeant.
Quaero enim ut dicant, utrum dimittantur
peccata ubi charitas non est. Peccata enim tenebrae
animarum sunt. Audimus quippe Joannem dicentem, <hi>Qui odit fratrem suum, in tenebris est usque adhuc <note>(I Joan. II, 11)</note>
          </hi>.
Nulli autem schismata facerent, si
fraterno odio non excaecarentur. Si ergo dicimus non
ibi dimitti peccata; quomodo renascitur qui apud
eos baptizatur? Quid est enim renasci per Baptismum,
nisi a vetustate renovari? Quomodo autem renovatur
a vetustate, cui peccata praeterita non dimittuntur?
Quod si renatus non est, nec Christum induit,
ex quo conficitur ut denuo baptizandus videatur.
Quia dicit Apostolus, <hi>Quotquot enim in Christo baptizati
estis, Christum induistis <note>(Galat. III, 27)</note>
          </hi>: quem ille
si non induit, nec in Christo baptizatus habendus est.
Porro quia in Christo dicimus baptizatum, fatemur
eum Christum induisse: et si hoc fatemur, regeneratum
fatemur. Quod si ita est, et peccata dimissa
sunt. Quomodo ergo dicit Joannes, <hi>Qui odit fratrem
suum, in tenebris manet usque adhuc;</hi> si jam facta
est remissio peccatorum? Annon est in schismate
odium fraternum? quis hoc dixerit, cum et origo
et pertinacia schismatis nulla sit alia, nisi odium
fratris?</p>
        </div3>
<div3>
          <head>17.</head>
          <p>
 Hanc illi quaestionem solvere sibi videntur
cum dicunt: <hi>Non est ergo in schismate remissio peccatorum,
et ideo nec regeneratio novi hominis, et propterea
nec Baptismus Christi.</hi> Nos autem quia fatemur ibi
esse Baptismum Christi, hanc eis quaestionem solvendam
proponimus: Magus ille Simon, utrum vero
<pb n="0119"/>
Christi Baptismate tinctus sit. Respondebunt, Ita;
quia sanctae Scripturae auctoritate coguntur. Quaero
ergo utrum fateantur ei dimissa peccata? Profecto
fatebuntur. Item quaero, cur ei dixerit Petrus, non
eum habere partem in sorte sanctorum? Quia, inquiunt,
postea peccavit, pecunia volens emere donum
Dei, cujus venditores esse Apostolos credidit.
</p>
          <p>CAPUT XII.--18. Quid, si ad ipsum Baptismum
fictus accessit? dimissa sunt ei peccata, an non sunt
dimissa? Eligant quod volunt; utrumlibet elegerint,
sufficit nobis. Si dimissa dixerint; quomodo ergo <hi>Spiritus sanctus disciplinae effugiet fictum 
 <note>(Sap. I, 5)</note>
            </hi>,
si in isto ficto remissionem operatus est peccatorum?
Si dixerint non esse dimissa; quaero, si postea fictionem
suam corde concusso et vero dolore fateretur,
denuo baptizandus judicaretur? Quod si dementissimum
est dicere; fateantur vero Baptismo Christi baptizari
posse hominem, et tamen cor ejus in malitia
vel sacrilegio perseverans, peccatorum abolitionem
non sinere fieri: atque ita intelligant in communionibus
ab Ecclesia separatis posse homines baptizari,
ubi Christi Baptismus eadem sacramenti celebratione
datur et sumitur; qui tamen tunc prosit ad remissionem
peccatorum, cum quis reconciliatus unitati,
sacrilegio dissensionis exuitur, quo ejus peccata tenebantur,
et dimitti non sinebantur. Sicut enim in illo
qui fictus accesserat, fit ut non denuo baptizetur, sed
ipsa pia correctione et veraci confessione purgetur,
quod non posset sine Baptismo, ut quod ante datum
est, tunc valere incipiat ad salutem, cum illa fictio
veraci confessione recesserit: sic etiam iste qui Baptisma
Christi, quod non amiserunt qui se separaverunt,
inimicus charitatis et pacis Christi, in aliqua
haeresi aut schismate accepit, quo sacrilego scelere
peccata ejus non dimittebantur, cum se correxerit,
et ad Ecclesiae societatem unitatemque venerit, non
iterum baptizandus est; quia ipsa ei reconciliatione
ac pace praestatur, ut ad remissionem peccatorum
ejus in unitate jam prodesse incipiat Sacramentum,
quod acceptum in schismate prodesse non poterat.</p>
        </div3>
<div3>
          <head>19.</head>
          <p>
 Si autem dixerint, in illo qui fictus accessit,
per sanctam vim tanti sacramenti dimissa quidem illi
esse peccata in ipso temporis puncto, sed per fictionem
ejus rediisse continuo: ut Spiritus sanctus et
adfuerit baptizato ut peccata recederent, et perseverantiam
fictionis fugerit ut redirent; ut et illud verum
sit, <hi>Quotquot in Christo baptizati estis, Christum
induistis;</hi> et illud, <hi>Spiritus enim sanctus disciplinae effugiet
fictum:</hi> id est, ut et induat eum Christo sanctitas
Baptismi, et exuat eum Christo pernicies fictionis:
sicut fit cum quisque a tenebris per lucem transit ad
tenebras; oculi quidem ejus in tenebras perpetuo diriguntur,
sed non potest lux nisi perfundere transeuntem:
si hoc ergo dixerint, hoc etiam in eis intelligant
fieri, qui extra Ecclesiae communionem, sed
tamen Baptismate Ecclesiae baptizantur, quod ubicumque
fuerit, sanctum est per se ipsum: et ideo non
<pb n="0120"/>
est eorum qui se separant, sed ejus unde se separant:
valet tamen et apud eos hactenus, ut per ejus lucem
transeant ad dissensionis suae tenebras, continuo
redeuntibus peccatis, quae Baptismatis sanctitas in
illo temporis puncto dimiserat, tanquam redeunte
obscuritate quam lux in transitu excusserat.</p>
        </div3>
<div3>
          <head>20.</head>
          <p>
 Nam redire dimissa peccata, ubi fraterna charitas
non est, apertissime Dominus docet de illo
servo, quem cum invenisset debitorem decem millium
talentorum, deprecanti omnia dimisit. Ille autem conservum
suum qui ei debebat centum denarios, cum
miseratus non fuisset, jussit eum dominus reddere
quae ei dimiserat. Tempus ergo quo accipitur indulgentia
per Baptismum, tanquam tempus est reddendae
rationis, ut omnia debita quae inventa fuerint dimittantur.
Non tamen ille servus postea dedit conservo
suo mutuam pecuniam, quam cum ille non posset reddere,
non ejus misertus est: sed jam ei debebat
conservus ejus, cum ipse rationem domino suo reddens,
tanti numeri debito solveretur; nec dimiserat
conservo suo quod ei debebat, et sic accesserat ut ei
dimitteret dominus. Hoc indicant verba conservi dicentis: <hi>Patientiam habe in me, et reddam tibi</hi>.
Alioquin
diceret, Jam mihi hoc dimiseras, cur iterum
repetis? Hoc et ipsius Domini verba manifestius aperiunt.
Ait enim: <hi>Egressus autem servus ille, invenit
unum de conservis suis qui debebat ei centum denarios <note>(Matth. XVIII, 23-35)</note>
          </hi>.
Non dixit, Cui jam debitum
centum denariorum dimiserat. Si enim dimiserat,
non ei debebat. Quia ergo dixit, <hi>debebat ei;</hi> manifestum
est quod non dimiserat. Et melius quidem fuerat,
atque hoc potius congruebat tanto debitori reddituro
rationem, et exspectanti misericordiam domini sui,
ut prior ipse conservo dimitteret quod ei debebatur,
et sic ad rationem reddendam, ubi misericordia domini
imploranda erat, accederet. Nec tamen illud
quod nondum conservo dimiserat, impedivit dominum
ejus, quominus in illo tempore accipiendae rationis
dimitteret ei omnia quae debebat. Sed quid
profuit, quandoquidem in caput ejus propter odiorum
perseverantiam rursus omnia continuo replicata
sunt? Sic non impeditur Baptismi gratia, quominus
omnia peccata dimittat, etiamsi odium fraternum in
ejus cui dimittuntur animo perseverat. Solvitur enim
hesternus dies, et quidquid supra est solvitur, etiam
ipsa hora momentumque ante Baptismum et in Baptismo.
Deinceps autem reus esse continuo incipit,
non solum consequentium, sed etiam praeteritorum
dierum, horarum, momentorum, redeuntibus
omnibus quae dimissa sunt: et haec saepe contingunt
in Ecclesia.
</p>
          <p>CAPUT XIII.--21. Nam plerumque fit ut homo
<pb n="0121"/>
habeat inimicum quem iniquissime oderit: quanquam
etiam iniquos inimicos diligere jubeamur,
et orare pro eis. Subito autem periculo mortis
incipit perturbari, et poscit Baptismum, quem tanta
festinatione accipit, ut necessariam interrogationem
paucorum verborum vix periculi tempus admittat,
(quanto minus sermonem longissimum?) ut illud odium
corde pellatur, etiam ipsi si baptizanti sit cognitum.
Certe ista non solum apud nos, sed etiam apud illos
evenire non cessant. Quid ergo dicimus? Dimittuntur
peccata huic homini, an non dimittuntur? Prorsus
quod volunt eligant. Si enim dimittuntur, continuo
redeunt: Evangelium loquitur, veritas clamat. Sive
ergo dimittantur, sive non dimittantur, necessaria
est postea medicina: nec tamen si vixerit, atque id
corrigendum esse didicerit atque correxerit, denuo
baptizatur, sive apud illos, sive apud nos. Sic et illa
quae schismatici vel haeretici non aliter habent, nec
aliter agunt quam vera Ecclesia, cum ad nos veniunt,
non emendamus, sed potius approbamus. In quibus
enim non dissentiunt a nobis, in eis non disjunguntur
a nobis. Sed tamen quia nihil eis prosunt quamdiu
schismatici vel haeretici sunt, propter alia in quibus
a veritate dissentiunt, et propter ipsum separationis
immanissimum scelus, sive permanserint in eis
peccata, sive continuo dimissa redierint, ut ad sanitatem
pacis atque charitatis veniant adhortamur;
non solum ut aliquid habeant quod non habebant, sed
ut eis etiam illud prodesse incipiat quod habebant.</p>
<p>CAPUT XIV.--22. Frustra ergo nobis dicunt:
 « Si Baptismum nostrum acceptatis, quid minus habemus,
ut nobis de vestra communione consulendum
putetis? »  Respondemus enim: Non Baptismum vestrum
acceptamus; quia non est Baptismus ille schismaticorum
vel haereticorum, sed Dei et Ecclesiae,
ubicumque fuerit inventus et quocumque translatus.
Vestrum autem non est, nisi quod prave sentitis, et
sacrilege agitis, et impie separamini. Nam si caetera
omnia vera vel sentiatis vel habeatis, et in eadem
tamen separatione duretis adversus vinculum fraternae
pacis, adversus unitatem omnium fratrum, qui
toto orbe terrarum, sicut promissi sunt, ita exhibiti;
quorum omnium causas et corda nullo modo unquam
nosse aut discutere potuistis, ut merito damnaretis;
qui non possunt propterea rei esse, quia judicibus
ecclesiasticis potius quam litigatoribus crediderunt:
hoc solum minus habetis, quod minus habet qui
charitatem non habet. Jam quid opus est ut nos retexamus?
Vos ipsi in Apostolo inspicite, quantum sit
quod minus habetis. Quid autem interest qui charitatem
non habet, utrum foras avolet aliquo vento
tentationis ablatus, an intus de messe dominica non
recedat in ultima ventilatione separandus? Et tamen
etiam tales, si jam semel per Baptismum nati sunt,
iterum eos nasci non oportet.</p>
<p>CAPUT XV.--23. Ecclesia quippe omnes per
Baptismum parit, sive apud se, id est, ex utero suo;
<pb n="0122"/>
sive extra se de semine viri sui: sive de se, sive de
ancilla. Sed et Esau de uxore natus, propter fraternam
discordiam separatus est a populo Dei. Et Aser
per uxoris quidem potestatem, sed ex ancilla natus,
propter fraternam concordiam terram promissionis
accepit. Unde et Ismaeli, ut separaretur a populo Dei,
non obfuit mater ancilla, sed obfuit fraterna discordia:
et non profuit potestas uxoris, cujus magis filius
erat, quia per ipsius jura conjugalia et in ancilla seminatus
erat, et ex ancilla susceptus. Sicut apud istos
Ecclesiae jure quod est in Baptismo, nascuntur quicumque
nascuntur: sed si concordent cum fratribus,
per unitatem pacis ad terram veniunt promissionis,
non de materno utero rursus ejiciendi, sed in paterno
semine agnoscendi: si autem in discordia perseverent,
ad Ismaelis funiculum pertinebunt. Prior autem
fuit Ismael, postea Isaac; et prior Esau, posterior autem
Jacob: non quia prior peperit haeresis quam Ecclesia,
aut Ecclesia ipsa prius carnales vel animales,
et postea spirituales; sed quia in ipsa sorte mortalitatis
nostrae, ex quo de Adam nascimur, <hi>non est prius
quod spirituale, sed quod animale, postea spirituale <note>(I Cor. XV, 46)</note>
            </hi>.
Ex ipso autem animali sensu,
quia <hi>homo animalis non percipit quae sunt Spiritus
Dei <note>(Id. II, 14)</note>
            </hi>, omnes dissensiones et schismata
generantur. In quo sensu perseverantes Apostolus dicit
ad Vetus Testamentum pertinere <note>(Galat. IV)</note>, id
est, ad terrenorum promissorum cupiditatem, in quibus
quidem spiritualia figurantur, sed <hi>animalis homo
non percipit quae sunt Spiritus Dei.</hi> </p>
        </div3>
<div3>
          <head>24.</head>
          <p>
 Quocumque ergo tempore tales homines esse
coeperint in hac vita, ut jam divinis pro saeculorum
distributione Sacramentis imbuti, adhuc tamen carnaliter
sapiant, et carnalia de Deo, sive in hac vita,
sive post hanc vitam, sperent atque desiderent, animales
sunt. Ecclesia vero, quod est populus Dei,
etiam in istius vitae peregrinatione antiqua res est, in
aliis hominibus habens animalem portionem, in aliis
autem spiritualem. Ad animales pertinet Vetus Testamentum,
ad spirituales Novum. Sed primis temporibus
utrumque occultum fuit ab Adam usque ad Moysen.
A Moyse autem manifestatum est Vetus, et in
eo ipso occultabatur Novum, quia occulte significabatur.
Postea vero quam in carne Dominus venit, revelatum
est Novum: Veteris autem Sacramenta cessarunt;
sed concupiscentiae tales non cessaverunt. In
illis enim sunt, quos Apostolus jam per Sacramentum
Novi Testamenti natos, adhuc tamen dicit animales
non posse percipere quae sunt Spiritus Dei. Sicut
enim in Sacramentis Veteris Testamenti vivebant quidam
spirituales, ad Novum scilicet Testamentum,
quod tunc occultabatur, occulte pertinentes: sic et
nunc in Sacramento Novi Testamenti quod jam revelatum
est, plerique vivunt animales. Qui proficere si
<pb n="0123"/>
nolunt ad percipienda quae sunt Spiritus Dei, quo eos
hortatur sermo apostolicus, ad Vetus Testamentum
pertinebunt. Si autem proficiunt, et antequam capiant,
ipso profectu et accessu ad Novum pertinent:
et si priusquam spirituales fiant, ex hac vita rapiantur,
custoditi per Sacramenti sanctitatem in terra
viventium computantur, ubi est spes nostra et portio
Dominus. Nec invenio quid verius intelligatur in eo
quod scriptum est, <hi>Imperfectum meum viderunt oculi
tui:</hi> quandoquidem sequitur, <hi>Et in libro tuo omnes
scribentur <note>(Psal. CXXXVIII, 16)</note>
          </hi>.
</p>
          <p>CAPUT XVI.--25. Quae autem peperit Abel et
Enoch et Noe et Abraham, ipsa peperit Moysen et
Prophetas tempore posteriores ante adventum Domini;
et quae istos, ipsa et Apostolos et martyres
nostros et omnes bonos Christianos. Omnes enim diversis
quidem temporibus nati apparuerunt, sed societate
unius populi continentur; et ejusdem civitatis
cives labores hujus peregrinationis experti sunt, et
quidam eorum nunc experiuntur, et usque in finem
caeteri experientur. Item quae peperit Cain et Cham
et Ismaelem et Esau, eadem ipsa peperit et Dathan
et alios in eodem populo similes; et quae istos, eadem
ipsa et Judam pseudoapostolum, et Simonem
magum, et caeteros usque ad haec tempora pseudochristianos
in affectione animali pertinaciter obduratos,
sive in unitate permixti sint, sive aperta praecisione
dissentiant. Sed cum tales a spiritualibus evangelizantur,
et Sacramentis imbuuntur, tanquam per
se ipsam Rebecca eos parit, sicut Esau: cum autem
per illos qui non caste annuntiant Evangelium <note>(Philipp.
I, 17)</note>, tales in Dei populo generantur; Sara quidem,
sed per Agar. Item boni spirituales, quando
evangelizantibus vel baptizantibus carnalibus generantur,
Lia quidem vel Rachel jure conjugali eos,
sed per ancillarum uterum parit. Cum vero per spirituales
in Evangelio generantur boni fideles, qui vel
evadunt in spiritualis aetatis affectum, vel eo tendere
non desistunt, vel ideo non faciunt quia non possunt,
sicut ex utero Sarae Isaac, vel Rebeccae Jacob, in novam
vitam et Novum Testamentum nascuntur.</p>
<p>CAPUT XVII.--26. Itaque sive intus versari videantur,
sive aperte foris sint, quod caro est, caro
est: sive in area in sua sterilitate perseverent, sive
occasione tentationis tanquam vento extra tollantur,
quod palea est, palea est. Et semper ab illius Ecclesiae
quae sine macula et ruga est, unitate divisus
est, etiam qui congregationi sanctorum in carnali
obduratione miscetur. De nullo tamen desperandum
est, sive qui intus talis apparet, sive qui foris manifestius
adversatur. Spirituales autem sive ad hoc ipsum
pio studio proficientes, non eunt foras: quia et
cum aliqua vel perversitate vel necessitate hominum
videntur expelli, ibi magis probantur, quam si intus
permaneant, cum adversus Ecclesiam nullatenus eriguntur,
<pb n="0124"/>
sed in solida unitatis petra fortissimo charitatis
robore radicantur. Ad hoc enim pertinet quod
in illo Abrahae sacrificio dicitur, <hi>Aves autem non divisit <note>(Gen. XV, 10)</note>
            </hi>.</p>
<p>CAPUT XVIII.--27. De Baptismi ergo quaestione
jam, quantum arbitror, satis disserui: et quia hoc
manifestissimum schisma est quod Donatistarum nomine
nuncupatur, restat ut hoc de Baptismo pie credamus,
quod universa Ecclesia a sacrilegio schismatis
remota custodit. In qua tamen si aliud alii, et aliud
alii adhuc de ista quaestione salva pace sentirent, donec
universali concilio unum aliquid eliquatum sincerumque
placuisset, humanae infirmitatis errorem
cooperiret charitas unitatis, sicut scriptum est, <hi>Quia
charitas cooperit multitudinem peccatorum <note>(I Petr.
IV, 8)</note>
            </hi>. Qua enim absente caetera inaniter habentur,
eadem praesente quaedam venialiter non habentur.</p>
        </div3>
<div3>
          <head>28.</head>
          <p>
 Exstant beati martyris Cypriani in ejus litteris
magna documenta, ut ad illum jam veniam, de cujus
sibi auctoritate isti carnaliter blandiuntur, cum ejus
charitate spiritualiter perimantur. Nam illis temporibus,
antequam plenarii concilii sententia quid in hac
re sequendum esset, totius Ecclesiae consensio confirmasset,
visum est ei cum ferme octoginta coepiscopis
suis Africanarum Ecclesiarum, omnem hominem
qui extra Ecclesiae catholicae communionem baptizatus
fuisset, oportere ad Ecclesiam venientem denuo
baptizari. Quod non recte fieri tanto viro nimirum
propterea Dominus non aperuit, ut ejus pia et humilitas
et charitas in custodienda salubriter Ecclesiae pace
patesceret, et non solum illius temporis Christianis,
sed etiam posteris ad medicinalem, ut ita dicam, notitiam
signaretur. Cum enim tanti meriti, tantae Ecclesiae,
tanti pectoris, tanti oris, tantae virtutis episcopus,
aliud de Baptismo arbitraretur, quam erat diligentius
inquisita veritas firmatura; multique ejus collegae,
quamvis nondum liquido manifestatum, id tamen
tenerent quod et praeterita Ecclesiae consuetudo, et postea
totus catholicus orbis amplexus est: non se ille
tamen a caeteris diversa sentientibus separata communione
disjunxit, et hoc etiam caeteris persuadere non
destitit, ut sufferrent invicem in dilectione, studentes
servare unitatem spiritus in vinculo pacis <note>(Ephes. IV,
2, 3)</note>. Ita enim corporis manente compage, si quid in
quibusdam membris infirmabatur, ex eorum sanitate
convalesceret potius, quam praecisione mortificatum
diligentiam nullius curationis admitteret. Et si se ille
separasset, quam multi sequerentur? quantum sibi
nomen inter homines faceret? quam latius Cyprianistae
quam Donatistae vocarentur? Sed non erat filius
perditionis, de qualibus dictum est, <hi>Dejecisti eos dum
extollerentur <note>(Psal. LXXII, 18)</note>
          </hi>: sed erat filius pacis
Ecclesiae, qui tanta cordis illuminatione praeditus, propterea
non vidit aliquid, ut per eum aliud supereminentius
videretur. <hi>Et adhuc,</hi> inquit Apostolus, <hi>supereminentiorem
viam vobis demonstro: si linguis hominum
<pb n="0125"/>
loquar, et Angelorum, charitatem autem non habeam,
factus sum aeramentum sonans aut cymbalum tinniens <note>(I Cor. XII, 31, et XIII, 1)</note>
          </hi>.
Minus ergo ille penetravit,
ut cerneret secretum abditum sacramenti:
sed si sciens omnia sacramenta, charitatem non haberet,
nihil esset. Cum autem minus illud perspiciens,
hanc tamen humiliter, fideliter, fortiter custodivit,
ad martyrii coronam meruit pervenire: ut si qua in
ejus lucidam mentem ex humana conditione nebula irrepserat,
gloriosa serenitate fulgentis sanguinis fugaretur.
Non enim frustra ipse Dominus Jesus Christus,
cum se ipsum diceret vitem, suos autem tanquam in
vite sarmenta, praecidi eos dixit, et de vite auferri
tanquam inutilia sarmenta, quae fructum non darent.
Quis est autem fructus, nisi novus ille fetus, de quo
item dicit: <hi>Mandatum novum do vobis, ut vos invicem
diligatis <note>(Joan. XIII, 34)</note>
          </hi>? Ipsa est illa charitas, sine
qua caetera nihil prosunt. Dicit et Apostolus: <hi>Fructus
autem spiritus est, charitas, gaudium, pax, longanimitas,
benignitas, bonitas, fides, mansuetudo, continentia <note>(Galat. V, 22, 23)</note>
          </hi>.
Quae omnia incipiunt a charitate,
et per caeteram juncturam quasi botrum mirabilem faciunt.
Nec tamen frustra idem Dominus addidit, <hi>Quae
autem sarmenta in me dant fructum, purgat illa Pater
meus, ut majorem fructum afferant <note>(Joan. XV, 1-5)</note>
          </hi>:
nisi quia et ipsi qui fructu praevalent charitatis, possunt
tamen aliquid habere purgandum, quod incultum
agricola non relinquit. Quod ergo ille vir sanctus de
Baptismo aliter sentiens quam se res habebat, quae
<pb n="0126"/>
postea pertractata et diligentissima consideratione firmata
est, in catholica unitate permansit et charitatis
ubertate compensatum est, et passionis falce purgatum.
</p>
          <p>CAPUT XIX.--29. Sed ne videar devitandae probationis
causa ista in laudem beatissimi Martyris dicere,
quae quidem non ejus, sed illius est, cujus gratia
talis exstitit; jam de litteris ejus documenta proferamus,
quibus maxime Donatistarum ora claudantur.
Hujus enim auctoritatem imperitis objiciunt, ut se
quasi recte facere ostendant, quod ad se venientes fideles
denuo baptizent. Nimium miseri, et nisi se corrigant
a semetipsis omnino damnati, qui hoc in tanto
viro eligunt imitari, quod illi propterea non obluit,
quia in ea pace unde isti aberraverunt, qui viam pacis
non cognoverunt <note>(Psal. XIII, 3)</note>, perseverantissimis usque
in finem gressibus ambulavit. Est quidem quod
Christi Baptisma ubique sanctum est, et quamvis apud
haereticos vel schismaticos, ipsius tamen haeresis vel
schismatis non est, et ideo nec ad ipsam Catholicam inde
venientes oportet denuo baptizari: sed tamen hoc
aliud est, aliud a catholica pace deviantes et in nefariam
praecisionis foveam praecipitatos, rebaptizandos
insuper judicare. Nam illum naevum in candore sanctae
animae charitatis ubera contegebant: hanc autem fuliginem
in istorum tartarea foeditate vultus impacatus ostentat.
Sed ea quae deinceps, quod ad beati Cypriani
auctoritatem attinet, tractaturi sumus, ab alio sumemus
exordio.</p>
</div3>
      </div1>

<div1>
        <head> <hi>LIBER SECUNDUS.</hi> In quo probat Augustinus, auctoritatem Cypriani episcopi et martyris frustra objectari a Donatistis, quaei llis nimirum magis quam Catholicis adversetur. Eum enim praedecessoris sui Agrippini sententiam de haereticis in catholica Ecclesia, cum ad eam veniunt, baptizandis non censuisse recipiendam, nisi eo pacto, ut et pax cum aliter sentientibus, semper servaretur, et Ecclesiae unitas nullo schismate unquam rumperetur.</head>

<pb n="0125"/>
<p>
          <pb n="0125"/>CAPUT PRIMUM.--1. Quantum pro nobis, hoc
est, pro pace catholica faciant ea quae tanquam ex auctoritate
beati Cypriani adversus nos a parte Donati
proferuntur, et quantum sint adversus eos a quibus
proferuntur, adjuvante Domino demonstrare proposui.
Si qua ergo me respondendi necessitas ea quae jam in
aliis libris posui, rursus commemorare coegerit (quanquam
id modice faciam), his qui jam illa legerunt et
tenent, onerosum esse non debet: quia et ea quae instructioni
sunt necessaria, saepius oportet insinuare
cardioribus, et cum eadem multipliciter varieque versantur
atque tractantur, ipsos quoque capaciore intelligentia
praeditos adjuvant et ad facilitatem sciendi
et ad copiam disserendi. Novi etiam quemadmodum
soleat contristare lectorem, cum ab eo libro quem
gerit in manibus, quando in aliquem nodum quaestionis
inciderit, in alium mittitur ubi ejus solutionem
requirat, quem forte non habet. Quapropter
quaecumque in aliis libris jam diximus, si necessitas
praesentium quaestionum breviter iterare compulerit,
ignoscant scientes, ne offendantur nescientes:
<pb n="0126"/>
satius est enim offerre habenti, quam differre non habentem.</p>
<div3>
          <head>2.</head>
          <p>
 Quid ergo isti dicunt, cum veritatis viribus praefocantur,
cui consentire nolunt? <hi>Cyprianus,</hi> inquiunt, <hi>cujus tantum meritum novimus tantamque doctrinam,
cum multis coepiscopis suis sententias proprias conferentibus,
in concilio statuit haereticos vel schismaticos,
id est omnes qui extra unius Ecclesiae communionem sunt,
Baptismum non habere; et ideo quisquis ab eis baptizatus
ad Ecclesiam venerit, esse in Ecclesia baptizandum.</hi> 
Non me terret auctoritas Cypriani, quia reficit humilitas
Cypriani. Magnum quidem meritum novimus Cypriani
episcopi et martyris; sed numquid majus quam
Petri apostoli et martyris? De quo idem Cyprianus in
epistola ad Quintum ita loquitur: <hi>Nam nec Petrus,</hi> 
inquit, <hi>quem primum Dominus elegit, et super quem
aedificavit Ecclesiam suam <note>(Matth. XVI, 18)</note>
          </hi>, <hi>cum secum
Paulus de circumcisione postmodum disceptaret,
vindicavit sibi aliquid insolenter, aut arroganter assumpsit,
ut diceret se primatum tenere, et obtemperari a novellis
et posteris sibi potius oportere; nec despexit Paulum,
<pb n="0127"/>
quod Ecclesiae prius persecutor fuisset: sed consilium
veritatis admisit, et rationi legitimae quam Paulus
vindicabat facile consensit; documentum scilicet nobis et
concordiae et patientiae tribuens, ut non pertinaciter nostra
amemus, sed quae aliquando a fratribus et collegis
nostris utiliter et salubriter suggeruntur, si sint vera et
legitima, ipsa potius nostra ducamus <note>(Epist. 71, ad Quintum)</note>
          </hi>.
Ecce ubi commemorat Cyprianus, quod etiam
nos in Scripturis sanctis didicimus, apostolum Petrum
in quo primatus Apostolorum tam excellenti gratia praeeminet,
aliter quam veritas postulabat de circumcisione
agere solitum, a posteriore apostolo Paulo esse
correctum. Si ergo potuit Petrus non recte in aliquo
ingredi ad veritatem Evangelii, ita ut Gentes cogeret
judaizare, quod Paulus in ea scribit Epistola, in qua
Deum testatus est non se mentiri: ait enim, <hi>Quae autem
scribo vobis, ecce coram Deo, quia non mentior <note>(Galat.
I, 20)</note>
          </hi>: et post hanc tam sanctam atque terribilem
attestationem Dei, narravit haec omnia, in quibus
dixit, <hi>Cum vidissem quia non recte ingrediuntur ad veritatem
Evangelii, dixi Petro coram omnibus, Si tu cum
sis Judaeus gentiliter et non judaice vivis; quemadmodum
Gentes cogis judaizare <note>(Id. II, 11-14)</note>
          </hi>? Si potuit, inquam,
Petrus contra veritatis regulam, quam postea
Ecclesia tenuit, cogere Gentes judaizare; cur non potuit
Cyprianus contra regulam veritatis, quam postea
tota Ecclesia tenuit, cogere haereticos vel schismaticos
denuo baptizari? Puto quod sine ulla sui contumelia
Cyprianus episcopus Petro apostolo comparatur,
quantum attinet ad martyrii coronam. Caeterum
magis vereri debeo, ne in Petrum contumeliosus existam.
Quis enim nescit illum Apostolatus principatum
cuilibet episcopatui praeferendum? Sed et si distat cathedrarum
gratia, una est tamen martyrum gloria:
et si forte se invicem in aliquo praecedunt corda confitentium,
ac pro vera fide in unitate charitatis morientium,
Dominus noverit, cujus occulta et mirabili
dispensatione gratiarum latro in cruce pendens semel
eum confitetur, et die ipso in paradisum mittitur <note>(Luc.
XXIII, 40-43)</note>, Petrus Dominum sequens ter eum negat <note>(Matth. XXVI, 69-75)</note>,
et a corona differtur: nobis
hinc judicare temerarium est. Verumtamen si quisquam
nunc cogat circumcidi aliquem more judaico, et
sic baptizari; multo amplius detestatur hoc genus humanum,
quam si aliquis cogatur rebaptizari. Quapropter
cum Petrus illud faciens a Paulo posteriore corrigitur,
et pacis atque unitatis vinculo custoditus ad
martyrium provehitur; quanto facilius et fortius quod
per universae Ecclesiae statuta firmatum est, vel unius
episcopi auctoritati, vel unius provinciae concilio
praeferendum est? Cum idem ipse Cyprianus ita dixerit
quid ei videretur, ut in pacis unitate esse
voluerit, etiam cum eis qui de hac re diversa sentirent:
<pb n="0128"/>
quod indicat ipsius primus sermo in ejusdem
concilii, quod ab istis profertur, exordio. Nam
ita se habet:
</p>
          <p>CAPUT II.--3. « Cum in unum Carthagine convenissent
calendis septembris episcopi plurimi, ex
provincia Africa, Numidia, Mauritania, cum presbyteris
et diaconibus, etiam praesente plebis maxima
parte, et lectae essent litterae Jubaiani ad Cyprianum
factae, item Cypriani ad Jubaianum rescriptae de haereticis
baptizandis, quidque postmodum Cypriano Jubaianus
idem rescripserit, Cyprianus dixit: Audistis,
collegae dilectissimi, quid mihi Jubaianus coepiscopus
noster scripserit, consulens mediocritatem nostram
de illicito et profano haereticorum Baptismo; quidque
ego ei rescripserim, censens scilicet quod semel atque
iterum et saepe censuimus, haereticos ad Ecclesiam
venientes Ecclesiae Baptismo baptizari et sanctificari
oportere. Item lectae sunt vobis et aliae Jubaiani
litterae, quibus pro sua sincera et religiosa devotione,
ad epistolam nostram rescribens, non tantum consensit,
sed et instructum se esse gratias egit. Superest
ut de hac ipsa re quid singuli sentiamus proferamus;
neminem judicantes, aut a jure communionis aliquem,
si diversum senserit, amoventes. Neque enim quisquam
nostrum episcopum se esse episcoporum constituit,
aut tyrannico terrore ad obsequendi necessitatem
collegas suos adigit, quando habeat omnis
episcopus pro licentia libertatis et potestatis suae arbitrium
proprium, tamque judicari ab alio non possit,
quam nec ipse potest alterum judicare; sed exspectemus
universi judicium Domini nostri Jesu Christi, qui
unus et solus habet potestatem et praeponendi nos
in Ecclesiae suae gubernatione, et de actu nostro judicandi. » </p>
<p>CAPUT III.--4. Nunc se, si audent, superbae et
tumidae cervices haereticorum adversus sanctam humilitatem
hujus sermonis extollant. Insani Donatistae,
quos ad pacem atque unitatem sanctae Ecclesiae remeare,
atque in ea sanari cupimus et optamus, quid
ad haec dicitis? Vos certe nobis objicere soletis Cypriani
litteras, Cypriani sententiam, Cypriani concilium:
cur auctoritatem Cypriani pro vestro schismate
assumitis, et ejus exemplum pro Ecclesiae pace respuitis?
Quis autem nesciat sanctam Scripturam canonicam,
tam Veteris quam Novi Testamenti, certis
suis terminis contineri, eamque omnibus posterioribus
episcoporum litteris ita praeponi, ut de illa omnino
dubitari et disceptari non possit, utrum verum vel
utrum rectum sit, quidquid in ea scriptum esse constiterit:
episcoporum autem litteras quae post confirmatum
canonem vel scriptae sunt vel scribuntur, et
per sermonem forte sapientiorem cujuslibet in ea re
peritioris, et per aliorum episcoporum graviorem
auctoritatem doctioremque prudentiam, et per concilia
licere reprehendi, si quid in eis forte a veritate
deviatum est: et ipsa concilia quae per singulas regiones
<pb n="0129"/>
vel provincias fiunt, plenariorum conciliorum
auctoritati quae fiunt ex universo orbe christiano, sine
ullis ambagibus cedere: ipsaque plenaria saepe priora
posterioribus emendari; cum aliquo experimento rerum
aperitur quod clausum erat, et cognoscitur quod
latebat; sine ullo typho sacrilegae superbiae, sine ulla
inflata cervice arrogantiae, sine ulla contentione lividae
invidiae, cum sancta humilitate, cum pace catholica,
cum charitate christiana?</p>
<p>CAPUT IV.--5. Quapropter sanctus Cyprianus,
tanto excelsior, quanto humilior, qui documentum
Petri sic amavit, ut diceret,  « Documentum, scilicet
nobis et concordiae et patientiae tribuens, ut non pertinaciter
nostra amemus, sed quae aliquando a fratribus
et collegis nostris utiliter et salubriter suggeruntur,
si sint vera et legitima, ipsa potius nostra
ducamus; »  satis ostendit facillime se correcturum
fuisse sententiam suam, si quis ei demonstraret Baptismum
Christi sic dari posse ab eis qui foras exierunt,
quemadmodum amitti non potuit cum foras
exirent: unde multa jam diximus. Nec nos ipsi tale
aliquid auderemus asserere, nisi universae Ecclesiae
concordissima auctoritate firmati; cui et ipse sine
dubio cederet, si jam illo tempore quaestionis hujus
veritas eliquata et declarata per plenarium concilium
solidaretur. Si enim Petrum laudat et praedicat ab uno
posteriore collega patienter concorditerque correctum,
quanto citius ipse cum concilio provinciae suae universi
orbis auctoritati patefacta veritate cessisset?
quia profecto et uni verum dicenti et demonstranti
posset facillime consentire tam sancta anima, tam pacata:
et fortasse factum est, sed nescimus. Neque
enim omnia quae illo tempore inter episcopos gesta
sunt, memoriae litterisque mandari potuerunt, aut
omnia quae mandata sunt novimus. Quomodo enim
potuit ista res tantis altercationum nebulis involuta,
ad plenarii concilii luculentam illustrationem confirmationemque
perduci, nisi primo diutius per orbis terrarum
regiones, multis hinc atque hinc disputationibus et
collationibus episcoporum pertractata constaret? Hoc
autem facit sanitas pacis, ut cum diutius aliqua obscuriora
quaeruntur, et propter inveniendi difficultatem,
diversas pariunt in fraterna disceptatione sententias,
donec ad verum liquidum perveniatur, vinculum permaneat
unitatis, ne in parte praecisa remaneat insanabile
vulnus erroris.</p>
<p>CAPUT V .--6. Et ideo plerumque doctioribus
minus aliquid revelatur, ut eorum patiens et humilis
charitas, in qua fructus major est, comprobetur, vel
quomodo teneant unitatem, cum in rebus obscurioribus
diversa sentiunt; vel quomodo accipiant veritatem,
cum contra id quod sentiebant, declaratam esse
cognoscunt. Quorum duorum manifestatum tenemus
unum in beato Cypriano, id est, quomodo tenuerit
unitatem cum eis a quibus diversum sentiebat. Ait
enim:  « Neminem judicantes, aut a jure communionis
<pb n="0130"/>
aliquem, si diversum senserit, amoventes. »  Alterum
autem, id est, quomodo accipere potuerit veritatem
contra id quod sentiebat inventam, etsi litterae
tacent, merita clamant; si epistola non invenitur.
corona testatur; si concilium non indicat episcoporum,
consortium indicat Angelorum. Non enim parvum
documentum est pacatissimae animae, in ea unitate
martyrium meruisse, unde se diversum sentiens
noluit separare. Homines enim sumus. Unde aliquid
aliter sapere quam res se habet, humana tentatio est.
Nimis autem amando sententiam suam, vel invidendo
melioribus, usque ad praecidendae communionis et
condendi schismatis vel haeresis sacrilegium pervenire,
diabolica praesumptio est. In nullo autem aliter
sapere quam res se habet, angelica perfectio est. Quia
itaque homines sumus, sed spe angeli sumus, quibus
aequales in resurrectione futuri sumus <note>(Matth. XXII,
30)</note>, quamdiu perfectionem angeli non habemus, praesumptionem
diaboli non habeamus. Ideo dicit Apostolus: <hi>Tentatio vos non apprehendat nisi humana 
 <note>(I Cor.
X, 13)</note>
            </hi>. Humanum est ergo aliquid aliter sapere. Propterea
dicit alio loco: <hi>Quotquot ergo perfecti hoc sapiamus;
et si quid aliter sapitis, hoc quoque vobis Deus
revelabit.</hi> Quibus autem revelat cum voluerit, sive in
hac vita sive post hanc vitam, nisi ambulantibus in
via pacis, et in nullam praecisionem deviantibus? Non
quales isti sunt, qui viam pacis non cognoverunt <note>(Psal. XIII, 3)</note>,
nec propter aliud unitatis vinculum
disruperunt. Ideoque Apostolus cum dixisset, <hi>Et si
quid aliter sapitis, hoc quoque vobis Deus revelabit;</hi> ne
putarent praeter viam pacis quod aliter sapiebant sibi
posse revelari, continuo addidit, <hi>Verumtamen in quod
pervenimus, in eo ambulemus <note>(Philipp. III, 15, 16)</note>
            </hi>. In
quo ambulans Cyprianus, perseverantissima tolerantia,
non fuso sanguine, sed in unitate fuso <note>(quia si
traderet corpus suum ut arderet, et non haberet charitatem,
nihil ei prodesset <hi>[I Cor. XIII, 3]</hi> )</note>, per martyrii
confessionem pervenit ad angelicam lucem; ut
si non antea, ibi certe revelatum agnosceret, quod
cum aliter saperet, sententiam diversae opinionis vinculo
non praeposuit unitatis.</p>
<p>CAPUT VI.--7. Vos itaque, Donatistae, quid ad
haec dicitis? Si nostra sententia de Baptismo vera
est, omnes qui aliter sapiebant Cypriani temporibus,
non sunt ab Ecclesiae unitate separati, donec illud
quod aliter saperent Deus illis revelaret: vos ergo
quare separatione sacrilega pacis vinculum disrupistis?
Si autem vestra sententia de Baptismo vera est,
Cyprianus et caeteri cum quibus eum tale concilium
celebrasse perhibetis, cum eis qui aliter sapiebant,
in unitate manserunt: quare vos pacis vinculum
disrupistis? Quodlibet horum elegeritis, contra vestram
praecisionem sententiam ferre cogimini. Respondete,
quare vos separastis? Quare contra orbem
terrarum altare erexistis? Quare non communicatis
Ecclesiis, quibus Epistolas apostolicas missas tenetis
et legitis, et secundum ipsas vos vivere dicitis? Respondete,
<pb n="0131"/>
quare vos separastis? Propterea certe, ne
malorum communione periretis. Quomodo ergo non
perierunt Cyprianus et tot collegae ipsius? Qui cum
crederent haereticos et schismaticos Baptismum non
habere, sine Baptismo tamen receptis, cum peccata
eorum tam immania tamque sacrilega super eos esse
crederent, eis tamen communicare, quam separari
ab unitate maluerunt, dicente Cypriano, <hi>Neminem
judicantes, aut a jure communionis aliquem, si diversum
senserit, amoventes.</hi> </p>
        </div3>
<div3>
          <head>8.</head>
          <p>
 Si ergo tali communione malorum pereunt justi,
jam Ecclesia temporibus Cypriani perierat. Unde
igitur exstitit origo Donati, ubi catechizatus est, ubi
baptizatus, ubi ordinatus, quando jam Ecclesiam contagio
communionis exstinxerat? Si autem erat Ecclesia,
nihil obesse mali bonis in una communione
potuerunt. Quare vos separastis? Ecce in unitate
video Cyprianum et alios collegas ejus, qui facto concilio
censuerunt omnes qui extra Ecclesiae communionem
fuerint baptizati, Baptismum non habere, et
ideo eis dandum esse cum veniunt. Sed ecce rursus
in eadem unitate video quosdam de hac re aliter sentire,
et eos qui ab haereticis vel schismaticis venerint,
agnito in eis Baptismo Christi non audere iterum
baptizare. Hos omnes catholica unitas materno sinu
complectitur, invicem onera sua portantes, et studentes
servare unitatem spiritus in vinculo pacis <note>(Ephes. IV, 2, 3)</note>,
donec alteris eorum, si quid aliter
sapiebant, Dominus revelaret. Si vera isti sentiebant,
ab illis non contaminabantur, an contaminabantur?
Si vera illi sentiebant, ab istis non contaminabantur,
an contaminabantur? Quod volueritis eligite. Si contaminabantur,
jam tunc non erat Ecclesia: respondete,
unde huc existis? Si autem permanebat Ecclesia,
nullo modo boni a malis tali communione contaminantur:
respondete, quare vinculum disrupistis?</p>
        </div3>
<div3>
          <head>9.</head>
          <p>
 An forte schismatici sine Baptismo recepti non
contaminant, et traditores sanctorum Librorum contaminant?
Vestros quidem fuisse traditores manifestissima
rerum gesta testantur. Et si tunc in illos
quos arguebatis vera diceretis, causam vestram unitati
orbis terrarum persuasissetis, ut vobis retentis
illi excluderentur. Quod si conati estis facere et non
obtinuistis, innocens est orbis terrarum, qui judicibus
ecclesiasticis potius quam victis litigatoribus credidit:
si autem noluistis agere causam vestram, innocens
est orbis terrarum, qui damnare non potuit
inauditos. Quare ergo vos ab innocentibus separastis?
Sacrilegium schismatis vestri defendere non valetis.
Sed haec omitto: hoc dico; si vos possent contaminare
traditores, qui non sunt a vobis convicti, et a
quibus vos estis victi, multo magis possent sacrilegia
schismaticorum et haereticorum sine Baptismo secundum
vestram sententiam recepta contaminare Cyprianum.
Non se tamen ille separavit. Et quia permanebat
Ecclesia, manifestum est quod contaminari non
<pb n="0132"/>
potuit. Quare ergo vos, non dico ab innocentibus,
quod probatur; sed ab ipsis, quod non probatur, traditoribus
separastis? An, ut dicere coeperam, graviora
sunt crimina traditorum quam schismaticorum?
Non afferamus stateras dolosas, ubi appendamus quod
volumus, et quomodo volumus, pro arbitrio nostro
dicentes, Hoc grave, hoc leve est: sed afferamus divinam
stateram de Scripturis sanctis tanquam de
thesauris dominicis, et in illa quid sit gravius appendamus;
imo non appendamus, sed a Domino appensa
recognoscamus. Tempore illo quo Dominus priora
delicta recentibus poenarum exemplis cavenda monstravit,
et idolum fabricatum atque adoratum est, et
propheticus liber ira regis contemptoris incensus, et
schisma tentatum; idololatria gladio punita est <note>(Exod.
XXXII)</note>, exustio libri bellica caede et peregrina captivitate <note>(Jerem. XXXVI)</note>,
schisma hiatu terrae, sepultis
auctoribus vivis, et caeteris coelesti igne consumptis <note>(Num. XVI)</note>.
Quis jam dubitaverit hoc esse sceleratius
commissum, quod est gravius vindicatum? A talibus
sacrilegis venientes, sine Baptismo, ut dicitis, si
Cyprianum non contaminabant, quomodo vos contaminare
poterant non convicti, sed conficti traditores?
Qui si non Libros incendendos tradidissent, sed
eos ipsi manibus suis incendissent, minoris fuissent
utique sceleris, quam si schisma committerent; quia
illud mitius, illud gravius vindicatum est, non humano
arbitrio, sed divino judicio.
</p>
          <p>CAPUT VII.--10. Quare vos ergo separastis? Si
ullus sensus in vobis est, videtis vos certe quid responderi
possit non invenire. <hi>Non usque adeo,</hi> inquiunt, <hi>omnia defecerunt, ut non possimus respondere,
Sic volumus</hi>.
 « <hi>Tu quis es, qui judices alienum servum?
Suo domino stat, aut cadit</hi> »  <note>(Rom. XIV, 4)</note>. Quod eis
dictum non intelligunt, qui volebant non de factis
manifestis, sed de cordibus alienis judicare. Nam quomodo
ipse tam multa de sceleribus schismatum et
haeresum loquitur? Aut quomodo canitur in Psalmis, <hi>Si vere justitiam diligitis, recte judicate, filii hominum <note>(Psal. LVII, 2)</note>
            </hi>?
Cur autem ipse Dominus dicit, <hi>Nolite
personaliter judicare, sed rectum judicium judicate <note>(Joan. VII, 24)</note>
            </hi>;
si non licet de aliquo judicare? Postremo
ipsi de illis traditoribus de quibus falsa judicaverunt,
cur omnino judicaverunt de servis alienis?
Suo domino stabant, aut cadebant. Cur denique de
recentibus Maximianistis <hi>plenarii concilii,</hi> sicut dicunt, <hi>ore veridico</hi> 
 non dubitaverunt tale proferre judicium,
ut eos primis illis schismaticis, quos vivos terra sorbuit,
compararent? Quorum quosdam tamen, quod
negare non possunt, aut innocentes damnaverunt,
aut nocentes iterum receperunt. Sed cum verum dicitur
cui respondere non possunt, rodunt murmura
salebrosa: <hi>Sic volumus. « Tu quis es, qui judices
<pb n="0133"/>
alienum servum? Suo domino stat, aut cadit.</hi> »  Cum
autem infirma ovis in solitudine aspicitur, ubi pastor
qui reclamet absens videtur, dentes exseruntur, frangitur
guttur invalidum: <hi>Bonus homo esses, si non esses
traditor. Consule animae tuae; esto christianus.</hi> O improbam
rabiem! Cum christiano dicitur, <hi>Esto christianus;</hi> 
quid aliud docetur, nisi negare se christianum?
Numquid aliud erat quod docere cupiebant illi Christianorum
persecutores, quibus qui restiterunt, facti
sunt martyres? An levius putatur quod gladio minante,
quam quod lingua insidiante committitur?</p>
        </div3>
<div3>
          <head>11.</head>
          <p>
 Ad ista respondete, lupi rapaces, qui pellibus
ovinis indui cupientes <note>(Matth. VII, 15)</note>, beati Cypriani
litteras pro vobis esse arbitramini. Contaminabat
Cyprianum sacrilegium schismaticorum, an non contaminabat?
Si contaminabat, jam tunc periit Ecclesia,
non erat unde propagaremini. Si autem non contaminabat,
quo scelere alieno possunt in unitate
contaminari innocentes, si schismatis sacrilegio non
possunt? Quare ergo vos separastis? Quare cum leviora
quae fingitis, fugitis, ipsum sacrilegium schismatis, quod
est omnibus gravius, commisistis? An forte jam placet
fateri non fuisse jam illos vel schismaticos vel haereticos,
qui extra communionem Ecclesiae, vel in schismate
aliquo vel in haeresi fuerant baptizati, quia
transeundo ad Ecclesiam, et errores suos pristinos
anathemando, destiterant esse quod erant? Quomodo
ergo sine Baptismo non super eos remanserant scelera
eorum? An ille Baptismus Christi erat, sed eis
extra Ecclesiae communionem prodesse non poterat;
eum autem venerunt, et anathemato praeterito errore
in Ecclesiae pacem per manus impositionem recepti
sunt, tunc in charitate radicatis et fundatis, sine qua
infructuosa sunt caetera, prodesse coepit et ad remissionem
peccatorum et ad sanctificationem vitae, quod
sine fructu extra portabant?</p>
        </div3>
<div3>
          <head>12.</head>
          <p>
 Nolite ergo nobis auctoritatem objicere Cypriani
ad Baptismi repetitionem: sed tenete nobiscum
exemplum Cypriani ad unitatis conservationem. Nondum
enim erat diligenter illa Baptismi quaestio pertractata,
sed tamen saluberrimam consuetudinem
tenebat Ecclesia, in ipsis quoque schismaticis et haereticis
corrigere quod pravum est, non iterare quod
datum est; sanare quod vulneratum est, non curare
quod sanum est. Quam consuetudinem credo ex apostolica
traditione venientem (sicut multa quae non
inveniuntur in litteris eorum, neque in conciliis posteriorum,
et tamen quia per universam custodiuntur
Ecclesiam, nonnisi ab ipsis tradita et commendata
creduntur): hanc ergo saluberrimam consuetudinem
per Agrippinum praedecessorem suum dicit sanctus
Cyprianus quasi coepisse corrigi. Sed sicut diligentius
inquisita veritas docuit, quae post magnos dubitationis
fluctus ad plenarii concilii confirmationem perducta
est, verius creditur per Agrippinum corrumpi coepisse,
<pb n="0134"/>
non corrigi. Irruente itaque tam magna quaestione,
cum de remissione peccatorum et de spirituali hominis
regeneratione, utrum posset apud haereticos
vel apud schismaticos fieri, difficile ratio redderetur,
et praecederet auctoritas Agrippini, et nonnullorum
qui ei consenserant hominum in hac quaestione deficientium,
qui maluerant aliquid novum moliri, quam
tenere consuetudinem cujus defensionem non intelligebant;
irruerunt in oculos animae verisimiles rationes,
et intercluserunt iter pervestigandae veritatis.
</p>
          <p>CAPUT VIII.--13. Nec arbitror beatum Cyprianum
propter aliud contra consuetudinem quid sentiret
liberius exprompsisse, prioremque dixisse, nisi ut
alium, si forte existeret, cui esset melius revelatum,
gratissime acciperet; et ostenderet imitandam, non
solum docendi diligentiam, sed etiam discendi modestiam:
si autem nullus existeret, qui tale aliquid afferret,
unde illae omnes verisimiles rationes quibus movebatur
refellerentur, in eadem sententia permaneret,
bene sibi conscius et non occultatae quae putabatur veritatis,
et retentae quae amabatur unitatis. Nam et illud
sic intellexit quod ait Apostolus:  « <hi>Prophetae autem duo
aut tres loquantur, et caeteri examinent; si alii revelatum
fuerit sedenti, ille prior taceat</hi> »  <note>(I Cor. XIV, 29)</note>. <hi>Qua in
parte,</hi> inquit, <hi>docuit et ostendit, multa singulis in melius
revelari, et debere unumquemque, non pro eo quod semel
imbiberat et tenebat, pertinaciter congredi; sed si quid
melius et utilius exstiterit, libenter amplecti <note>(Epist. 71, ad
Quintum)</note>
            </hi>. His utique verbis non solum eos admonuit
sibi consentire, qui melius aliquid non videbant; sed
etiam hortatus est, si qui possent afferre aliquid quo
prior consuetudo servanda potius firmaretur: ut si tale
esset quod refelli non posset, etiam ipse ostenderet
quam veraciter dixerit,  « debere unumquemque non pro
eo quod semel imbiberat et tenebat, pertinaciter congredi;
sed si quid melius et utilius exstiterit, libenter
amplecti. »  Sed quia tunc non exstiterant, nisi qui ei
consuetudinem opponerent; defensiones autem ipsius
consuetudinis non tales afferrent, quibus illa talis anima
moveretur: noluit vir gravissimus rationes suas, etsi
non veras (quod eum latebat), sed tamen non victas, veraci
quidem, sed tamen nondum assertae consuetudini
cedere. Quam tamen consuetudinem nisi prior ante
Agrippinus, et nonnulli per Africam coepiscopi ejus
etiam per concilii sententias deserere tentavissent,
non auderet iste saltem ratiocinari adversus eam:
sed in tam obscura quaestione turbatus, et ubique intuens
universalem robustamque consuetudinem, coarctaret
se potius et prece et intentione mentis ad
Deum, ut quod postea plenario concilio visum est, id
verum esse perspiceret et doceret. Sed cum fatigatum
praecedentis concilii quod per Agrippinum factum
est excepisset auctoritas, maluit praedecessorum
suorum tanquam inventum defendere, quam inquirendo
amplius laborare. Nam in fine epistolae ad
Quintum ita ostendit, in quo tanquam lectulo auctoritatis
quasi fessus acquieverit.</p>
<p>CAPUT IX.--14. <hi>Quod quidem,</hi> inquit, <hi>et Agrippinus
<pb n="0135"/>
bonae memoriae vir, cum caeteris coepiscopis suis qui
illo tempore in provincia Africa et Numidia Ecclesiam
Domini gubernabant, statuit, et librata concilii communis
examinatione firmavit: quorum sententiam religiosam
et legitimam, salutarem, fidei et Ecclesiae catholicae
congruentem, nos etiam secuti sumus.</hi> Hac attestatione
satis ostendit, multo magis se fuisse commemoraturum,
si quod de hac re transmarinum vel universale
concilium factum esset. Nondum autem factum erat,
quia consuetudinis robore tenebatur orbis terrarum,
et haec sola opponebatur inducere volentibus novitatem,
quia non poterant apprehendere veritatem.
Postea tamen dum inter multos ex utraque parte
tractatur et quaeritur, non solum inventa est, sed etiam
ad plenarii concilii auctoritatem roburque perducta,
post Cypriani quidem passionem, sed antequam nos
nati essemus. Hanc autem fuisse consuetudinem
Ecclesiae, quae postea multis discussis ambagibus
perspecta veritate plenario concilio confirmata est, satis
ostenditur et ipsius beati Cypriani verbis in eadem ad
Jubaianum epistola, quae in concilio lecta memoratur.
Ait enim:  « Sed dicit aliquis, Quid ergo fiet de iis qui
in praeteritum de haeresi ad Ecclesiam venientes,
sine Baptismo admissi sunt? »  Ubi certe quid fieri soleret,
etsi non fieri vellet, satis ostendit; et eo ipso
quod concilium Agrippini commemorat, aperte indicat
fuisse aliam consuetudinem Ecclesiae. Neque enim
opus erat hoc concilio velle statuere, si jam consuetudine
tenebatur: et in ipso concilio nonnullae sententiae
omnino declarant, eos contra Ecclesiae consuetudinem
decrevisse, quod decernendum esse arbitrati
sunt. Quapropter illud unum isti considerent
quod omnibus patet: si auctoritas Cypriani sequenda
est, magis eam sequendam esse in unitate servanda,
quam in Ecclesiae consuetudine commutanda; si autem
concilium ejus attenditur, huic esse universae Ecclesiae
posterius concilium praeponendum, cujus se membrum
esse gaudebat; et ut se in totius corporis compage
retinenda caeteri imitarentur, saepius admonebat.
Nam et concilia posteriora prioribus apud posteros
praeponuntur, et universum partibus semper jure
optimo praeponitur.</p>
<p>
            <pb n="0136"/>CAPUT X.--15. Quid autem agunt isti, cum docetur
sanctus Cyprianus, etiamsi non admisit in haeresi vel
schismate baptizatos, tamen communicasse admittentibus,
quod apertissime declaravit, dicens: <hi>Neminem
judicantes, aut a jure communionis aliquem, si diversum
senserit, amoventes <note>(In concilio Carthaginensi memorato
supra, cap. 2)</note>
            </hi>? Si talium communione maculatus
est, cur in tractando Baptismo ejus auctoritatem
sectantur? Si autem talium communione maculatus
non est, cur in unitate retinenda exemplum ejus non
imitantur? Numquid hic restat, nisi ut dicant, Sic
volumus? Quid aliud sermoni veritatis justitiaeque respondent
omnes flagitiosi et facinorosi homines,
luxuriosi, ebriosi, adulteri, et modis omnibus impudici,
fures, raptores, homicidae, latrones, malefici,
idololatrae, quid aliud respondent cum eos veritas arguit,
nisi, Hoc volo, hoc me delectat? Et si christiano
tincti sunt nomine, dicunt etiam, <hi>Tu quis es, qui judices
alienum servum <note>(Rom. XIV, 4)</note>
            </hi>? Verumtamen eo
sunt isti modestiores, quia cum legibus divinis et humanis
aliquid poenarum pro suis perditis moribus
factisque patiuntur, non se martyres dicunt: isti autem
simul habere volunt et sacrilegorum vitam et
innocentium famam, et in sceleratis factis nullam
poenam et in poenis justis martyrum gloriam: quasi
non tanto sit erga illos major misericordia et patientia
Dei, quanto magis eos partibus corripiens dat locum
poenitentiae <note>(Sap. XII, 10)</note>, et in hac vita flagella
ingeminare non cessat; ut considerantes quae patiantur
et quare patiantur, aliquando resipiscant: et qui
jam pro unitate Donati Maximianistarum Baptismum
receperunt, pro pace Christi orbis terrarum Baptismum
potius amplectantur, reddantur radici, reconcilientur
unitati, videant nihil sibi remansisse quod dicant,
sed tamen remansisse quod faciant, ut pro factis eorum
praeteritis sacrificium dilectionis offeratur placabili
Deo, cujus unitatem nefario scelere disruperunt,
cujus Sacramentis tam diuturnas injurias irrogarunt.
Misericors est enim et miserator Dominus, longanimis
et multum misericors et verax <note>(Psal CII, 8)</note>. Amplectantur
in praesenti vita misericordem et longanimem,
et timeant in futura veracem. Non vult enim
mortem impii, quantum ut revertatur et vivat <note>(Ezech.
XXXIII, 11)</note>: quia sententiam flectit adversus injurias
irrogatas. Haec est nostra exhortatio.</p>
<p>CAPUT XI.--16. Propter hoc eos habemus inimicos,
quia vera dicimus, quia tacere metuimus, quia
cessare ab instantia quanta possumus formidamus,
quia obtemperamus Apostolo dicenti, <hi>Praedica verbum,
insta opportune, importune; argue, hortare, increpa <note>(II Tim. IV, 2)</note>
            </hi>.
Sed, sicut Evangelium loquitur,
diligunt gloriam hominum magis quam Dei <note>(Joan. XII,
45)</note>, et dum reprehendi ad tempus timent, damnari
<pb n="0137"/>
in sempiternum non timent. Vident etiam ipsi quid
mali faciant, vident non esse quid omnino respondeant:
sed nebulas imperitis offundunt, cum ipsi vivi
sorbeantur, id est, scientes et agnoscentes intereant.
Viderunt horrere homines, et graviter detestari, quod
etiam se ipsi in multa schismata diviserunt, et maxime
in Africae capite et notissima civitate Carthagine:
conati sunt resarcire dedecus pannorum suorum. Putantes
quod possent Maximianistas auferre, magno
conatu per Optatum Gildonianum fortiter institerunt,
multa illis mala et persecutiones saevissimas intulerunt.
Receperunt inde aliquos, putantes quod possent
omnes eodem terrore converti: his autem quos
receperunt, noluerunt facere injuriam, ut ab eis in
schismate baptizatos denuo baptizarent, vel potius ab
his ipsis rebaptizari eos facerent intus, a quibus baptizati
erant foris, atque hoc modo suae nefariae consuetudini
praescripserunt. Sentiunt quam scelerate jam
faciant, recepto Baptismo Maximianistarum, violare
Baptismum orbis terrarum. Sed timent rebaptizatos
suos, ne forte non eis parcant, si ipsi pepercerint
caeteris; ne de illis exigant animas suas, si animas
aliorum trucidare cessaverint.</p>
<p>CAPUT XII.--17. Quid de receptis Maximianistis
respondeant, non inveniunt. Si dixerint, Innocentes
recepimus: respondetur eis, Ergo innocentes
damnaveratis. Si dixerint, Nesciebamus: Ergo temere
judicastis (sic etiam de traditoribus sententiam
temerariam protulistis); falsumque dixistis, <hi>Plenarii
concilii ore veridico damnatos esse cognoscite (In Bagaitani
concilii sententia</hi> ). Neque enim ore veridico innocentes
damnari potuerunt. Si dixerint, Non eos
damnavimus: recitatur concilium, recitantur nomina
et episcoporum et civitatum. Si dixerint, Non est
ipsum concilium nostrum: recitantur Gesta proconsularia,
ubi non semel idem concilium allegaverunt,
ut eosdem Maximianistas de basilicis excluderent, et
judiciorum strepitu atque auxiliorum impetu proturbarent.
Si dixerint, Felicianum Mustitanum et Praetextatum
Assuritanum, quos postea receperunt, cum
Maximiano non fuisse: recitantur Gesta quibus eos
de basilicis excludendos ex concilio suo quod adversus
Maximianistas fecerunt, de judiciis publicis postularunt.
Si dixerint, Pro pace suscepti sunt: respondetur,
Cur ergo veram et plenam non agnoscitis pacem?
Quis vos impulit, quis coegit pro pace Donati
schismaticum recipere damnatum, et contra pacem
Christi orbem damnare inauditum? Urget eos undique
 veritas; vident se non habere quid respondeant,
et putant se non habere quid faciant: quid loquantur
non inveniunt. Tacere non permittuntur; malunt
perversis vocibus veritati reluctari, quam confessis
erroribus paci restitui.</p>
<p>CAPUT XIII.--18. Quis autem non intelligat
<pb n="0138"/>
quid in corde suo possint dicere? Quid ergo facimus,
inquiunt, de his quos jam rebaptizavimus? Respondetur:
Redite cum eis ad Ecclesiam, medicamento
pacis offerte curandos quos vulnerastis, vitae charitatis
offerte suscitandos quos occidistis. Multum valet
ad propitiandum Deum fraterna concordia. <hi>Si duobus
ex vobis,</hi> ait Dominus, <hi>convenerit in terra, quidquid
patieritis fiet vobis <note>(Matth. XVIII, 19)</note>
            </hi>. Si duobus hominibus,
quanto magis duobus populis? Simul nos
Domino prosternamus, participamini nobiscum unitatem,
participemur vobiscum dolorem, et charitas
cooperiat multitudinem peccatorum. Ab ipso beato
Cypriano consilium quaerite, attendite quantum de
unitatis bono praesumpserit, unde se non disrupit a
diversa sentientibus; et cum arbitraretur eos qui
extra Ecclesiae communionem baptizarentur, Baptismum
non habere, credidit eos tamen in Ecclesiam
simpliciter admissos propter ipsius unitatis vinculum
posse ad veniam pertinere. Sic enim solvit quaestionem,
quam sibi ipse proposuit ad Jubaianum ita scribens: <hi>Sed dicit aliquis, Quid ergo fiet de his qui in
praeteritum de haeresi ad Ecclesiam venientes, sine Baptismo
admissi sunt? Potens est Dominus misericordia
sua indulgentiam dare, et eos qui ad Ecclesiam simpliciter
admissi, in Ecclesia dormierunt, ab Ecclesiae suae
muneribus non separare 
 <note>(Epist. 73, ad Jubaianum)</note>
            </hi>.</p>
<p>CAPUT XIV.--19. Quid sit autem perniciosius,
utrum omnino non baptizari, an rebaptizari, judicari
difficile est. Video quidem quid amplius homines detestentur
atque horreant: verumtamen recurrens ad
illam stateram dominicam, ubi non ex humano sensu,
sed ex auctoritate divina rerum momenta penduntur,
invenio de utraque re Domini sententiam. Nam et
Petro dixit, <hi>Qui lotus est, non habet necessitatem
iterum lavandi <note>(Joan. XIII, 10)</note>
            </hi>: et Nicodemo, <hi>Nisi
quis renatus fuerit ex aqua et Spiritu, non intrabit in
regnum coelorum <note>(Id. III, 5)</note>
            </hi>. Quid habeat secretior
dijudicatio Dei, hominibus quales nos sumus, difficile
est fortasse cognoscere: quantum tamen ad ipsa
verba attinet, cuilibet homini manifestum est quantum
distet inter, <hi>non habet necessitatem lavandi;</hi> et, <hi>non intrabit in regnum coelorum.</hi> 
 Ipsa denique Ecclesia
sic traditum tenet, ut hominem sine Baptismo ad altare
prorsus non possit admittere; rebaptizatum autem
cum post poenitentiam liceat admitti, quid aliud
ostenditur nisi eum Baptismo non carere? Si ergo Cyprianus
quos esse sine Baptismo arbitrabatur, tamen
propter unitatis vinculum ad veniam pertinere praesumebat;
potens est Dominus per ipsum unitatis vinculum
et pacis etiam rebaptizatis placari, et eis a
quibus rebaptizati sunt, ea ipsa pacis compensatione
mitescere, et omnia quae in errore commiserant delicta
donare, offerentibus sacrificium charitatis, quae
cooperit multitudinem peccatorum; ut non attendat
quam multi eorum discessu vulnerati sint, sed
quam plures eorum reditu liberati. In quo enim
<pb n="0139"/>
vinculo pacis credidit Cyprianus posse per misericordiam
Dei ab Ecclesiae muneribus non separari eos
quos in Ecclesiam sine Baptismo existimabat admissos,
in eodem vinculo pacis credimus per eamdem
misericordiam Dei mereri veniam posse rebaptizatos.</p>
<p>CAPUT XV.--20. Ecclesia quippe catholica et
temporibus beati Cypriani, et ante ipsum praeterito
tempore, aut rebaptizatos, aut Baptismum non habentes,
unitatis gremio continebat: aut illi, aut illi salutem
non nisi unitatis ipsius merito consecuti sunt. Si
enim non habebant Baptismum qui ab haereticis veniebant,
sicut asserit Cyprianus; non recte admittebantur:
et tamen eisdem ipse indulgentiam de Domini
misericordia propter unitatem Ecclesiae non
desperavit. Ita ergo si habebant Baptismum, non
recte rebaptizantur; quid itaque illos nisi eadem unitatis
charitas adjuvabat, ut quod in Sacramento tractando
latebat humanam infirmitatem, divina misericordia
<pb n="0140"/>
non reputaret amantibus pacem? Cur ergo
cum vestros rebaptizatos timetis, et illis et vobis salutis
aditus invidetis? Fuit aliquando de Baptismo
dubitatio: qui diversa senserunt, in unitate manserunt.
Ea dubitatio procedente tempore perspecta veritate
sublata est: quaestio quae nondum finita Cyprianum
non deterruit ut recederet, vos finita ut
redeatis invitat. Venite ad Catholicam concordantem,
quam Cyprianus non deseruit fluctuantem: aut si
vobis exemplum Cypriani jam displicet, qui communicavit
eis qui cum Baptismate haereticorum recipiebantur,
aperte dicens, <hi>Neminem judicantes, aut a jure
communionis aliquem, si diversum senserit, amoventes;</hi> 
quo itis, miseri? quid agitis? Et vos ipsos fugite,
quia inde processistis, ubi ille permansit. Si vero ei,
propter abundantiam charitatis et amorem fraternitatis,
et vinculum pacis, nec sua peccata, nec aliena
obesse potuerunt; huc redite, ubi et nobis et vobis
multo minus oberunt quae vestri finxerunt.
</p>
        </div3>
      </div1>

<div1>
        <head> <hi>LIBER TERTIUS.</hi> Refellenda ea suscipit, quae in Cypriani ad Jubaianum epistola videntur probare Christi Baptismum per haereticos dari non posse.</head>

<pb n="0139"/>
<p>CAPUT PRIMUM.--1. Arbitror jam manifestum
esse omnibus posse, auctoritatem beati Cypriani ad
retinendum vinculum pacis, nulloque modo violandam
unitatis Ecclesiae saluberrimam charitatem, magis
pro nobis quam pro Donatistis esse proponendam.
Si enim Cypriani exemplo uti voluerint ad rebaptizandos
catholicos, quia ille censuit in catholica baptizandos
haereticos: nos potius ejus exemplo utimur,
quo apertissime statuit a catholica communione, id
est, a Christianis toto orbe terrarum diffusis, etiam
malis et sacrilegis admissis, nullo modo per separationem
communionis esse recedendum, quandoquidem
nec eos qui, ut eidem videbatur, non baptizatos
sacrilegos in catholicam communionem recipiebant,
a jure communionis voluit amovere, dicens, <hi>Neminem judicantes, aut a jure communionis aliquem,
si diversum senserit, amoventes.</hi> </p>
<p>CAPUT II.--2. Video tamen quid adhuc a me possit
inquiri, videlicet ut respondeam verisimilibus illis
rationibus, quibus vel ante Agrippinus, vel ipse Cyprianus,
vel illi qui eis in Africa consenserunt, vel
si forte aliqui ex transmarinis terris longeque discretis,
nullo quidem sive plenario sive saltem regionali
concilio, sed epistolari colloquio commoti sunt, ut
hoc esse faciendum putarent, quod et consuetudo
Ecclesiae pristina non habebat, et postea catholicus
orbis terrarum robustissima firmitate consensionis exclusit:
ut quod per disputationes ejusmodi in aliquorum
mentes irrepere coeperat, de salute veniens unitatis
potentior veritas et universalis medicina sanaret.
Hunc itaque sermonem videant quam securus aggrediar.
Si assequi et ostendere non potuero, quomodo
refellantur ea quae de concilio Cypriani vel epistolis
ejus affirmant, Christi Baptismum per haereticos dari
<pb n="0140"/>
non posse; in Ecclesia manebo securus, in cujus
communione cum eis qui sibi non consenserant, mansit
ipse Cyprianus.</p>
<div3>
          <head>3.</head>
          <p>
 Quod si dicunt, propterea tunc illam catholicam
Ecclesiam fuisse, quia erant ibi pauci, vel si hoc putant,
etiam multi qui Baptismum datum apud haereticos
improbabant, et baptizabant eos qui inde veniebant:
Quid ergo? ante Agrippinum, a quo ista coepit
quasi nova ratio adversus consuetudinem dimicans,
numquid non erat Ecclesia? Quid denique post Agrippinum,
quando nisi ad pristinam consuetudinem reditum
esset, alterum moliri concilium non esset necesse
Cypriano, numquid non erat Ecclesia, quia talis
per omnia consuetudo tenebatur, ut Baptismus Christi
nonnisi Christi Baptismus haberetur, etiamsi apud
haereticos vel schismaticos datus fuisse probaretur?
Quod si erat etiam tunc Ecclesia, et haereditas Christi
non interrupta perierat, sed per omnes gentes augmenta
capiens permanebat; tutissima ratio est in
eadem consuetudine permanere, quae tunc bonos et
malos una complexione portabat. Si autem tunc non
erat Ecclesia, quia sacrilegi haeretici sine Baptismo
recipiebantur, et hoc universali consuetudine tenebatur;
unde Donatus apparuit? de qua terra germinavit?
de quo mari emersit? de quo coelo cecidit? Nos
itaque, ut dicere coeperam, in ejus Ecclesiae communione
securi sumus, per cujus universitatem id nunc
agitur, quod et ante Agrippinum, et inter Agrippinum
et Cyprianum per ejus universitatem similiter
agebatur; et cujus universitatem neque Agrippinus deseruit,
neque Cyprianus, neque illi qui eis consenserant,
<pb n="0141"/>
quamvis aliter quam caeteri saperent, sed cum
eis ipsis a quibus diversa senserunt, in eadem unitatis
communione manserunt. Ipsi autem considerent
ubi sint, qui neque unde propagati sunt possunt dicere,
si jam tunc Ecclesiam recepti sine Baptismo haeretici
et schismatici communionis contagione perdiderant:
neque ipsi Cypriano consentiunt; ille enim cum
receptoribus haereticorum et schismaticorum, ac per
hoc etiam cum ipsis receptis manere se in communione
professus est; isti autem propter nomen traditorum
quos in Africa infamaverunt, et in transmarino judicio
non convicerunt, se ab orbis terrarum communione
separarunt: cum etiamsi vera crimina objicerent,
multo sint majora scelera haeresum et schismatum,
unde sine Baptismo, sicut ipse sensit, venientes, et
in catholicam communionem non per Baptismum recepti,
non potuerunt maculare Cyprianum. Neque in
eo ipso in quo se dicunt imitari Cyprianum, inveniunt
quid respondeant de recepto Baptismo Maximianistarum,
cum eis, quos ex eorum numero, quos concilio
suo plenario damnatos, etiam terrenarum potestatum
judicio sunt persecuti, in suam communionem, in
eodem ipso episcopatu in quo damnaverant revocaverunt.
Quapropter si temporibus Cypriani perdidit Ecclesiam
malorum communio, non habent isti suae
communionis originem; si autem non perdidit, non
habent suae praecisionis aliquam defensionem: insuper
nec exemplum Cypriani sectantur, quia unitatis
vinculum disruperunt; nec ipsum concilium, quia
Maximianistarum Baptismum receperunt.
</p>
          <p>CAPUT III.--4. Nunc ergo nos manentes in exemplo
Cypriani, consideremus etiam concilium Cypriani.
Quid ait Cyprianus? <hi>Audistis,</hi> inquit, <hi>collegae dilectissimi,
quid mihi Jubaianus coepiscopus noster scripserit,
consulens mediocritatem nostram de illicito et profano
haereticorum Baptismo; quidque ergo rescripserim ei,
censens scilicet quod semel atque iterum et saepe censuimus,
haereticos ad Ecclesiam venientes Ecclesiae Baptismo
baptizari et sanctificari oportere. Item lectae sunt
vobis et aliae Jubaiani litterae, quibus pro sua sincera et
religiosa devotione ad epistolam nostram rescribens, non
tantum consensit, sed et instructum se esse gratias egit.</hi> 
His verbis beati Cypriani, accepimus eum a Jubaiano
esse consultum, et quod responderit consulenti, et
quod ille instructum se esse gratias egerit. Numquid
jam pertinaces existimari debemus, si considerare
voluerimus eamdem ipsam epistolam, qua hoc Jubaiano
persuasum est? Donec enim persuadeatur et nobis
(si hoc persuaderi veris rationibus potest), securos
nos de jure catholicae communionis facit ipse Cyprianus.</p>
        </div3>
<div3>
          <head>5.</head>
          <p>
 Sequitur enim, et dicit: <hi>Superest ut de hac ipsa
re quid singuli sentiamus, proferamus, neminem judicantes,
aut a jure communionis aliquem, si diversum
senserit, amoventes.</hi> Non solum ergo mihi salvo jure
communionis adhuc verum quaerere, sed etiam diversum
sentire concedit. <hi>Neque enim quisquam nostrum,</hi> 
<pb n="0142"/>
inquit, <hi>episcopum se episcoporum constituit, aut tyrannico
terrore ad obsequendi necessitatem collegas suos
adigit.</hi> Quid mansuetius? quid humilius? Nulla nos
certe deterret auctoritas a quaerendo quid verum sit. <hi>Quando habeat,</hi> 
 inquit, <hi>omnis episcopus pro licentia
libertatis et potestatis suae arbitrium proprium, tamque
judicari ab alio non possit, quam nec ipse potest alterum
judicare:</hi> opinor utique, in his quaestionibus quae nondum
eliquatissima perfectione discussae sunt. Noverat
enim quantam Sacramenti profunditatem tunc omnis
Ecclesia varia disputatione versabat, liberumque faciebat
quaerendi arbitrium, ut examinata veritas panderetur.
Neque enim mentiebatur, et simpliciores collegas
in verbo capere cogitabat, ut cum se diversum
sentire prodidissent, tunc contra quam promiserat,
excommunicandos esse censeret. Absit ab anima tam
sancta ista scelerata perfidia: qui hoc de tali viro
quasi cum ejus laude sentiunt, nihil aliud quam se
ipsos tales esse profitentur. Ego Cyprianum catholicum
episcopum, catholicum martyrem, et quanto
magis magnus erat, tanto se in omnibus humiliantem,
ut coram Deo inveniret gratiam <note>(Eccli. III, 20)</note>, nullo
prorsus modo crediderim, in sancto praesertim concilio
collegarum, aliud ore protulisse quam corde gestabat,
praesertim cum addat et dicat: <hi>Sed exspectemus
universi judicium Domini nostri Jesu Christi, qui
unus et solus habet potestatem et praeponendi nos in Ecclesiae
suae gubernatione, et de actu nostro judicandi
(Ex concilio Carthaginensi</hi> ). Sub tanti ergo commemoratione
judicii, verum exspectans audire a collegis,
prior eis mentiendi praeberet exemplum? Averterit
Deus hanc dementiam a quolibet christiano,
quanto magis a Cypriano! Habemus ergo quaerendi
liberum arbitrium, ipsius Cypriani nobis mitissimo et
veracissimo sermone concessum.
</p>
          <p>CAPUT IV.--6. Jam quidem incipiunt ejus collegae
proprias proferre sententias: sed ad Jubaianum
datas litteras audierunt. Recitatae sunt enim, sicut in
exordio commemoratum est. Et nobis ergo recitentur,
ut nos quoque inde quid sentire oporteat, quantum
Dominus adjuvat, indagemus. Dicit forsitan quispiam,
Quid ergo? tu modo dicis quid ad Jubaianum
scripserit Cyprianus? Jam legi, fateor; et profecto
issem in eamdem sententiam, nisi me ad diligentiorem
considerationem revocaret tanta auctoritas aliorum,
quos vel pares gratia doctrinae, vel etiam fortasse
doctiores, per tot gentes Latinas, Graecas, Barbaras,
et ipsam Hebraeam, Ecclesia toto orbe diffusa
parere potuit, quae ipsum quoque pepererat, qui mihi
nullo modo videri potuerunt frustra noluisse istam tenere
sententiam: non quia fieri non potuit ut in
obscurissima quaestione verius pluribus unus paucive
sentirent; sed quia non facile pro uno vel paucis adversus
innumerabiles ejusdem religionis et unitatis
viros, et magno ingenio et uberi doctrina praeditos,
nisi pertractatis pro viribus atque perspectis rebus
ferenda sententia est. Itaque sollicitius inquirenti,
<pb n="0143"/>
quanta mihi etiam ipsius Cypriani litterae suggesserint
pro hac sententia, quam nunc Ecclesia catholica
tenet, ut Christi Baptismus non ex merito eorum per
quos datur, sed ex ipsius de quo dictum est, <hi>Hic est
qui baptizat <note>(Joan. I, 33)</note>
            </hi>, agnoscendus et approbandus
sit, in progressu sermonis nostri res ipsa indicabit.
Arbitremur itaque jam illam epistolam, quae ad Jubaianum
ab eodem data est, recitatam nobis, sicut in
concilio recitata est. Legat eam primo, qui lecturus
est haec quae dicturus sum, ne quid forte necessarium
me subtraxisse arbitretur. Nimis enim longum
est, nec ad explicationem susceptae rei pertinet, ut
omnia verba hujus epistolae nunc commemorentur a
nobis.</p>
<p>CAPUT V.--7. Si quis autem quaerit, quid interim
teneam dum ista pertracto: respondeo, primum
mihi Cypriani litteras suggessisse quod teneam, donec
perspiciam quale sit quod coepit postea disputari.
Ait quippe ipse Cyprianus: <hi>Sed dicit aliquis, Quid
ergo fiet de iis qui in praeteritum de haeresi venientes ad
Ecclesiam, sine Baptismo admissi sunt <note>(Epist. 73, ad
Jubaianum)</note>
            </hi>? Utrum revera sine Baptismo isti fuerint;
an ideo sint admissi, quia illi qui admittebant, eos
habere Baptismum intelligebant, mox considerabimus.
Verumtamen quae soleret esse Ecclesiae consuetudo,
satis idem Cyprianus ostendit, qui ait, in praeteritum
de haeresi ad Ecclesiam venientes sine Baptismo
admissos.</p>
        </div3>
<div3>
          <head>8.</head>
          <p>
 Dicit etiam in ipso concilio Castus Siccensis: <hi>Qui contempta veritate praesumit consuetudinem sequi,
aut circa fratres invidus est et malignus, quibus
veritas revelatur; aut circa Deum ingratus est, cujus inspiratione
Ecclesia ejus instruitur.</hi> 
 Utrum veritas revelata
sit, mox quaeremus: tamen aliam fuisse Ecclesiae
consuetudinem, etiam iste confessus est.
</p>
          <p>CAPUT VI.--9. Dicit et Libosus Vagensis: <hi>In
Evangelio Dominus,  « Ego sum, »  inquit,  « veritas</hi> » <note>(Joan. XIV, 6)</note>:
 <hi>non dixit, Ego sum consuetudo. Itaque
veritate manifestata, cedat consuetudo veritati.</hi> 
Plane quis dubitet veritati manifestatae debere consuetudinem
cedere? Sed de manifestata veritate mox
videbimus: nunc tamen et iste aliam consuetudinem
fuisse manifestat.</p>
<p>CAPUT VII.--10. Item Zosimus a Tharassa dixit: <hi>Revelatione facta veritatis, cedat error veritati: quia et
Petrus qui prius circumcidebat, cessit Paulo veritatem
praedicanti.</hi> 
 Noluit quidem iste dicere consuetudinem,
sed errorem: verumtamen cum dicit, <hi>Quia et Petrus
qui prius circumcidebat, cessit Paulo veritatem praedidicanti,</hi> 
satis indicat quod aliud etiam de Baptismo
fieri solebat. Simul et admonet nos, non fuisse impossibile
ut de Baptismo Cyprianus aliquid aliter saperet
quam veritas postulabat, quae ab Ecclesia et ante
illum et post illum retenta est; si potuit aliquid
etiam Petrus aliter sapere quam veritas habebat,
quam Paulo apostolo doctore didicimus <note>(Galat. II, 11-14)</note>.</p>
<p>
            <pb n="0144"/>CAPUT VIII.--11. Item Felix a Buslaceni dixit: <hi>In haereticis sine Ecclesiae Baptismo admittendis, nemo
consuetudinem rationi et veritati praeponat; quia consuetudinem
ratio et veritas semper excludit.</hi> 
 Si ratio,
si veritas, optime: sed hoc mox videbimus. Interim
aliam fuisse consuetudinem etiam verbis hujus apparet.</p>
<p>CAPUT IX.--12. Item Honoratus a Tucca dixit: <hi>Cum Christus veritas sit, magis veritatem quam consuetudinem
sequi debemus.</hi> 
 His omnibus sententiis declaratur
non extra Ecclesiae communionem nos esse
constitutos, donec veritas, quam dicunt huic consuetudini
esse praeponendam, liquido eluxerit. Si autem
veritas id aperuit esse retinendum, quod illa consuetudo
praescripserat; manifestum erit, nec illam frustra
fuisse institutam atque roboratam, et vigilantius
etiam post istas disputationes tanti Sacramenti saluberrimam
observationem in Ecclesia catholica non
potuisse mutari, sed conciliorum etiam majori robore
confirmatam religiosissime custodiri.</p>
<p>CAPUT X.--13. Scribit ergo ad Jubaianum Cyprianus, <hi>de haereticorum Baptismo, qui</hi> 
 videntur ei <hi>foris
positi, et extra Ecclesiam constituti, vindicare sibi
rem, nec juris sui, nec potestatis, quod nos,</hi> inquit, <hi>nec
ratum possumus nec legitimum putare, quando hoc
apud eos esse constet illicitum.</hi> Nec nos abnuimus eum
qui apud haereticos vel in aliquo schismate extra
communionem Ecclesiae baptizatur, non ei prodesse
in quantum haereticorum et schismaticorum perversitati
consentit; nec illos qui baptizant, quamvis ipsum
et verum dent Baptismi sacramentum, recte tamen
facere, extra Ecclesiam colligere, et contra Ecclesiam
sentire. Sed aliud est non habere aliquid, aliud non
jure habere vel illicite usurpare. Non itaque ideo non
sunt Sacramenta Christi et Ecclesiae, quia eis illicite
utuntur, non haeretici solum, sed etiam omnes iniqui
et impii. Sed tamen illi corrigendi aut puniendi: illa
vero agnoscenda et veneranda sunt.</p>
        </div3>
<div3>
          <head>14.</head>
          <p>
 Dicit sane de hac re non unum, sed duo vel
amplius facta esse concilia, sed tamen Africana.
Nam et in quodam septuaginta et unum episcopos
fuisse commemorat, quorum omnium auctoritati,
universae Ecclesiae cum longe pluribus episcopis toto
orbe diffusae auctoritatem non dubitamus cum ipsius
Cypriani pace praeponere, cujus universae Ecclesiae
inevulsibile membrum se esse gaudebat.</p>
        </div3>
<div3>
          <head>15.</head>
          <p>
 Non est autem <hi>aqua profana et adultera,</hi> super
quam nomen Dei invocatur, etiamsi a profanis et
adulteris invocetur: quia nec ipsa creatura, nec
ipsum nomen adulterum est. Baptismus vero Christi
verbis evangelicis consecratus, et per adulteros et in
adulteris sanctus est, quamvis illi sint impudici et immundi:
quia ipsa ejus sanctitas pollui non potest, et
sacramento suo divina virtus assistit, sive ad salutem
bene utentium, sive ad perniciem male utentium. An
vero solis vel etiam lucernae lux, cum per coenosa
<pb n="0145"/>
diffunditur, nihil inde sordium contrahit, et baptismus
Christi potest cujusquam sceleribus inquinari? Si
enim ad ipsas res visibiles quibus Sacramenta tractantur,
animum conferamus; quis nesciat eas esse corruptibiles?
Si autem ad id quod per illas agitur,
quis non videat non posse corrumpi, quamvis homines
per quos agitur, pro suis moribus vel praemia percipiant,
vel poenas luant?
</p>
          <p>CAPUT XI.--16. Recte autem non movit Cyprianum
quod scripsit Jubaianus, <hi>Novatianenses rebaptizare
eos qui ad se ex Catholica venirent.</hi> Neque enim
quidquid haeretici perverse fuerint imitati, propterea
faciendum a Catholicis non est, quia illi similiter faciunt.
Sed aliud est cur haeretici rebaptizare non debeant,
aliud cur Catholica. Haeretici enim nec si in
Catholica faciendum esset, facere deberent; quia in
Catholicis hoc non esse dicunt, quod ipsi cum ibi essent
acceperunt, et cum discederent abstulerunt:
Catholica vero propterea non debet iterare Baptismum,
qui apud haereticos datus est, ne judicare videatur
ipsorum esse quod Christi est, aut eos non
habere, quod intus cum acceperint, amittere utique
foras exeundo non possunt. Hoc enim ipse etiam Cyprianus
cum caeteris statuit, ut si ab haeresibus redirent
ad Ecclesiam, quicumque fuerant in ea baptizati,
non jam per Baptismum, sed per poenitentiam
reciperentur: unde constat eos non posse amittere
recedentes, quod non recipiunt remeantes. Non autem
sicut haeresis ipsorum est, sicut error ipsorum est,
sicut sacrilegium dissensionis ipsorum est, sic etiam
Baptismus qui Christi est, dici debet ipsorum. Itaque
cum illa mala ipsorum quando redeunt corriguntur, in
eo quod ipsorum non est, ille est agnoscendus cujus est.</p>
<p>CAPUT XII.--17. Ideo autem non se novam aut
repentinam rem statuisse beatus Cyprianus ostendit,
quia sub Agrippino fieri jam coeperat. « Anni sunt, » 
inquit,  « multi, et longa aetas, ex quo sub Agrippino
bonae memoriae viro convenientes episcopi plurimi
hoc statuerunt. »  Proinde ab ipso Agrippino res nova
facta est. Quomodo autem dicat,  « Atque exinde in
hodiernum tot millia haereticorum in provinciis nostris
ad Ecclesiam conversi, non aspernati sunt, neque
cunctati, imo et rationabiliter et libenter amplexi sunt,
ut lavacri vitalis et salutaris Baptismi gratiam consequerentur, » 
non video: nisi forte hoc dicat,  « exinde
in hodiernum »  <note>(Epist. 73, ad Jubaianum)</note>, quia
nulla de illis ex quo in Ecclesia per Agrippini concilium
baptizati sunt, quaestio alicujus excommunicationis
exorta est. Caeterum si permanebat ab Agrippino usque
ad Cyprianum consuetudo baptizandi ab haereticis
venientes, utquid facta sunt a Cypriano de hac re
concilia? Utquid eidem Jubaiano dicit, non se rem novam
facere aut repentinam, sed ab Agrippino constitutam?
Cur enim Jubaianus de novitate turbaretur,
ut eum per auctoritatem Agrippini sanari oporteret,
si ab Agrippino usque ad Cyprianum hoc tenebat
Ecclesia? Cur denique tot ejus collegae in concilio
dixerunt rationem et veritatem consuetudini praeponendam,
<pb n="0146"/>
ac non potius dixerunt eos qui aliud facere
vellent, et contra veritatem et contra consuetudinem
facere?</p>
<p>CAPUT XIII.--18. De remissione autem peccatorum,
utrum per Baptismum apud haereticos fiat, quid
mihi videretur, in alio jam volumine scripsi <note>(Supra,
lib. 1, cap. 11 et seqq.)</note>: sed etiam hic breviter commemoro.
Si fit illic remissio debitorum per Baptismi
sanctitatem; rursus debita redeunt per haeresis aut
schismatis obstinationem: et ideo necessarium habent
hujusmodi homines venire ad catholicam pacem, ut
haeretici et schismatici esse jam desinant, et eorum
quae in illos redierant, peccatorum purgationem in
unitatis vinculo charitate operante mereantur. Si autem,
quamvis apud haereticos vel schismaticos idem
sit Baptismus Christi, non tamen ibi operatur remissionem
peccatorum propter eamdem discordiae foeditatem
et dissensionis iniquitatem: tunc incipit valere
idem Baptismus ad dimittenda peccata, cum ad Ecclesiae
pacem venerint; non ut jam vere dimissa
non retineantur; neque ut ille Baptismus quasi alienus
aut alius improbetur, ut alter tradatur: sed ut idem
ipse qui propter discordiam foris operabatur mortem,
propter pacem intus operetur salutem. Idem quippe
odor erat de quo dicit Apostolus, <hi>Christi bonus odor
sumus in omni loco</hi>; et tamen <hi>et in iis qui salvi fiunt,</hi> 
inquit, <hi>et in iis qui pereunt: aliis quidem odor vitae in
vitam, aliis autem odor mortis in mortem <note>(II Cor. II,
15, 16)</note>
            </hi>. Quod etsi de alia re dixit, ad hoc ego posui,
ut intelligatur aliquod bonum, non solum vitam posse
operari bene utentibus, sed etiam mortem male utentibus.</p>
<p>CAPUT XIV.--19. Nec interest cum de sacramenti
integritate et sanctitate tractatur, <hi>quid credat
et quali fide imbutus sit ille qui accipit sacramentum.</hi> 
Interest quidem plurimum ad salutis viam, sed ad
sacramenti quaestionem nihil interest. Fieri enim potest
ut homo integrum habeat Sacramentum, et perversam
fidem: sicut fieri potest ut integra teneat verba
Symboli, et tamen non recte credat, sive de ipsa
Trinitate, sive de resurrectione, vel aliquid aliud.
Neque enim parva res est, in ipsa intus Catholica tenere
integram fidem, ita ut omnino non de aliqua
creatura, sed de ipso Deo nihil aliter credat quam
veritas habet. Numquidnam ergo si in ipsa Catholica
baptizatus, postea legendo, audiendo, et pacifice disserendo,
ipso Domino revelante cognoverit aliter se
antea credidisse quam debuit, denuo baptizandus est?
Quis autem carnalis et animalis homo, non per phantasmata
 cordis sui evagetur, et constituat sibi Deum
qualis ei pro suo sensu carnali placuerit, atque ita
credat tantum longe aliter quam Deus est, quantum
<pb n="0147"/>
a veritate vanitas differt? Verissimam quippe sententiam
dixit Apostolus, plenus lumine veritatis: <hi>Animalis,</hi> 
inquit, <hi>homo non percipit quae sunt Spiritus Dei <note>(I Cor. II, 14)</note>
            </hi>.
Et tamen de his hoc dicebat, quos jam
fuisse baptizatos ipse manifestat. Eis enim dicit: <hi>Numquid Paulus crucifixus est pro vobis? aut in nomine
Pauli baptizati estis 
 <note>(Id. I, 13)</note>
            </hi>? Habebant ergo isti
Baptismi sacramentum, et tamen carnaliter sapiendo,
quid poterant de Deo credere nisi secundum sensum
carnis suae, ubi <hi>animalis homo non percipit quae sunt
Spiritus Dei?</hi> Talibus dicit: <hi>Non potui vobis loqui quasi
spiritualibus, sed quasi carnalibus. Quasi parvulis in
Christo lac vobis potum dedi, non escam; nondum enim
poteratis: sed nec adhuc quidem potestis; adhuc enim
estis carnales <note>(Id. III, 1, 2)</note>
            </hi>. Tales etiam circumferuntur
omni vento doctrinae de qualibus dicit: <hi>Ut ultra
non simus parvuli, jactati et circumlati omni vento
doctrinae <note>(Ephes. IV, 14)</note>
            </hi>. Numquid ergo isti si profecerint
usque ad spiritualem hominis interioris aetatem,
et intelligentiae sinceritate cognoverint quam longe
aliter per fallaciam suorum phantasmatum de Deo
crediderint, quam veritas postulabat, iterum baptizandi
sunt? Sic etiam fieri potest ut in alicujus haeretici
librum catholicus catechumenus incidat, et a veritate
nesciens discernere errorem, credat aliquid
contra catholicam fidem; cui tamen errori verba Symboli
non repugnant: sub eisdem quippe verbis innumerabiles
haereticorum errores exorti sunt. Putans
ergo iste catholici alicujus magni atque docti esse
illum librum, si talia credens in Catholica baptizetur,
et posteriore diligentia cognoscat quemadmodum
credere debeat, atque arrepta fide catholica illud ex
animo respuat; numquid si hoc confessus fuerit, denuo
baptizandus est? Aut si antequam discat et confiteatur,
hoc sentire inveniatur, et quid abjicere debeat,
quidve credere doceatur, manifestumque fiat in
ea falsitate fidei baptizatum fuisse; numquid denuo
baptizandus est? Quid ita? Quia illa sanctitas Sacramenti
verbis evangelicis consecrata super eum integra
manebat, sicut eam traditam acceperat; quamvis
ipse in carnalis mentis vanitate constitutus, aliud cum
baptizaretur crederet, quam credere debuisset. Quapropter
manifestum est, fieri posse ut fide non integra
integrum in quoquam maneat Baptismi sacramentum:
et ideo illa quae de diversorum haereticorum varietate
dicuntur, ad istam quaestionem non pertinent. Illud
enim in unoquoque corrigendum est, quod ille per
quem corrigitur, pravum esse perspexerit. Illud sanandum
est quod aegrotat: illud dandum est quod
non habetur, et maxime charitas pacis, sine qua caetera
prodesse non possunt. Sed tamen cum adsunt
non quasi desint tradenda sunt; sed ut fructuose, et
non perniciose habeantur, per ipsum vinculum pacis
et eminentiam charitatis agendum est.</p>
<p>CAPUT XV.--20. Quamobrem si evangelicis
verbis,  « <hi>In nomine Patris et Filii et Spiritus sancti</hi> » <note>(Matth. XXVIII, 19)</note>,
 <hi>Marcion Baptismum consecrabat,</hi> 
integrum erat Sacramentum; quamvis ejus fides sub
<pb n="0148"/>
eisdem verbis aliud opinantis quam catholica veritas
docet, non esset integra, sed fabulosis falsitatibus inquinata.
Nam sub eisdem verbis, id est, <hi>In nomine
Patris et Filii et Spiritus sancti,</hi> non solum Marcion,
aut Valentinus, aut Arius, aut Eunomius, sed ipsi carnales
parvuli Ecclesiae (quibus dicebat Apostolus, <hi>Non
potui loqui vobis quasi spiritualibus, sed quasi carnalibus</hi> ),
si possent singuli diligenter interrogari, tot diversitates
opinionum fortassis, quot homines numerarentur: <hi>Animalis</hi> 
 enim <hi>homo non percipit quae sunt
Spiritus Dei.</hi> Numquid tamen ideo non integrum Sacramentum
accipiunt? aut numquid ideo si profecerint,
et opinionum carnalium vanitatem emendaverint,
denuo quod acceperant repetendum est? Accipit
quisque secundum fidem suam, sed quantum capit
gubernante illa misericordia Dei, de qua praesumens
idem apostolus dicit: <hi>Si quid aliter sapitis, id quoque
vobis Deus revelabit <note>(Philipp. III, 15)</note>
            </hi>. Laquei tamen
haereticorum et schismaticorum propterea carnalibus
nimium perniciosi sunt, quia ipse provectus eorum
intercluditur, confirmata sententia vanitatis adversus
catholicam veritatem, et confirmata animositate dissensionis
adversus catholicam pacem. Sacramenta
tamen si eadem sunt, ubique integra sunt, etiamsi
prave intelliguntur et discordiose tractantur: sicut
scriptura ipsius Evangelii si eadem ipsa est, ubique
integra est, etiamsi innumerabili falsarum opinionum
varietate asseratur. Nam quod ait Jeremias, <hi>Utquid qui
contristant me praevalent? Plaga mea solida est; unde
sanabor? Dum fit, facta est mihi sicut aqua mendax
non habens fidem <note>(Jerem. XV, 18)</note>
            </hi>; si figurate atque
allegorica locutione prophetiae nosquam poneretur
aqua, nisi quae Baptismum significaret, laboraremus
quaerere quid sibi velint haec verba Jeremiae: nunc
autem cum apertissime in Apocalypsi exponantur
aquae pro populis positae <note>(Apoc. XVII, 15)</note>, cur non
intelligam aquam mendacem et sine fide, populum
mendacem ac perfidum, nescio.</p>
<p>CAPUT XVI.--21. <hi>Spiritus</hi> autem <hi>sanctus</hi> quod <hi>in sola Catholica, per manus impositionem dari</hi> 
 dicitur,
nimirum hoc intelligi majores nostri voluerunt,
quod Apostolus ait, <hi>Quoniam charitas Dei diffusa est
in cordibus nostris per Spiritum sanctum, qui datus est
nobis <note>(Rom. V, 5)</note>
            </hi>. Ipsa est enim charitas, quam
non habent qui ab Ecclesiae catholicae communione
praecisi sunt: ac per hoc etiamsi linguis hominum
et Angelorum loquantur, si sciant omnia sacramenta
et omnem scientiam, et si habeant omnem prophetiam,
et omnem fidem, ita ut montes transferant,
et distribuant omnia sua pauperibus, et tradant corpus
suum ut ardeant, nihil eis prodest <note>(I Cor. XIII,
1-3)</note>. Non autem habent Dei charitatem, qui Ecclesiae
non diligunt unitatem: ac per hoc recte intelligitur
dici non accipi nisi in Catholica Spiritus sanctus.
Neque enim temporalibus et sensibilibus miraculis
attestantibus per manus impositionem modo
datur Spiritus sanctus, sicut antea dabatur ad commendationem
<pb n="0149"/>
rudis fidei et Ecclesiae primordia dilatanda.
Quis enim nunc hoc exspectat, ut ii quibus
manus ad accipiendum Spiritum sanctum imponitur,
repente incipiant linguis loqui? sed invisibiliter et
latenter intelligitur propter vinculum pacis eorum
cordibus divina charitas inspirari, ut possint dicere, <hi>Quoniam charitas Dei diffusa est in cordibus nostris
per Spiritum sanctum, qui datus est nobis.</hi> 
 Multae
autem sunt operationes Spiritus sancti, quas idem
apostolus cum quodam loco, quantum sufficere arbitratus
est, commemorasset, ita conclusit: <hi>Omnia
autem haec operatur unus atque idem Spiritus, dividens
propria unicuique prout vult <note>(I Cor. XII, 11)</note>
            </hi>. Cum
ergo sit aliud Sacramentum, quod habere etiam Simon
Magus potuit <note>(Act. VIII, 13)</note>; aliud operatio
Spiritus, quae in malis hominibus etiam fieri solet,
sicut Saül habuit prophetiam <note>(I Reg. X, 6, 10)</note>; aliud
operatio ejusdem Spiritus, quam nisi boni habere
non possunt, sicut est finis praecepti charitas de corde
puro, et conscientia bona, et fide non ficta <note>(I Tim.
I, 5)</note>: quodlibet haeretici et schismatici accipiant,
charitas quae cooperit multitudinem peccatorum,
proprium donum est catholicae unitatis et pacis;
nec ejus in omnibus, quia nec ejus sunt omnes, sicut
suo loco videbimus. Praeter ipsam tamen esse
illa charitas non potest, sine qua caetera etiam si
agnosci et approbari possunt, prodesse tamen et liberare
non possunt. Manus autem impositio non sicut
Baptismus repeti non potest. Quid est enim aliud nisi
oratio super hominem?</p>
<p>CAPUT XVII.--22. <hi>Nam quod in typo unitatis
Petro Dominus dedit potestatem, ut id solveretur in
terris quod ille solvisset,</hi> manifestum est quod illa unitas
etiam una columba perfecta sit dicta. Numquid
ergo ad eamdem columbam pertinent omnes avari,
de quibus in eadem Catholica graviter idem Cyprianus
ingemuit? Nam, ut opinor, raptores non columbae,
sed accipitres dici possunt. Quomodo ergo baptizabant,
qui fundos insidiosis fraudibus rapiebant, et
usuris multiplicantibus fenus augebant <note>( <hi>Lib. seu
Epist. de Lapsis</hi> )</note>, si sola illa columba, id est, illa
unitas quae nisi in bonis intelligi non potest, simplex
et casta et perfecta baptizat? An forte per orationes
sanctorum spiritualium qui sunt in Ecclesia,
tanquam per columbae creberrimum gemitum, magnum
geritur sacramentum, et occulta dispensatio
misericordiae Dei, ut eorum etiam peccata solvantur,
qui non per columbam, sed per accipitrem baptizantur,
si ad illud Sacramentum cum pace catholicae
unitatis accedunt? Quod si ita est, cur non ergo per
eorum orationes cum quisque ab haeresi aut schismate
ad pacem catholicam venit, ejus peccata solvuntur?
Sacramenti autem integritas ubique cognoscitur,
sed ad peccatorum illam irrevocabilem remissionem
extra unitatem Ecclesiae non valebit. Nec in
<pb n="0150"/>
haeresi aut schismate constitutum sanctorum orationes,
id est, illius unicae columbae gemitus poterunt
adjuvare; sicut nec intus positum possunt, si adversum
se ipse per vitam pessimam teneat debita peccatorum,
non solum si per accipitrem, sed etiam
si per ipsius columbae pium ministerium baptizetur.</p>
<p>CAPUT XVIII.--23. <hi>Sicut misit me,</hi> inquit, <hi>Pater,
et ego mitto vos. Hoc cum dixisset, inspiravit, et
ait illis: Accipite Spiritum sanctum: si cujus remiseritis
peccata, remittentur illi; si cujus tenueritis, tenebuntur <note>(Joan. XX, 22, 23)</note>
            </hi>.
Ergo si personam gerebant
Ecclesiae, et sic eis hoc dictum est, tanquam
ipsi Ecclesiae diceretur; pax Ecclesiae dimittit peccata,
et ab Ecclesiae pace alienatio tenet peccata,
non secundum arbitrium hominum, sed secundum
arbitrium Dei et orationes sanctorum spiritualium,
qui omnia judicant, ipsi autem a nemine judicantur <note>(I Cor. II, 15)</note>.
Petra enim tenet, petra dimittit: columba
tenet, columba dimittit: unitas tenet, unitas
dimittit. Pax autem hujus unitatis in solis bonis est,
vel jam spiritualibus, vel ad spiritualia concordi obedientia
proficientibus: in malis autem non est, sive
foris tumultuentur, sive intus cum gemitu tolerentur,
et baptizent et baptizentur. Sicut autem isti qui intus
cum gemitu tolerantur, quamvis ad eamdem columbae
unitatem, et ad illam gloriosam Ecclesiam non
habentem maculam aut rugam aut aliquid hujusmodi <note>(Ephes. V, 27)</note>,
non pertineant; tamen si corrigantur,
et se pessimos ad Baptismum accessisse fateantur,
non rebaptizantur, sed incipiunt ad columbam
pertinere, per cujus gemitus peccata solvuntur,
a cujus pace alienatis tenebantur: sic et qui apertius
foris sunt, si eadem Sacramenta sumpserunt,
cum correcti ad Ecclesiae veniunt unitatem, non iterato
Baptismo, sed eadem charitatis lege et unitatis
vinculo liberantur. Nam si <hi>non nisi in Ecclesia praepositis,
et evangelica lege ac dominica ordinatione
fundatis licet baptizare;</hi> numquid tales erant qui
fundos insidiosis fraudibus rapiebant, et usuris multiplicantibus
fenus augebant? Arbitror enim quia illi
dominica ordinatione fundati sunt, quibus cum formam
daret Apostolus, ait, <hi>Non avarum, non turpilucrum 
 <note>(Tit. I, 7)</note>
            </hi>. Tales tamen ipsius Cypriani temporibus
baptizabant, quos coepiscopos suos fuisse cum
magno gemitu confitetur, et cum magna tolerantiae
mercede perpetitur. Remissam tamen peccatorum
non dabant; quae per orationes sanctorum, id est,
per columbae gemitus datur, quicumque baptizet, si
ad ejus pacem illi pertinent quibus datur. Non enim
raptoribus et feneratoribus diceret Dominus, <hi>Si cui
dimiseritis peccata, dimittentur illi; si cui tenueritis,
tenebuntur. Foris</hi> quidem <hi>nec ligari aliquid potest nec
solvi, ubi non sit qui aut ligare possit aut solvere:</hi> sed
<pb n="0151"/>
solvitur qui cum columba fecerit pacem, et ligatur
qui cum columba non habet pacem, sive aperte
foris sit, sive intus esse videatur.</p>
        </div3>
<div3>
          <head>24.</head>
          <p>
 <hi>Dathan vero, Chore et Abiron, qui sibi licentiam
sacrificandi usurpare conati sunt contra unitatem populi
Dei, et filii Aaron qui alienum ignem altari imposuerunt,</hi> 
novimus quod <hi>impune non fecerint <note>(Num.
XVI; et Levit. X, 1, 2)</note>
          </hi>. Nec nos talia scelera dicimus
impunita remanere, nisi se tales correxerint, si patientia
Dei ad poenitentiam adducens <note>(Rom. II, 4)</note> 
tempus corrigendi largitur.
</p>
          <p>CAPUT XIX.--25. Illi sane qui propterea dicunt <hi>non esse iterandum Baptismum, quia manus tantummodo
imposita est eis quos Philippus diaconus baptizaverat <note>(Act. VIII, 5-17)</note>
            </hi>,
nihil ad rem pertinens dicunt:
et absit ut cum verum quaerimus, talibus argumentis
utamur. Quapropter magis <hi>haereticis non cedimus</hi>,
si quod habent de Christi Ecclesia, non esse dicamus
ipsorum, nec propter scelera desertorum Imperatoris
nostri signa nolimus agnoscere: magis quia <hi>Dominus
Deus noster Deus zelans est <note>(Deut. IV, 24)</note>
            </hi>, quidquid
ejus apud aliquem agnoscimus, nullo modo ei concedamus
ut suum proprium esse arbitretur. Ipse
certe Deus zelans fornicanti a se feminae in figura
praevaricatricis plebis exprobrat, et dicit quod ea
quae ipsius essent, dabat amatoribus suis, et ab eis
rursus accipiebat, quae non illorum, sed ipsius erant.
Inter adulteram feminam et adulteros amatores,
dona sua tamen Deus tanquam zelans iratus agnoscit:
et nos haereticorum esse Baptismum dicimus
verbis evangelicis consecratum, commoti factis eorum
etiam quae Dei sunt eis tribuere volumus, quasi
ea contaminare potuerint, aut propterea sua facere
quae Dei sunt, quia ipsi Dei esse noluerunt?</p>
        </div3>
<div3>
          <head>26.</head>
          <p>
 Quae est illa mulier adultera, quam Osee propheta
designat, quae dixit: <hi>Ibo post amatores meos,
qui mihi dant panes meos et aquam meam, vestes meas et
linteamina mea, et universa quae mihi condecent (Osee
II, 1-13)</hi>? Licet quidem hoc et de praevaricatrice Judaeorum
gente intelligere: sed tamen quos alios imitantur
pseudochristiani (hoc enim sunt omnes haeretici et schismatici),
nisi pseudo-Israelitas? Erant enim et veri Israelitae,
sicut ipse Dominus Nathanaeli perhibet testimonium,
dicens: <hi>Ecce vere Israelita in quo dolus non
est <note>(Joan. I, 47)</note>
          </hi>. Qui sunt autem veri Christiani, nisi de
quibus idem Dominus dicit: <hi>Qui diligit me, mandata
mea custodit <note>(Id. XIV, 21)</note>
          </hi>? Quid est autem custodire
mandata ejus, nisi in dilectione persistere? Unde
etiam dicit, <hi>Mandatum novum do vobis, ut vos invicem
diligatis:</hi> et iterum, <hi>In hoc scient omnes quia mei discipuli
estis, si vos invicem dilexeritis <note>(Id. XIII, 34, 35)</note>
          </hi>.
Quis autem dubitet, non eis solis dictum qui tunc per
ejus carnem verba praesentis audiebant, sed et eis
qui nunc per Evangelium sedentis in coelo verba cognoscunt?
Ille enim venit non legem solvere, sed
implere <note>(Matth. V, 17)</note>. Plenitudo autem legis charitas
<pb n="0152"/> <note>(Rom. XIII, 10)</note>.
Qua multum viguit Cyprianus,
ut aliud de Baptismo sentiens, non tamen desereret
unitatem, et esset in vite dominica radicatum sarmentum
fructuosum, quod etiam ferro passionis purgaret
coelestis agricola, ut majorem fructum daret <note>(Joan. XV, 1-5)</note>.
Hujus autem fraternae charitatis inimici,
sive aperte foris sint, sive intus esse videantur,
pseudochristiani sunt et antichristi. Inventis
enim occasionibus foras exeunt, sicut scriptum est: <hi>Occasiones quaerit qui vult discedere ab amicis 
 <note>(Prov.
XVIII, 1)</note>
          </hi>. Sed etiamsi occasiones desint, cum intus
videntur, ab illa invisibili charitatis compage separati
sunt. Unde Joannes dicit: <hi>Ex nobis exierunt, sed non
erant ex nobis: nam si fuissent ex nobis, mansissent utique
nobiscum <note>(I Joan. II, 19)</note>
          </hi>. Non ait quod exeundo
alieni facti sunt; sed quod alieni erant, propter hoc
eos exisse declaravit. Dicit et apostolus Paulus de
quibusdam, qui circa veritatem aberraverant, et fidem
quorumdam subvertebant, quorum sermo ut
cancer serpebat, quos cum evitandos esse diceret,
in una tamen domo magna eos fuisse significat, sed
tanquam vasa in contumeliam. Credo quod nondum
foras exierant. Aut si jam exierant, quomodo eos dicit
in eadem magna domo cum vasis honorabilibus:
nisi forte propter ipsa Sacramenta, quae separatis
etiam haereticorum conventiculis non mutata sunt,
ad unam magnam domum dicit omnes, sed diversis
meritis pertinere, alios in honorem, alios in contumeliam?
Sic enim loquitur ad Timotheum scribens: <hi>Profanas autem verborum novitates evita: multum enim
proficient ad impietatem; et sermo eorum sicut cancer
serpit: ex quibus est Hymenaeus et Philectus, qui circa
veritatem aberraverunt, dicentes resurrectionem jam factam
esse, et fidem quorumdam subvertunt. Firmum
autem fundamentum Dei stat, habens signaculum hoc:
Novit Dominus qui sunt ejus; et recedat ab injustitia
omnis qui nominat nomen Domini. In magna autem
domo, non solum aurea vasa sunt vel argentea, sed et
lignea et fictilia; et alia quidem sunt in honorem, alia
vero in contumeliam. Si quis ergo emundaverit semetipsum
ab istiusmodi, erit vas in honorem sanctificatum,
utile Domino, ad omne opus bonum paratum 
 <note>(II Tim. II,
16-21)</note>
          </hi>. Quid est autem mundare semetipsum a talibus,
nisi quod paulo ante dixit, <hi>Recedat ab injustitia omnis
qui nominat nomen Domini?</hi> Et ne quisquam putaret
tanquam in una domo magna perire se posse cum
talibus, vigilantissime praedixit, <hi>Novit Dominus qui
sunt ejus:</hi> eos videlicet qui recedendo ab iniquitate se
mundant a vasis factis in contumeliam, ne cum ipsis
pereant quos in domo magna tolerare coguntur.</p>
        </div3>
<div3>
          <head>27.</head>
          <p>
 Mali ergo et facinorosi, carnales, animales, diabolici,
a seductoribus suis sibi dari arbitrantur, quae
non nisi munera Dei sunt, sive Sacramenta, sive
spirituales aliquas operationes, circa praesentem salutem.
Non autem habent isti charitatem in Deum,
sed circa eos occupati sunt, quorum superbia seducuntur,
et comparantur fornicanti mulieri, quam
Propheta commemorat dicentem, <hi>Ibo post amatores
meos qui mihi dant panes meos et aquam meam, vestes
<pb n="0153"/>
meas et linteamina mea et oleum meum, et universa quae
mihi condecent.</hi> Sic enim fiunt haereses et schismata,
cum dicit plebs carnalis quae in charitate Dei fundata
non est, <hi>Ibo post amatores meos:</hi> cum quibus utique
sive per fidei corruptionem, sive per elationem
superbiae turpiter fornicatur. Sed propter
eos qui passi difficultates et angustias et interclusiones
inanis ratiocinationis eorum a quibus
seducuntur, compunguntur timoribus, et redeunt ad
viam pacis, ad quaerendum sinceriter Deum; ideo
sequitur et dicit: <hi>Propterea ecce ego sepio sudibus
viam illius, et aedificabo in via ipsius spinas, et tramitem
suum non inveniet: et persequetur amatores suos,
nec illos apprehendet, et requiret eos, nec inveniet eos;
et dicet, Ibo et revertar ad virum meum pristinum, quia
bene tunc mihi fuit quam nunc.</hi> Deinde ne ipsorum putentur
illa quae seductores habent integra et de veritatis
doctrina venientia, per quae seducunt ad falsitates
dogmatum et dissensionum suarum; ne illa ergo
quae habent integra ipsorum putentur, addidit continuo: <hi>Et haec non cognovit quod ego ei dederim frumentum
et vinum et oleum, et pecuniam multiplicavi
illi; ipsa vero fecit vasa aurea et argentea Baal 
 (Osee
II, 5-8)</hi>. Dixerat enim superius, <hi>Ibo post amatores
meos, qui mihi dant panes meos,</hi> etc., non utique intelligens
haec Dei esse, non hominum, quaecumque
etiam seductores integra et legitima tenent: nec ea
sibi etiam ipsi arrogarent, et quasi propria vindicarent,
nisi a plebibus seductis vicissim seducerentur,
cum eis creditur, et tales honores deferuntur, ut per
eos habeant potestatem talia dicendi, et sibi talia
vindicandi; ut error eorum veritas appelletur, et
scelus eorum justitia putetur, propter Sacramenta et
Scripturas quas tenent ad speciem, non ad salutem.
Ideoque et per Ezechielem eidem fornicariae dicitur: <hi>Et protulisti de vasis gloriae tuae de auro meo, et de
argento meo, ex quibus dedi tibi; et fecisti tibi imagines
masculinas, et fornicata es in eis. Et accepisti vestem
meam versicoloriam, et cooperuisti idola tua; et
oleum meum, et incensum meum posuisti ante faciem
idolorum tuorum, et panes meos quos dedi tibi; et similagine
et melle et oleo cibavi te; et posuisti haec ante faciem
idolorum tuorum in odorem bene olentem. Et perfecisti
haec 
 <note>(Ezech. XVI, 17-19)</note>
          </hi>. Ad imagines enim
phantasmatum suorum, cum quibus volutari carnalis
anima delectatur, convertit omnia sacramenta, et
<pb n="0154"/>
verba Librorum sanctorum. Nec tamen quia illae imagines
falsae sunt, et doctrinae daemoniorum sunt, in
hypocrisi mendaciloquorum <note>(I Tim. IV, 1, 2)</note>, propter
ea et illa sacramenta, et divina eloquia sic exhonoranda
sunt, ut eorum illa esse deputentur: cum
Dominus dicat, <hi>De auro meo et de argento meo et veste
mea versicoloria, et oleo meo et incenso et panibus meis,</hi> 
et caetera. An quia illi errantes eorum esse ista putant
a quibus seducuntur, propterea non debemus
agnoscere cujus sint; cum ipse dicat, <hi>Et haec non
cognovit quod ego ei dederim frumentum, vinum et
oleum, et pecuniam multiplicavi illi?</hi> Non enim dixit
eam non habuisse ista, quia fornicaria erat: sed et habuisse
dicitur, et non sua nec amatorum suorum,
sed Dei, cujus unius ista sunt. Quamvis ergo habuerit
fornicationem suam, illa tamen quibus eamdem
fornicationem ornabat, vel seducta vel seducens,
non erant ejus, sed Dei. Si haec de Judaea
gente figurabantur, ubi Scribae et Pharisaei rejiciebant
mandatum Dei, ut traditiones suas constituerent,
ut cum plebe Deum relinquente sic quodam modo fornicarentur;
nec tamen talis illius temporis in populo
fornicatio quam Dominus arguendo prodebat, effecit
ut eorum essent sacramenta, quae non erant eorum,
sed Dei, qui loquens ad fornicariam dicit illa omnia
sua esse; unde ipse Dominus etiam quos mundavit a lepra,
ad eadem sacramenta misit, ut offerrent pro se
sacrificium sacerdotibus; quia nondum eis successerat
sacrificium, quod ipse post in Ecclesia voluit celebrari
pro illis omnibus, quia illis omnibus, ipse
praenuntiabatur: quanto magis nos Sacramenta novi
Testamenti, apud quoslibet haereticos vel schismaticos
invenientes, non debemus ipsis tribuere, nec
quasi non agnita reprobare; sed quamvis apud fornicariam
mulierem dona viri legitimi agnoscere, et
verbo veritatis illam fornicationem emendare, quae
propria est impudicae mulieris, non illa dona culpare,
quae propria sunt Domini miserantis?</p>
        </div3>
<div3>
          <head>28.</head>
          <p>
 Harum et talium rerum consideratione patres
nostri, non solum ante Cyprianum vel Agrippinum,
sed etiam postea saluberrimam consuetudinem tenuerunt,
ut quidquid divinum atque legitimum in aliqua
haeresi vel schismate integrum reperirent, approbarent
potius quam negarent: quidquid autem alienum, et
erroris illius vel dissensionis proprium, veraciter arguerent
et sanarent. Sed ea quae ex epistola illa quae
ad Jubaianum scripta est, consideranda remanserunt,
propter hujus voluminis modum, ab alio, quantum
opinor, exordio suscipienda atque tractanda sunt.
</p>
        </div3>
      </div1>

<div1>
        <head> <hi>LIBER QUARTUS.</hi> In quo tractat quae subsequuntur in eadem Cypriani epistola ad Jubaianum.</head>

<pb n="0153"/>
<p>CAPUT PRIMUM.--1. Ecclesia <hi>paradiso comparata <note>(Cypr., epist. 73, ad Jubaianum)</note>
          </hi>,
indicat nobis
posse quidem ejus Baptismum homines etiam foris
accipere, sed salutem beatitudinis extra eam neminem
<pb n="0154"/>
vel percipere vel tenere. Nam et flumina de fonte paradisi,
sicut Scriptura testatur, etiam foras largiter
manaverunt. Nominatim quippe commemorantur, et
per quas terras fluant, et quia extra paradisum constituta
<pb n="0155"/>
sunt, omnibus notum est <note>(Gen. II, 8-14)</note>: nec
tamen in Mesopotamio vel in Aegypto, quo illa flumina
pervenerunt, est felicitas vitae quae in paradiso commemoratur.
Ita fit ut cum paradisi aqua sit extra paradisum,
beatitudo tamen non sit nisi intra paradisum.
Sic ergo Baptismus Ecclesiae potest esse extra
Ecclesiam, munus autem beatae vitae non nisi intra
Ecclesiam reperitur: quae super petram etiam fundata
est, quae ligandi et solvendi claves accepit <note>(Matth.
XVI, 18, 19)</note>. <hi>Haec est una quae tenet et possidet omnem
sui sponsi et Domini potestatem:</hi> per quam conjugalem
potestatem etiam de ancillis filios parere potest: qui
si non superbiant, in sortem haereditatis vocabuntur;
si autem superbiant, extra remanebunt.</p>
<p>CAPUT II.--2. Magis ergo quia pro Ecclesiae
honore atque unitate pugnamus, non tribuamus haereticis
quidquid apud eos ejus agnoscimus: sed eos
arguentes doceamus, quod ex unitate habent non valere
ad salutem, nisi ad eamdem venerint unitatem. <hi>Aqua</hi> 
 enim <hi>Ecclesiae fidelis et salutaris et sancta est</hi> bene
utentibus. Ea vero bene uti extra Ecclesiam nemo potest.
Male autem utentibus et foris et intus, ad supplicium
geritur, non ad praemium suffragatur. Et ideo
Baptismus <hi>corrumpi et adulterari non potest,</hi> etsi a corruptis
et adulteris habeatur: <hi>sicut et ipsa Ecclesia incorrupta
et casta et pudica est;</hi> et ideo non ad eam pertinent
a vari, raptores, feneratores: quos non tantum
foris, sed etiam intus esse multis litterarum suarum
locis Cyprianus ipse testatur: et tamen non mutato
corde baptizantur et baptizant.</p>
<div3>
          <head>3.</head>
          <p>
 Nam et hoc in quadam epistola sua dicit <note>(Epist.
11, ad Clericos)</note> ad Clericos de precando Deo, transfigurans
in se sicut sanctus Daniel peccata populi sui.
Nam inter multa mala quae commemorat, etiam hoc
ait, <hi>Saeculo verbis solis et non factis renuntiantes:</hi> sicut
de quibusdam dicit Apostolus, <hi>Confitentur enim nosse
se Deum, factis autem negant <note>(Tit. I, 16)</note>
          </hi>. Hos ergo
beatus Cyprianus in ipsa intus Ecclesia versari arguit,
qui corde in melius non mutato baptizantur, quando
utique saeculo verbis, non factis renuntiant, cum dicat
apostolus Petrus, <hi>Quod et vos simili forma salvos
facit Baptisma; non carnis depositio sordium, sed conscientiae
bonae interrogatio <note>(I Petr. III, 21)</note>
          </hi>; quam utique
non habebant, de quibus dicitur, <hi>Saeculo verbis solis
et non factis renuntiantes:</hi> et tamen id agit increpans
et arguens eos, ut aliquando ambulent in via Christi,
et ejus amici malint esse quam saeculi.
</p>
          <p>CAPUT III.--Cui si obtemperassent, et recte jam
vivere, non ut pseudochristiani, sed ut veri christiani
coepissent, numquid eos juberet denuo baptizari? Non
utique, sed hoc eis praestaret vera conversio, ut Sacramentum
quod non mutatis valebat ad perniciem,
mutatis valere inciperet ad salutem.</p>
        </div3>
<div3>
          <head>4.</head>
          <p>
 Quia nec isti <hi>Ecclesiae devoti sunt <note>(Cypr., epist.
73, ad Jubaianum)</note>
          </hi>, qui videntur esse intus, et contra
Christum vivunt, id est, contra Christi mandata faciunt:
nec omnino ad illam Ecclesiam pertinere judicandi
sunt, quam sic ipse mundat lavacro aquae in
verbo, ut exhibeat sibi gloriosam Ecclesiam, non habentem
<pb n="0156"/>
maculam aut rugam, aut aliquid hujusmodi <note>(Ephes. V, 26, 27)</note>.
Quod si in ista Ecclesia non sunt,
ad cujus membra non pertinent, non sunt in Ecclesia
de qua dicitur, <hi>Una est columba mea, una est matri suae <note>(Cant. VI, 8)</note>
          </hi>:
ipsa est enim sine macula et ruga. Aut
asserat qui potest, hujus columbae membra esse qui
saeculo verbis, non factis renuntiant. Interim aliquid
videmus, unde dictum arbitror, <hi>Qui sapit diem, Domino
sapit <note>(Rom. XIV, 6)</note>
          </hi>: Deus enim judicat omnem
diem. Secundum autem ejus praescientiam, qui novit
quos praedestinaverit ante mundi constitutionem conformes
imaginis Filii sui, multi etiam qui aperte foris
sunt, et haeretici appellantur, multis et bonis catholicis
meliores sunt. Quid enim sint hodie, videmus;
quid cras futuri sint, ignoramus. Et Deo quidem,
apud quem sunt praesentia quae ventura sunt, etiam
quod futuri sunt jam sunt: nos autem secundum id
quod in praesenti est quisque hominum, quaerimus
utrum in illis Ecclesiae membris, quae una columba
dicta est, et sponsa Christi sine macula et ruga, hodie
deputandi sint, de quibus dicit Cyprianus in
epistola quam commemoravi, <hi>quod viam Domini non
tenerent, nec data sibi ad salutem coelestia mandata servarent,
quod non facerent Domini voluntatem: patrimonio
et lucro studentes, superbiam sectantes, aemulationi
et dissensioni vacantes, simplicitatis et fidei negligentes,
saeculo verbis solis et non factis renuntiantes, unusquisque
sibi placentes, et omnibus displicentes <note>(Epist. 11, ad
Clericos)</note>
          </hi>. Quod si eos in suis membris nec illa columba
cognoscit; et talibus, si in eadem perversitate
permanserint, dicturus est Dominus, <hi>Non novi vos;
recedite a me, qui operamini iniquitatem <note>(Matth. VII, 23)</note>
          </hi>:
videntur esse in Ecclesia, sed non sunt; imo et <hi>contra
Ecclesiam faciunt. Quomodo ergo Baptismo Ecclesiae
baptizare possunt <note>(Epist. 73, ad Jubaianum)</note>
          </hi>, quod nec
ipsis prodest nec accipientibus, nisi intrinsecus vera
conversione mutentur, ut ipsum Sacramentum, quod
eis accipientibus non proderat, quando saeculo verbis
non factis renuntiabant, prodesse incipiat, cum et factis
coeperint renuntiare? ita et illi quorum est aperta
separatio; quia in membris illius columbae, nec hi
nec illi sunt hodie, sed aliqui eorum fortasse futuri
sunt.
</p>
          <p>CAPUT IV.--5. Non itaque <hi>haereticorum Baptisma
acceptamus,</hi> quando post eos non baptizamus: sed quod
Christi esse cognoscimus, etiam in malis hominibus,
sive aperte foris, sive intus occulte separatis, illis in
ea re in qua deviabant correctis, debita veneratione
suscipimus. Sicut autem urgeri videor cum mihi dicitur, <hi>Ergo haereticus dimittit peccata?</hi> 
 sic et ego urgeo
cum dico, Ergo qui coelestia mandata non servat, avarus,
raptor, fenerator, invidus, verbis non factis saeculo
renuntians, dimittit peccata? Si per vim Sacramenti
Dei, sicut ille, ita et ille: si per meritum suum,
nec ille, nec ille. Illud enim Sacramentum et in malis
<pb n="0157"/>
hominibus Christi esse cognoscitur: in corpore autem
unicae columbae, incorruptae, sanctae, pudicae, non
habentis maculam aut rugam <note>(Ephes. V, 27)</note>, nec ille
nec ille invenitur. Et quomodo accipienti non
prodest Baptismus ei qui saeculo verbis non factis renuntiat;
sic non prodest ei qui in haeresi vel schismate
baptizatur: utrique autem correcto prodesse
incipit, quod ante non proderat, sed tamen
inerat.</p>
        </div3>
<div3>
          <head>6.</head>
          <p>
 <hi>Baptizatus</hi> ergo <hi>in haeresi non fit templum Dei:</hi> 
numquid tamen ideo pro baptizato non habendus est?
Nam nec avarus intus baptizatus fit templum Dei, si
ab avaritia non recesserit; qui enim fiunt templum
Dei, possident utique regnum Dei. Apostolus autem
dicit inter multa, <hi>Neque avari, neque rapaces regnum
Dei possidebunt <note>(I Cor. VI, 10)</note>
          </hi>. Avaritiam quippe idolorum
servituti alio loco idem apostolus comparat: <hi>Et avaritia,</hi> 
 inquit, <hi>quae est idolorum servitus <note>(Ephes.
V, 5)</note>
          </hi>. Quem sensum idem Cyprianus sic exaggeravit
in epistola ad Antonianum, ut eorum peccato qui tempore
persecutionis per libellos se thurificaturos professi
erant, avaros comparare non dubitaret <note>(Cypr.
Epist. 55, ad Antonian.)</note>. Sic ergo in haeresi baptizatus
in nomine sanctae Trinitatis, tamen non fit templum
Dei, si ab haeresi non recesserit, quomodo neque
in avaritia in eodem nomine baptizatus fit templum
Dei, si ab avaritia non recedat, quae est idolorum
servitus. Nam et hoc idem apostolus dicit: <hi>Quae
compositio templo Dei cum idolis <note>(II Cor. VI, 16)</note>
          </hi>? Non
ergo de nobis quaeratur <hi>cujus Dei templum fiat,</hi> quem
dicimus templum Dei non fieri. Nec tamen ideo non
baptizatur, nec ejus error immundus efficit ut non sit
sanctum Sacramentum, quod accepit verbis evangelicis
consecratum: sicut nec illius a varitia quae est idolorum
servitus, et magna immunditia potest efficere ut
non sit sanctum Baptisma quod accipit, etiamsi ab
alio avaro similiter per eadem verba evangelica baptizetur.
</p>
          <p>CAPUT V.--7. <hi>Proinde,</hi> inquit, <hi>frustra quidam
qui ratione vincuntur, consuetudinem nobis objiciunt,
quasi consuetudo major sit veritate; aut non id sit in
spiritualibus sequendum, quod in melius fuerit a Spiritu
sancto revelatum.</hi> Hoc plane verum est, quia ratio et
veritas consuetudini praeponenda est. Sed cum consuetudini
veritas suffragatur, nihil oportet firmius
retineri. Deinde sequitur, et dicit: <hi>Ignosci enim potest
simpliciter erranti, sicut de se ipso dicit apostolus Paulus,
 « Qui prius fui blasphemus, et persecutor, et injuriosus;
sed misericordiam merui, quia ignorans feci</hi> » <note>(I Tim. I, 13)</note>.
 <hi>Post inspirationem vero et revelationem
factam, qui in eo quod erraverat, perseverat prudens et
sciens, sine venia ignorantiae peccat. Praesumptione
enim atque obstinatione quadam nititur, cum ratione
superetur.</hi> Hoc verissimum est, longe gravius esse
peccatum ejus qui sciens, quam ejus qui nesciens
peccaverit. Et ideo vir sanctus Cyprianus, non solum
<pb n="0158"/>
doctus, sed etiam docibilis, quod in laude episcopi
quem designat Apostolus sic intellexit ipse <note>(II Tim.
II, 24)</note>, ut diceret <hi>etiam hoc in episcopo esse diligendum,
ut non solum scienter doceat, sed etiam patienter discat <note>(Epist. 64, ad Pompeium)</note>
            </hi>;
non dubito quod si istam
quaestionem in Ecclesia diu multumque versatam cum
viris sanctissimis doctissimisque tractaret, per quos
postea factum est ut antiqua illa consuetudo etiam
plenario concilio firmaretur, sine dubitatione demonstraret
non solum quam doctus esset in his quae firmissima
veritate perceperat, verum etiam quam docibilis
in his quae minus adverterat. Et tamen cum
manifestissimum sit, multo gravius peccare scientem
quam nescientem; vellem mihi aliquis diceret, si quis
in haeresim incurrat, nesciens quantum malum sit,
et alius ab avaritia non recedat, sciens quantum malum
sit, quis eorum sit pejor. Possum etiam ita proponere,
Si alius nesciens in haeresim irruat, et sciens
alius ab idololatria non recedat, quia et Apostolus dicit, <hi>Avaritia quae est idolorum servitus:</hi> 
 et ipse Cyprianus
eamdem sententiam non aliter intellexit, sicut
dixi, ad Antonianum scribens, ubi ait <note>(Epist. 55, ad
Antonianum)</note>, <hi>Nec sibi novi in hoc haeretici blandiantur,
quod se dicant idololatris non communicare; quando
sint et apud illos adulteri, et fraudatores qui teneantur
idololatriae crimine. « Hoc enim scitote intelligentes,
quia omnis fornicator, aut immundus, aut fraudator,
quod est idololatra, non habet haereditatem in regno
Christi et Dei</hi> »  <note>(Ephes. V, 5)</note>: <hi>et iterum,  « Mortificate
itaque membra vestra quae sunt super terram; fornicationem,
immunditiam et concupiscentiam malam, et avaritiam
quae est idolorum servitus</hi> »  <note>(Coloss. III, 5)</note>. Quaero
ergo quis peccet gravius, qui nesciens in haeresim incurrerit,
an qui sciens ab avaritia, id est, ab idololatria
non recesserit? Secundum quidem illam regulam
qua peccata scientium peccatis ignorantium praeponuntur,
avarus cum scientia vincit in scelere. Sed ne
forte hoc faciat in haeresi sceleris ipsius magnitudo,
quod facit in avaritia scientis admissio, haereticus
nesciens avaro scienti coaequetur: quanquam non
hoc videatur ostendere testimonium, quod ipse ex
Apostolo posuit. Quid enim in haereticis nisi blasphemias
detestamur? Volens autem demonstrare ad facilitatem
veniae ignorantiam pertinere peccati testimonium
posuit ex Apostolo ubi ait, <hi>Qui prius fui
blasphemus, et persecutor, et injuriosus; sed misericordiam
consecutus sum, quia ignorans feci <note>(I Tim. I, 13)</note>
            </hi>.
Sed si possunt, ut dixi, amborum peccata aequaliter
appendantur, ignorantis blasphemia, et scientis idololatria;
et eadem sententia judicentur, ille qui Christum
quaerendo in verisimilem sermonem falsitatis
incurrit, et ille qui sciens Christo resistit loquenti
per Apostolum, <hi>Quoniam omnis fornicator, aut immundus,
aut avarus, quod est idolorum servitus, non
habet haereditatem in regno Christi et Dei:</hi> cur in illo
Baptismus et evangelica verba improbantur, in isto
autem approbantur; cum ab illis columbae membris
<pb n="0159"/>
uterque inveniatur alienus? An quia ille foris apertus
litigator est, ne intromittatur; iste vero intus callidus
assentator, ne foras projiciatur?</p>
<p>CAPUT VI.--8. Quod autem ait, <hi>Nec quisquam
dicat, Quod accepimus ab Apostolis, hoc sequimur:
quando Apostoli nonnisi unam Ecclesiam tradiderunt,
et Baptisma unum, quod nonnisi in eadem Ecclesia sit
constitutum:</hi> non me tantum movet, ut Baptismum
Christi etiam apud haereticos inventum audeam reprobare
(sicut etiam ipsum Evangelium, cum apud
eos invenio, necesse est ut approbem, quamvis eorum
detester errorem), quantum admonet, fuisse
quosdam etiam sancti Cypriani temporibus, qui consuetudinem
illam contra quam fiebant Africana concilia,
de qua et ipse paulo ante dixit, <hi>Frustra quidam
qui ratione vincuntur, consuetudinem nobis opponunt,</hi> 
dicerent ab Apostolis traditam. Nec invenio cur istam
consuetudinem, quae post Cyprianum etiam plenario
totius orbis concilio confirmata est, tam robustam
et antea idem Cyprianus invenerit, ut cum ejus mutandae
auctoritatem quam sequeretur vir tanta scientia
praeditus quaereret, nonnisi in Africa sola factum
paucis ante se annis Agrippini concilium reperiret.
Quod cum sibi adversus totius orbis morem non sufficere
cerneret, has rationes arripuit, quas modo nos
antiquitate ipsius consuetudinis, et plenarii postea
concilii auctoritate firmati, diligentius considerantes,
verisimiles potius quam veras esse invenimus: quae
illi verae visae sunt in obscurissima quaestione laboranti,
et de remissione peccatorum fluctuanti, utrum
in Baptismo Christi possit non fieri, et utrum possit
apud haereticos fieri: ubi si minus ei aliquid revelatum
est, ut magnitudo charitatis ejus qua unitatem
non deseruit probaretur, non ideo quisquam tantis
ejus firmamentis meritisque virtutum et tantae copiae
gratiarum debet se audere praeponere, quia universalis
concilii admonitus firmitate, videt aliquid quod
ille non vidit, quia plenarium de hac re concilium
nondum habebat Ecclesia. Sicut nec Petri apostoli
meritis quisquam tam insanus est ut se praeponat,
quia Pauli apostoli edoctus Litteris, et ipsius jam
Ecclesiae consuetudine roboratus, non cogit Gentes
judaizare, quod Petrus aliquando coegerat <note>(Galat.
II, 14)</note>.</p>
        </div3>
<div3>
          <head>9.</head>
          <p>
 Non ergo <hi>invenimus ab Apostolis aliquem, cum apud
haereticos baptizatus esset, in eodem Baptismo admissum
esse et communicasse.</hi> Sed neque hoc invenimus, ab
haereticis aliquem venientem, qui apud illos fuerit
baptizatus, ab Apostolis denuo baptizatum. Sed illa
consuetudo, quam etiam tunc homines sursum versus
respicientes non videbant a posterioribus institutam,
recte ab Apostolis tradita creditur. Et talia multa
sunt, quae longum est repetere. Quapropter si non
nihil dicebant, quibus id quod ei visum est, volens
persuadere Cyprianus, ait, <hi>Ne quisquam dicat, Quod
accepimus ab Apostolis, hoc sequimur:</hi> quanto robustius
nunc dicimus, Quod Ecclesiae consuetudo semper
tenuit, quod haec disputatio dissuadere non potuit,
et quod plenarium concilium confirmavit, hoc
<pb n="0160"/>
sequimur? Huc accedit, quod bene perspectis ex
utroque latere disputationis rationibus et Scripturarum
testimoniis, potest etiam dici, Quod veritas declaravit,
hoc sequimur.
</p>
          <p>CAPUT VII.--10. Nam revera illud quod quidam
Cypriani disputationibus opponebant, quod Apostolus
ait, <hi>Verumtamen omni modo, sive per occasionem, sive
per veritatem Christus annuntietur <note>(Philipp. I, 18)</note>
            </hi>,
recte Cyprianus refellit, ostendens ad causam haereticorum
non pertinere; quoniam de his dicebat Apostolus,
qui cum malevola invidia, sua quaerentes interius
versabantur: Christum quidem annuntiabant,
sicut se habet veritas qua Christo credimus, sed non
eo animo quo a bonis evangelistis illius columbae
filiis annuntiabatur. <hi>Neque enim de haereticis,</hi> inquit, <hi>aut de eorum Baptismo loquebatur in Epistola sua Paulus,
ut aliquid quod ad hanc rem pertineat posuisse
ostendatur. Loquebatur de fratribus sive inordinate
et contra ecclesiasticam disciplinam ambulantibus, sive
evangelicam veritatem de Dei timore servantibus.
Et quosdam ex eis posuit verbum Dei constanter atque
intrepide locutos, quosdam vero in invidia et
dissensione versatos; quosdam servasse circa se
benevolam charitatem, alios vero habuisse malevolam
dissensionem: sed tamen omnia se patienter sustinere,
dummodo sive in veritate, sive per occasionem
nomen Christi, quod Paulus praedicabat, ad plurimorum
notitiam perveniret, et nova adhuc ac rudis sermonis seminatio
loquentium praedicatione crebresceret. Porro
aliud est eos qui intus in Ecclesia sunt, in nomine Christi
loqui: aliud eos qui foris sunt, et contra Ecclesiam
faciunt, in nomine Christi baptizare 
 <note>(Epist. 73, ad Jubaianum)</note>
            </hi>.
Haec verba Cypriani admonere nos videntur,
ut distinguamus inter eos qui mali foris sunt, et
eos qui intus mali sunt. Et illos de quibus dicit Apostolus,
quod Evangelium non caste et per invidiam
annuntiarent, intus fuisse dicit, et verum dicit. Hoc
tamen puto me non temere dicere: Si foris nemo potest
aliquid habere quod Christi est, nec intus quisquam
potest aliquid habere quod diaboli est. Si enim
hortus ille clausus potuit habere spinas diaboli, cur
non et extra hortum potuit manare fons Christi? Si
autem non potuit, unde in his qui intus erant etiam
ipsius apostoli Pauli temporibus tantum malum invidiae,
et malevolae dissensionis? Haec enim verba Cypriani
sunt. An forte invidia et malevola dissensio
parvum malum est? Quomodo ergo isti erant in unitate,
qui non erant in pace? Vox enim non mea aut
alicujus hominis, sed ipsius Domini; nec per homines,
sed per Angelos sonuit nato Christo: <hi>Gloria in excelsis
Deo, et in terra pax hominibus bonae voluntatis <note>(Luc.
II, 14)</note>
            </hi>. Quod utique nato in terris Christo non sonaret
ore angelico, nisi Deus hoc vellet intelligi, eos
esse in unitate corporis Christi, qui sunt in pace
Christi: eos autem esse in pace Christi, qui sunt bonae
voluntatis. Porro sicut in benevolentia bona voluntas,
sic in malevolentia mala voluntas est.</p>
<p>CAPUT VIII.--11. Jam vero ipsa invidia, quae
non potest esse nisi malevola, quantum malum est?
<pb n="0161"/>
Non quaeramus alios testes: sufficit nobis ipse Cyprianus,
per quem tam multa de zelo et livore Dominus
veracissima intonuit, et salubria praecepit. Legamus
ergo epistolam Cypriani de zelo et livore, et videamus
quantum malum sit invidere melioribus, cujus mali
originem ab ipso diabolo exstitisse memorabiliter docet: <hi>Zelare,</hi> 
 inquit, <hi>quod bonum videas, et invidere
melioribus, leve apud quosdam, et modicum crimen videtur,
fratres dilectissimi.</hi> Deinde paulo post, cum ejus
mali caput atque originem quaereret: <hi>Hinc diabolus,</hi> 
inquit, <hi>inter initia statim mundi, et periit primus et perdidit.</hi> 
Et paulo post: <hi>Quale malum est,</hi> inquit, <hi>fratres
dilectissimi, quo angelus cecidit, quo circumveniri et
subverti alta illa et praeclara sublimitas potuit, quo deceptus
est ipse qui decepit? Exinde invidia grassatur in
terris, dum livore periturus magistro perditionis obsequitur,
dum diabolum qui zelat imitatur, sicut scriptum
est,  « Invidia diaboli mors intravit in orbem terrarum;
imitantur ergo illum qui sunt ex parte ejus</hi> »  <note>(Sap. II,
24, 25)</note>. Haec verba Cypriani in epistola populis nota,
quam vera, quam fortia sint recognoscimus. Vere decuit
Cyprianum de zelo et livore et arguere graviter
et monere, a quo tam mortifero malo cor ejus penitus
alienum tanta charitatis abundantia comprobavit:
qua vigilantissime custodita, cum collegis suis non
malevole de Baptismo diversa sentientibus, nec ipse
malevola contentione, sed humana tentatione aliter
sapiens, quod illi Deus in charitate perseveranti cum
vellet postea revelaret <note>(Philipp. III, 15)</note>, in communionis
unitate permansit, aperte dicens: <hi>Neminem
judicantes, neque a jure communionis aliquem, si diversum
senserit, amoventes. Neque enim quisquam nostrum
episcopum se episcoporum constituit, aut tyrannico terrore
ad obsequendi necessitatem collegas suos adigit
(In concilio Carthaginensi</hi> ). Et in fine hujus epistolae: <hi>Haec tibi breviter</hi>,
inquit, <hi>pro nostra mediocritate rescripsimus,
frater charissime, nemini praescribentes aut
praejudicantes, quominus unusquisque episcoporum quod
putat faciat, habens arbitrii sui liberam potestatem. Nos,
quantum in nobis est, propter haereticos cum collegis et
coepiscopis nostris non contendimus, cum quibus divinam
concordiam et dominicam pacem tenemus; maxime
cum et Apostolus dicat,  « Si quis autem putaverit contentiosus
esse, nos talem consuetudinem non habemus,
neque Ecclesia Dei</hi> »  <note>(I Cor. XI, 16)</note>. <hi>Servatur a nobis
patienter et leniter charitas animi, collegii honor, vinculum
fidei, concordia sacerdotii. Propter hoc etiam
libellum nunc de Bono Patientiae, quantum valuit nostra
mediocritas, permittente et inspirante Domino conscripsimus,
quem ad te pro mutua dilectione transmisimus <note>(Epist. 73, ad Jubaianum)</note>
            </hi>.</p>
<p>CAPUT IX.--12. Hac ille charitatis patientia toleravit
non solum in obscura quaestione bonos collegas
non malevole aliud sentientes, sicut et ipse toleratus
<pb n="0162"/>
est, donec processu temporis saluberrima consuetudo,
quando Deus voluit, etiam declarata veritate plenario
concilio firmaretur; sed etiam malos manifestos sibique
notissimos, qui non obscuritate quaestionis aliter
sapiebant, sed perditae vitae moribus contra quam
praedicabant, faciebant, sicut dicit de illis Apostolus, <hi>Qui praedicas non furandum, furaris 
 <note>(Rom. II, 21)</note>
            </hi>. De
talibus enim et iste temporis episcopis suis collegis,
et secum in communione manentibus in epistola
sua dicit: <hi>Esurientibus in Ecclesia fratribus habere argentum
largiter velle, fundos insidiosis fraudibus rapere,
usuris multiplicantibus fenus augere </hi>
            <note>(Serm. de Lapsis )</note>.
Hic enim nulla est quaestionis obscuritas; aperte Scriptura
clamat, <hi>Neque avari neque rapaces regnum Dei
possidebunt <note>(I Cor. VI, 10)</note>
            </hi>; et, <hi>Qui pecuniam suam
dedit in usuram <note>(Psal. XIV, 5)</note>
            </hi>; et, <hi>Omnis fornicator
et immundus et avarus, quod est idolorum servitus, non
habet haereditatem in regno Christi et Dei <note>(Ephes. V, 5)</note>
            </hi>.
Tales ergo avaros ille, ut non solum sua cupide thesaurizarent,
sed et aliena fraudulenter eriperent, tales
idololatras sicut et ipse intelligit atque convincit, non
utique argueret nisi nosset. Neque enim adversus coepiscopos
suos falsum testimonium diceret. Et tamen
eos propter Christum qui pro infirmis mortuus est,
ne ante tempus eradicatis zizaniis simul eradicaretur
et triticum <note>(Matth. XIII, 29)</note>, paternae et maternae charitatis
visceribus toleravit: imitatus utique Paulum
apostolum, qui malevolos et invidos sibi, eadem
circa Ecclesiam charitate sustinuit <note>(Philipp. I, 15-18)</note>.</p>
        </div3>
<div3>
          <head>13.</head>
          <p>
 Sed tamen quia <hi>invidia diaboli mors intravit in
orbem terrarum,</hi> et <hi>imitantur illum qui sunt ex parte illius <note>(Sap. II, 24, 25)</note>
          </hi>,
non per illud quod a Deo creati
sunt, sed per illud quod a se ipsis perversi sunt; sicut
commemorat ipse Cyprianus; quia et diabolus antequam
esset diabolus, angelus fuit et bonus fuit:
unde sunt in unitate Christi, qui sunt ex parte diaboli?
Procul dubio, sicut ipse Dominus ait, <hi>Inimicus
homo hoc fecit,</hi> qui <hi>superseminavit zizania <note>(Matth. XIII,
28, 25)</note>
          </hi>. Sicut ergo et intus quod diaboli est arguendum
est, sic et foris quod Christi est agnoscendum est.
An extra unitatem Ecclesiae non habet sua Christus,
et in unitate Ecclesiae habet sua diabolus? Hoc fortasse
de hominibus dici potest, ut sic extra communionem
Ecclesiae non habeat Deus aliquem suorum,
sicut inter Angelos sanctos non habet diabolus aliquem
suorum. Ecclesiae vero huic quae adhuc carnis mortalitatem
portat, quamdiu peregrinatur a Domino,
licuerit diabolo miscere zizania, hoc est malos homines;
et permissus sit propter ipsius Ecclesiae peregrinationem,
ut requies illius patriae qua sancti angeli
perfruuntur desideraretur ardentius: de Sacramentis
autem hoc dici non potest. Sicut enim ea possunt habere
atque tractare, non ad salutem, sed ad perniciem
suam, in qua igni destinata sunt interiora zizania: sic
<pb n="0163"/>
et exteriora zizania quae ab interioribus recedentibus
acceperunt; quia recedentia non amiserunt. Quod sine
dubio manifestatur cum redeuntibus non restituitur,
quando forte aliqui ex eis ipsis qui recesserant revertuntur.
Nec quisquam dixerit, Quid enim frumenti habent
zizania? Si enim hoc ita est, et intus et foris ad
hoc duntaxat par conditio est. Neque enim in zizaniis
exterioribus non inveniuntur grana frumenti, et in
interioribus inveniuntur. De Sacramento autem cum
quaeritur, non utrum habeant aliquid frumenti zizania
quaeritur, sed utrum habeant aliquid coeli: et exterioribus
enim et interioribus zizaniis cum ipso tritico
est pluvia communis, quae coelestis et dulcis est ipsa,
etiam si ex ea zizania steriliter crescunt: sic et evangelicum
Christi Sacramentum divinum et suave est,
neque propter eorum sterilitatem quos etiam foris
compluit, improbandum.
</p>
          <p>CAPUT X.--14. Dixerit aliquis, interiora zizania
facilius in frumentum converti. Concedo ita esse: sed
quid hoc pertinet ad Baptismum iterandum? Numquid
si forte aliquis ab haereticis conversus, conversionis
suae tempore ac facilitate praevenerit eum qui tardius
intus a malitia corrigitur et mutatur, ei non est iterandum
Baptisma; et illi qui praeventus est ab eo qui
ex haereticis venit, quia tardius correctus est, iterandum
est? Nihil ergo ad rem pertinet, de qua nunc
quaestio est, quis serius se tardiusve convertat a propria
perversitate ad rectitudinem fidei, vel spei, vel
charitatis. Etsi enim interiores mali facilius possunt
boni fieri; aliquando tamen et de numero exteriorum
quidam quosdam interiores conversione praeveniunt,
et illis in sterilitate manentibus unitati reconciliati,
fructum afferunt cum tolerantia, sive tricenum, sive
sexagenum, sive centenum <note>(Matth. XIII, 23, et Luc.
VIII, 15)</note>. Aut si zizania ea sola dicenda sunt, quae
usque in finem in maligno errore perdurant; et foris
multa frumenta sunt, et intus multa zizania.</p>
        </div3>
<div3>
          <head>15.</head>
          <p>
 At enim pejores sunt exteriores quam interiores
mali? Magna quidem quaestio est, utrum pejor
fuerit Nicolaus exterior jam <note>(Apoc. II, 6)</note>, quam Simon
adhuc interior <note>(Act. VIII, 9-24)</note>, quia ille haereticus,
iste magus. Quod si ipsa divisio, quia violatae
charitatis certissimum indicium est, gravius habetur
malum, concedo ita esse. Sed multi amissa charitate
propterea non exeunt foras, quia saecularibus emolumentis
tenentur, et sua quaerentes, non quae Jesu
Christi <note>(Philipp. II, 21)</note>, non a Christi unitate, sed
a suis commodis nolunt recedere. Unde dictum est in
laude charitatis, <hi>Non quaerit quae sua sunt <note>(II Cor.
XIII, 5)</note>
          </hi>.</p>
        </div3>
<div3>
          <head>16.</head>
          <p>
 Nunc ergo quaeritur, quomodo poterant homines
ex parte diaboli, pertinere ad Ecclesiam, non habentem
maculam aut rugam, aut aliquid ejusmodi <note>(Ephes.
V, 27)</note>, de qua etiam dictum est, <hi>Una est columba
mea <note>(Cant. VI, 8)</note>
          </hi>. Quod si non possunt, manifestum
est eam inter alienos gemere, et intrinsecus insidiantes,
et extrinsecus oblatrantes. Tales tamen etiam
intus et accipiunt Baptismum, et habent, et tradunt
<pb n="0164"/>
sanctum per se ipsum, nec ulla ex parte illorum malignitate
violatur, in qua in finem usque perdurant.
Quocirca nos idem beatus Cyprianus docet, per se
ipsum considerandum esse Baptismum verbis evangelicis,
sicut accepit Ecclesia, consecratum, non adjuncta
neque permixta ulla perversitate atque malitia,
sive accipientium sive tradentium: quandoquidem
utrumque nos ipse admonet, et intus fuisse quosdam
non servantes benevolam charitatem, sed in invidia
et malevola dissensione versatos, de quibus Paulus
apostolus locutus est; et ex parte diaboli esse invidos,
sicut in epistola quam de zelo et livore scripsit,
apertissima voce testatur. Quamobrem, cum manifestum
sit fieri posse ut in eis qui sunt ex parte diaboli,
sanctum tamen sit Sacramentum Christi, non ad salutem,
sed ad judicium eorum, non solum si post
acceptum Baptismum pervertantur, sed etiam si tales
accipiunt, sicut idem Cyprianus ostendit, saeculo verbis
solis et non factis renuntiantes <note>(Epist. 11, ad Clericos)</note>;
nec ideo si correcti postea fuerint, illud quod
perversi acceperant, iterandum est: quantum arbitror,
jam claret et liquet, in ista quaestione de Baptismo
non esse cogitandum quis det, sed quid det;
aut quis accipiat, sed quid accipiat; aut quis habeat,
sed quid habeat. Si enim homines ex parte diaboli,
et ideo nequaquam ad columbam unicam pertinentes,
possunt tamen accipere et habere et dare Baptismi
sanctitatem, nullo modo sua perversitate violatam,
sicut ex ipsius Cypriani litteris admonemur; utquid
tribuimus haereticis aliena? utquid dicimus eorum
esse quod Christi est; ac non potius in eis et Imperatoris
nostri signa cognoscimus, et desertorum facta
emendamus? Quapropter aliud est quidem, sicut dicit
sanctus Cyprianus, <hi>eos qui intus in Ecclesia sunt, in
nomine Christi loqui; aliud eos qui foris sunt, et contra
Ecclesiam faciunt, in nomine Christi baptizare <note>(Epist.
73, ad Jubaianum)</note>
          </hi>. Sed et multi qui intus sunt, contra
Ecclesiam faciunt male vivendo, et in suam vitam
infirmas animas traducendo; et nonnulli qui foris
sunt, in Christi nomine loquuntur, nec operari quae
Christi sunt, sed foris esse prohibentur, quando eos ut
sanentur vel corripimus, vel arguimus, vel hortamur.
Nam et ille foris erat, qui cum discipulis non sequebatur
Christum, et in nomine Christi expellebat daemonia,
quod Dominus ne prohiberetur admonuit <note>(Luc. IX, 49,
50)</note>: quamvis utique in quo saucius erat curandus
esset illis verbis Domini, ubi ait, <hi>Qui non est mecum,
adversum me est; et qui mecum non colligit, spargit <note>(Matth. XII, 30)</note>
          </hi>.
Et foris ergo fiunt aliqua in nomine
Christi, non contra Ecclesiam; et intus ex parte diaboli
contra Ecclesiam.
</p>
          <p>CAPUT XI.--17. Quid, quod etiam mirum est,
quod accidere posse invenit qui diligenter advertit,
quosdam salva charitate docere aliquid inutile, sicut
Petrus Gentes cogebat judaizare <note>(Galat. II, 14)</note>, sicut
ipse Cyprianus haereticos denuo baptizari: unde talibus
bonis membris in charitate radicatis, et in aliquo
non recte ingredientibus dicit Apostolus, <hi>Si quid aliter
sapitis, id quoque vobis Deus revelabit <note>(Philipp. III, 15)</note>
            </hi>:
<pb n="0165"/>
et quosdam rursus sine charitate docere aliquid salubre,
de qualibus Dominus dicit, <hi>Cathedram Moysi
sedent. Quae dicunt, facite; quae autem faciunt, nolite
facere: dicunt enim, et non faciunt <note>(Matth. XXIII, 2,
3)</note>
            </hi>? Unde et Apostolus de illis invidis et malevolis,
christianam tamen salutem annuntiantibus, <hi>Sive occasione,</hi> 
inquit, <hi>sive veritate Christus annuntietur <note>(Philipp.
I, 15)</note>
            </hi>. Quapropter et intus et foris perversitas hominum
corrigenda est, divina vero Sacramenta et eloquia
non hominibus tribuenda. Non itaque <hi>patrocinatur
haereticis,</hi> qui non eis tribuit quod si et apud eos,
non tamen ipsorum esse cognoscit. Non nos <hi>concedimus
haeretico Baptismum;</hi> sed illius Baptismum, de
quo dictum est, <hi>Hic est qui baptizat <note>(Joan. I, 33)</note>
            </hi>,
ubicumque invenerimus, agnoscimus. <hi>Perfidus</hi> autem <hi>et blasphemus</hi> 
 si in perfidia et blasphemia permanserit,
nec <hi>extra Ecclesiam,</hi> nec intra Ecclesiam <hi>remissionem
accipit peccatorum:</hi> aut si propter vim Sacramenti
ad punctum temporis accipit, et foris et intus
eadem vis operatur, sicut vis nominis Christi expulsionem
daemoniorum foris etiam operabatur.</p>
<p>CAPUT XII.--18. At enim <hi>invenimus Apostolos in
omnibus Epistolis suis exsecrari et detestari haereticorum
sacrilegam pravitatem, ita ut dicant sermonem eorum
sicut cancer serpere.</hi> Quid enim? et illos qui dicebant, <hi>Manducemus et bibamus, cras enim moriemur,</hi> 
 nonne
corruptores morum bonorum per mala colloquia
Paulus esse manifestat, continuo subjungens, <hi>Corrumpunt
mores bonos colloquia mala;</hi> et tamen eos intus
fuisse significavit, cum ait, <hi>Quomodo dicunt quidam in
vobis quia resurrectio mortuorum non est <note>(I Cor. XV,
32, 33, 12)</note>
            </hi>? Avaros autem ubi non detestatur? Aut
vero quidquam dici potuit vehementius, quam ut idolorum
dici potuit vehementius, quam ut idolorum
servitus avaritia diceretur, sicut idem apostolus
posuit <note>(Ephes. V, 5)</note>: nec Cyprianus aliter intellexit,
et litteris suis ubi opus erat inseruit; qui tamen confitetur
suis temporibus in Ecclesia fuisse non qualescumque
avaros. sed raptores et feneratores; nec
quoslibet homines, sed episcopos. Quanquam et istos
de quibus ait Apostolus, <hi>Sermo eorum sicut cancer
serpit,</hi> vellem intelligere foris fuisse; sed Cyprianus
ipse me non sinit. Cum enim ad Antonianum scribens
ostenderet ante tempus ultimae separationis justorum
et iniquorum nullo modo esse propter commixtionem
malorum ab Ecclesiae unitate recedendum, ubi declarat
quam sit sanctus, et illa quam meruit martyrii
claritate dignissimus, ait: <hi>Quantus arrogantiae tumor
est, quanta humilitatis et lenitatis oblivio, et arrogantiae
suae quanta jactatio, ut quis audeat aut facere se
posse credat, quod nec Apostolis concessit Dominus, ut
zizania a frumento putet se posse discernere, aut quasi
ipsi palam ferre et aream purgare concessum sit, paleas
conetur a tritico separare: cumque Apostolus dicat,
 « In domo autem magna, non solum sunt vasa aurea
et argentea, sed et lignea et fictilia; »  aurea et argentea
vasa videatur eligere, lignea vero et fictilia contemnere
et abjicere et damnare, quando non nisi in die Domini
vasa lignea divini ardoris incendio concrementur, et fictilia
<pb n="0166"/>
ab eo cui data est ferrea virga <note>(Psal. II, 9)</note> franguntur <note>(Epist. 55)</note>
            </hi>?
Sic igitur arguens Cyprianus eos
qui tanquam malorum consortium devitantes, se ab
unitate disruperant, ostendit magnam domum quam
dixit Apostolus, ubi essent non solum vasa aurea et
argentea, sed et lignea et fictilia, non se intellexisse
nisi Ecclesiam, ubi essent boni et mali, donec in fine
sicut aurea ventilata purgetur. Quod si ita est, in ipsa
Ecclesia, id est, in ipsa domo magna erant vasa in
contumeliam, quorum sermo ut cancer serpebat. Nam
cum de illis Apostolus loqueretur, hoc docuit: <hi>Et
sermo,</hi> inquit, <hi>eorum sicut cancer serpit; ex quibus est
Hymaeneus et Philetus, qui circa veritatem aberraverunt,
dicentes resurrectionem jam factam esse, et fidem
quorumdam subvertunt. Firmum autem fundamentum
Dei stat habens signaculum hoc: Novit Dominus qui
sunt ejus; et recedat ab iniquitate omnis qui nominat
nomen Domini. In magna autem domo, non solum vasa
aurea sunt et argentea, sed et lignea et fictilia <note>(II Tim.
II, 17-20)</note>
            </hi>. Si ergo et isti quorum sermo ut cancer
serpebat, tanquam vasa in contumeliam in domo
magna erant, quam domum magnam Ecclesiae ipsius
unitatem Cyprianus intelligit, numquid istorum cancer
Baptismum Christi violabat? Ita ergo nec foris, sicut
nec intus, quisquam qui ex parte diaboli est, potest
vel in se vel in quoquam maculare Sacramentum quod
Christi est. Non itaque <hi>dat remissam peccatorum sermo
qui ut cancer serpit ad aures audientium <note>(Epist. 73,
ad Jubaian.)</note>
            </hi>: sed cum Baptisma verbis evangelicis
datur, qualibet ea perversitate intelligat ille per
quem datur, vel ille cui datur, ipsum per se sanctum
est propter illum cujus est. Et si quis per hominem
perversum id accipiens, non accipiat tamen ministri
perversitatem, sed solam mysterii sanctitatem, in
bona fide et spe et charitate unitati compaginatus
Ecclesiae, remissionem accipit peccatorum; non per
verba sicut cancer serpentia, sed per evangelica Sacramenta
de coelesti fonte manantia. Si autem ipse
qui accipit perversus est, nec perverso ad salutem
prodest quod datur; et sanctum tamen in eo permanet
quod accipitur, nec ei si correctus fuerit iteratur.</p>
<p>CAPUT XIII.--19. Nulla itaque <hi>participatio est
justitiae et iniquitati;</hi> non solum quae foris, sed etiam
quae intus est. <hi>Novit</hi> enim <hi>Dominus qui sunt ejus; et
recedat ab iniquitate omnis qui invocat nomen Domini.</hi> 
Nulla etiam <hi>communio est luci et tenebris <note>(II Cor. VI,
14)</note>
            </hi>; non solum quae foris, sed etiam quae intus sunt. <hi>Qui</hi> 
 enim <hi>odit fratrem suum,</hi> ait Joannes, <hi>in tenebris
est usque adhuc <note>(I Joan. II, 9)</note>
            </hi>. Et utique illi oderant
Paulum, qui invidia et malevola dissensione Christum
annuntiantes, arbitrabantur se tribulationem excitare
vinculis ejus <note>(Philipp. I, 15, 17)</note>: quos tamen
intus fuisse idem Cyprianus intelligit. <hi>Cum ergo non
possint tenebrae illuminare, aut iniquitas justificare,</hi> 
sicut idem dicit, quaero quemadmodum poterant isti
<pb n="0167"/>
in ipsa intus Ecclesia baptizare? Quaero quemadmodum
vasa illa, quae non in honorem, sed in contumeliam
domus magna continet, intra ipsam domum magnam
possint sanctificandis hominibus ministrare
quod sanctum est, nisi quia illa sanctitas Sacramenti
nec ab immundis pollui potest, sive cum per eos datur,
sive cum ab eis qui corde et vita in melius non commutantur
accipitur? De quibus intus positis, ipse dicit, <hi>Saeculo verbis solis et non factis renuntiantes 
 <note>(Epist.
11, ad Clericos)</note>
            </hi>.</p>
        </div3>
<div3>
          <head>20.</head>
          <p>
 Sunt ergo et intus <hi>hostes Dei, et quorum pectora
obsederit spiritus Antichristi:</hi> et tamen <hi>gerunt spiritualia
et divina <note>(Epist. 73, ad Jubaian.)</note>
          </hi>, quae nec ipsis
possunt quamdiu tales sunt ad salutem prodesse, nec
ipsi ea possunt sua immunditia maculare. Quod itaque
dicit, <hi>nihil eis ad gratiam ecclesiasticam et salutarem
licere, qui spargentes, atque impugnantes Ecclesiam
Christi, a Christo ipso adversarii, ab Apostolis ejus
antichristi nominentur;</hi> sic accipiendum est, quia et
foris et intus inveniuntur tales: separationem tamen
eorum qui intus sunt, ab illius columbae perfectione
atque unitate, non solum Deus novit in quibusdam,
sed etiam homines in quibusdam; quorum in manifesto
pessimam vitam confirmatamque nequitiam intuentes,
et eam praeceptorum divinorum regulis comparantes,
intelligunt quam multis zizaniis et paleis sive
foris sive intus positis, sed tamen in fine apertissime
separandis dicturus est Dominus, <hi>Recedite a me, qui
operamini iniquitatem <note>(Matth. VII, 23)</note>
          </hi>; et, <hi>Ite in ignem
aeternum, qui paratus est diabolo et angelis ejus <note>(Id.
XXV, 41)</note>
          </hi>.
</p>
          <p>CAPUT XIV.--21. De conversione autem nullius
desperandum est, sive foris sive intus constituti, quamdiu
patientia Dei ad poenitentiam eum adducit <note>(Rom.
II, 4)</note>, et visitat in virga facinora eorum, et in flagellis
peccata eorum. Hoc enim modo misericordiam
suam non dispergit ab eis <note>(Psal. LXXXVIII, 33, 34)</note>,
si et ipsi aliquando misereantur animae suae, placentes
Deo <note>(Eccli. XXX, 24)</note>. Sicut enim bonus qui perseveraverit
usque in finem, hic salvus erit <note>(Matth. XXIV,
13)</note>; sic et malus sive foris sive intus, qui perseveraverit
usque in finem salvus non erit. Neque nos dicimus
quod <hi>ubicumque et quomodocumque baptizati gratiam
Baptismi consequuntur,</hi> si gratia Baptismi in ipsa
salute intelligitur, quae per celebrationem Sacramenti
confertur: sed hanc salutem multi nec intus consequantur,
quamvis Sacramentum quod per se sanctum
est, eos habere manifestum sit. Recte itaque, <hi>Dominus
nos admonet in Evangelio, ne consentiamus male
suadentibus <note>(Marc. XIII, 21)</note>
            </hi>, <hi>sed sub Christi nomine
ambulantibus:</hi> sed hi et intus et foris inveniuntur,
quia nec foras exeunt nisi prius intus mali fuerint; et
utique de vasis in domo magna positis dicebat Apostolus, <hi>Si quis autem mundaverit semetipsum ab istiusmodi,
erit vas in honore sanctificatum, utile Domino, ad
omne opus bonum semper paratum.</hi> 
 Quomodo autem
<pb n="0168"/>
se quisque ab ejusmodi mundare debeat, paulo superius
ostendit dicens, <hi>Recedat ab iniquitate omnis qui
nominat nomen Domini <note>(II Tim. II, 21, 19)</note>
            </hi>; ne audiat
in fine cum palea, sive quae ante de area volavit,
sive quae in ultimo separanda est, <hi>Recedite a me, omnes
qui operamini iniquitatem <note>(Matth. VII, 23)</note>
            </hi>. Unde
apparet quidem, sicut dicit Cyprianus, <hi>non ea statim
sucispienda et assumenda quae jactantur in Christi nomine,
sed quae geruntur in Christi veritate.</hi> Sed non utique
in Christi veritate geritur, fundos insidiosis fraudibus
rapere, usuris multiplicantibus fenus augere
<note>( <hi>Serm. de Lapsis</hi> )</note>, saeculo solis verbis renuntiare <note>(Epist. 11, ad Clericos)</note>;
quae omnia etiam intus geri,
satis idoneus testis ipse declarat.</p>
<p>CAPUT XV.--22. Jam vero quod multis verbis
prosequitur, <hi>non posse in Christo baptizari eos qui Patrem
Christi blasphemant <note>(Epist. 73, ad Jubaianum)</note>
            </hi>;
cum eos errore blasphemare manifestum sit (non enim
qui accedit ad Baptismum Christi aperte blasphemat
Patrem Christi, sed aliud quam veritas docet de Patre
Christi sentiendo blasphemare convincitur); jam
satis ostendimus ad Baptismum qui verbis evangelicis
consecratur, non pertinere cujusquam vel dantis
vel accipientis errorem, sive de Patre, sive de Filio,
sive de Spiritu sancto aliter sentiat, quam coelestis
doctrina insinuat. Multi enim carnales et animales
etiam intus baptizantur, cum aperte dicat Apostolus. <hi>Animalis autem homo non percipit quae sunt Spiritus
Dei 
 <note>(I Cor. II, 14)</note>
            </hi>; et percepto jam Baptismo dicit eos
adhuc animales esse <note>(Id. III, 2)</note>. Secundum sensum
autem carnalem non potest nisi de Deo carnaliter sapere
anima corporeis sensibus dedita. Unde multi
post Baptismum proficientes, et maxime qui infantes
vel pueri baptizati sunt, quanto magis intellectus eorum
serenatur et illuminatur, dum interior homo renovatur
de die in diem <note>(II Cor. IV, 16)</note>, priores suas
opiniones, quas de Deo habebant cum suis phantasmatibus
ludificarentur, irridentes et detestantes atque
confitentes abjiciunt. Nec tamen ideo non accepisse
Baptismum existimantur, aut talem baptismum
accepisse dicuntur, qualis fuit error ipsorum: sed in
eis et Sacramenti integritas honoratur, et mentis vanitas
emendatur; etiam si confirmata, et fortasse multis
contentionibus defensa calluerat. Quapropter etiam
haereticus qui perspicue foris est, si Baptismum illic
evangelicum accepit, non talem utique baptismum accepit
quali errore caecatur. Et propterea si resipiscens
viderit relinquendum esse quod male tenuerat,
non simul ei relinquendum est bonum quod acceperat:
nec quia error illius improbandus est, propterea
Baptismus Christi in illo exsufflandus est. Jam enim
ex iis quos intus contingit de Deo falsa opinantes baptizari,
satis elucet discernendam esse Sacramenti
veritatem a male credentis errore, quamvis utrumque
in homine uno valeat inveniri; et ideo cum etiam
foris in errore aliquo constitutus, vero tamen Sacramento
fuerit baptizatus, cum Ecclesiae redditur unitati,
sicut falsae fidei vera succedit, non sic potest
etiam vero Baptismo verus Baptismus succedere:
<pb n="0169"/>
quia idem ipse sibi succedere non potest; quia nec
decedere potest. Ad hoc ergo haeretici ad Catholicam
veniunt, ut quod eorum malum est corrigatur,
non quod bonum Dei est repetatur.</p>
<p>CAPUT XVI.--23. Dicit aliquis: Nihilne ergo
interest, si duo in errore pari atque malitia constituti
sint, nec vita nec corde mutato, alius eorum foris,
alius intus baptizetur? Fateor interesse: ille enim
pejor est qui etiam foris baptizatur, non eo quod baptizatur,
sed eo quod foris est; est enim etiam ipsius
divisionis nec nullum nec parvum malum: si tamen
ille qui intus baptizatur, non propter aliquod terrenum
aut temporale commodum intus esse voluit, sed
quod unitatem Ecclesiae toto orbe diffusae schismatum
concisionibus praetulit; alioquin etiam ipse inter illos
qui foris sunt deputandus est. Constituamus ergo
duos aliquos isto modo: unum eorum, verbi gratia,
id sentire de Christo quod Photinus opinatus est, et
in ejus haeresi baptizari extra Ecclesiae catholicae
communionem; alium vero hoc idem sentire, sed in
Catholica baptizari, existimantem ipsam esse catholicam
fidem. Istum nondum haereticum dico, nisi manifestata
sibi doctrina catholicae fidei resistere maluerit,
et illud quod tenebat elegerit; quod antequam
fiat, manifestum est illum qui foris baptizatus est
esse pejorem. Itaque in hoc sola falsa opinio, in illo
autem etiam ipsa divisio corrigenda est; sed in neutro
ipsorum Sacramenti veritas repetenda. Quod si
quisquam idem sentiat quod illi, et esse noverit haeresim
ab unitate catholica separatam ubi hoc docetur
et discitur, sed alicujus saecularis emolumenti causa
in catholica unitate baptizari voluerit, vel in ea baptizatus
propter hoc exire inde noluerit; non solum
separatus habendus est, verum etiam tanto sceleratius,
quanto magis errori haeresis et divisioni unitatis
fallaciam simulationis adjungit. Quamobrem cujusque
hominis pravitas, quanto periculosior et tortuosior
est, tanto instantius et operosius corrigenda
est: nec ideo tamen si quid habet integrum, praesertim
non suum, sed Dei, propter pravitatem ejus vel
nullum putandum est, vel eodem modo vituperandum,
vel ejus pravitati tribuendum, ac non illius largitati,
qui etiam fornicanti a se animae, et eunti post amatores
suos dedit panem suum, et vinum suum, et oleum
suum, et alia vel alimenta vel ornamenta, quae nec a
se ipsa, nec ab ejus amatoribus ei sunt, sed ab illo
qui eam miserans ubique voluit ad quem redeat admonere <note>(Osee II, 5-7)</note>.</p>
<p>CAPUT XVII.--24. <hi>Numquid potest,</hi> inquit, <hi>vis
Baptismi major esse aut potior quam confessio? quam
passio? ut quis coram hominibus Christum confiteatur,
et sanguine suo baptizetur? Et tamen,</hi> inquit, <hi>neque hoc
Baptisma haeretico prodest, quamvis Christum confessus
extra Ecclesiam fuerit occisus.</hi> Hoc verissimum est:
extra Ecclesiam quippe occisus, charitatem non habuisse
convincitur, de qua Apostolus dicit, <hi>Et si tradidero
corpus meum ut ardeam, charitatem autem non
<pb n="0170"/>
habeam, nihil mihi prodest <note>(I Cor. XIII, 3)</note>
            </hi>. Quod si
propter hoc quia charitas deest, passio nihil prodest;
nec illis prodest quos in invidia intus et malevolentia
sine charitate vivere Paulus dicit, Cyprianus exponit:
et tamen verum baptisma possunt et accipere et
tradere. <hi>Salus,</hi> inquit, <hi>extra Ecclesiam non est.</hi> Quis
negat? Et ideo quaecumque ipsius Ecclesiae habentur,
extra Ecclesiam non valent ad salutem. Sed aliud est
non habere, aliud non utiliter habere. Qui non habet,
est baptizandus ut habeat: qui autem non utiliter
habet, ut utiliter habeat corrigendus. Nec <hi>adultera
est aqua in Baptismo haereticorum:</hi> quia nec ipsa ereatura
quam Deus condidit, mala est, nec verba evangelica
in quibuslibet errantibus reprehendenda sunt,
sed error illorum in quo adultera est anima, etsi a
legitimo viro Sacramenti habeat ornamentum. Potest <hi>igitur nobis et haereticis Baptisma esse commune,</hi> 
 cum
quibus potest et Evangelium esse commune, quamvis
a fide nostra error distet illorum: sive aliud de
Patre vel de Filio vel de Spiritu sancto sentiant quam
veritas habet, sive ab unitate praecisi non colligant
cum Christo, sed spargant <note>(Matth. XII, 30)</note>: quia
potest nobis, si frumenta dominica sumus, etiam intus
cum avaris, cum raptoribus, cum ebriosis, et caeteris
ejusmodi pestibus, de quibus dicitur, <hi>Regnum
Dei non possidebunt <note>(I Cor. VI, 10)</note>
            </hi>, et Baptismatis
sacramentum esse commune, et tamen vitia quibus a
regno Dei separantur non esse communia.</p>
<p>CAPUT XVIII.--25. Neque enim de solis haeresibus
dicit Apostolus, <hi>Quoniam qui talia agunt, regnum Dei
non possidebunt.</hi> Sed non pigeat paululum advertere
quae simul enumeret: <hi>Manifesta,</hi> inquit, <hi>sunt opera
carnis, quae sunt fornicationes, immunditiae, luxuriae,
idolorum servitus, veneficia, inimicitiae, contentiones,
aemulationes, animositates, dissensiones, haereses, invidiae,
ebrietates, comessationes, et his similia; quae praedico
vobis, sicut praedixi, quoniam qui talia agunt,
regnum Dei non possidebunt <note>(Galat. V, 19-21)</note>
            </hi>. Constituamus
ergo aliquem castum, continentem, non
avarum, non idolis servientem, hospitalem, indigentibus
ministrantem, non cujusquam inimicum, non
contentiosum, patientem, quietum, nullum aemulantem,
nulli invidentem, sobrium, frugalem, sed haereticum:
nulli utique dubium est propter hoc solum
quod haereticus est, regnum Dei non possessurum.
Constituamus alium fornicatorem, immundum, luxuriosum,
avarum, vel etiam apertius idolis deditum,
veneficum, discordiosum, contentiosum, aemulum,
animosum, seditiosum, invidum, ebriosum, comessatorem,
sed catholicum: numquid propter hoc solum
quod catholicus est regnum Dei possidebit, agens talia
de quibus sic concludit Apostolus, <hi>Quae praedico
vobis, sicut praedixi, quoniam qui talia agunt, regnum
Dei non possidebunt?</hi> Si hoc dicimus, nos ipsos seducimus.
Nam sermo Dei non nos seducit, qui nec tacet,
nec parcit, nec ulla adulatione nos decipit. Ideo quippe
et alibi dicit, <hi>Hoc autem scitote cognoscentes, quoniam
<pb n="0171"/>
omnis fornicator, aut immundus, aut avarus, quod
est idolorum servitus, non habet haereditatem in regno
Christi et Dei: nemo vos seducat inanibus verbis <note>(Ephes.
V, 5, 6)</note>
            </hi>. Non est ergo quod de sermone Dei conqueramur.
Dicit omnino, et aperte ac libere dicit, eos
qui male vivunt, ad regnum Dei non pertinere.</p>
<p>CAPUT XIX.--26. His igitur omnibus vitiis circumsepto
catholico non adulemur, nec ei quia christianus
catholicus est, impunitatem quam Scriptura divina
non promittit, promittere audeamus: nec si aliquid
unum habeat ex iis quae dicta sunt, debemus ei societatem
supernae illius patriae polliceri. Ad Corinthios
enim singula enumerat, in quibus singulis subauditur,
quod regnum Dei non possidebunt: <hi>Nolite,</hi> inquit, <hi>errare; neque fornicatores, neque idolis servientes, neque
adulteri, neque molles, neque masculorum concubitores,
neque fures, neque avari, neque ebriosi, neque maledici,
neque rapaces regnum Dei possidebunt 
 <note>(I Cor. VI, 9, 10)</note>
            </hi>.
Non ait, Qui haec omnia vitia simul habuerint, regnum
Dei non possidebunt: sed, Neque illi, neque illi; ut
in singulis hoc subaudias, quod nulli eorum regnum
Dei possidebunt. Sicut ergo haeretici regnum Dei non
possidebunt; sic avari regnum Dei non possidebunt.
Nec dubitandum est quidem ipsas poenas, quibus
cruciabuntur qui regnum Dei non possidebunt, pro
diversitate criminum esse diversas, et alias aliis acriores,
ut in ipso igne aeterno pro disparibus ponderibus
peccatorum sint disparia tormenta poenarum. Neque
enim frustra ipse Dominus dicit, <hi>Tolerabilius erit Sodomis
quam vobis in die judicii <note>(Matth. XI, 24)</note>
            </hi>. Sed
tamen ad non possidendum regnum Dei, tantumdem
valet ex vitiis illis quod elegeris mitius, quantum vel
plura vel unum quod perspexeris gravius. Et quia
illi possessuri sunt regnum Dei quos ad dexteram
constituet ille judex, nec eis qui ad dexteram constitui
non merebuntur, aliquid aliud quam ad sinistram
esse remanebit; nulla reliqua vox est, quam sicut
haedi audiant ex ore pastoris, nisi, <hi>Ite in ignem aeternum,
qui paratus est diabolo et angelis ejus <note>(Id. XXV,
32, 33, 41)</note>
            </hi>: licet ex illo igne, sicut dixi, diversa
possint distribui pro criminum diversitate supplicia.</p>
<p>CAPUT XX.--27. Utrum autem catholicum
pessimis moribus, alicui haeretico in cujus vita praeter
id quod haereticus est, non inveniunt homines quod
reprehendant, praeponere debeamus, non audeo praecipitare
sententiam. Si autem quis dicat, quia haereticus
est, non potest hoc solum esse, quin et alia consequantur;
carnalis est enim et animalis, ac per hoc
et aemulus sit necesse est, et animosus, et invidus, et
inimicus ipsi veritati ab eaque dissentiens: intelligat,
et de illis malis, quod unum mitius elegerit, solum
in quoquam esse non posse, ea scilicet causa quoniam
carnalis et animalis est; velut ebriositas, quam non
solum sine horrore nominare, sed etiam cum hilaritate
populi praedicare jam consueverunt, numquid in quo
fuerit, sola esse poterit? Quis enim ebriosus non et
contentiosus, et animosus, et invidus, et a praeceptorum
sanitate dissentiens, et arguentibus se graviter
<pb n="0172"/>
inimicus? Jam vero ut et fornicator et adulter non
sit, difficile est: potest tamen non esse haereticus;
sicut haereticus potest non esse ebriosus, nec adulter
aut fornicator, nec luxuriosus aut amator pecuniae
aut veneficus, et simul haec omnia potest non esse.
Neque enim unum aliquod vitium omnia caetera consequuntur.
Propositis itaque duobus, uno catholico
cum his omnibus vitiis, alio haeretico sine iis quae
possunt non esse in haeretico, quamvis contra fidem
non uterque disputet, et tamen contra fidem uterque
vivat, et spe vana uterque fallatur, et a charitate spirituali
uterque dissentiat, et ob hoc uterque ab illius
unicae columbae corpore alienus sit: cur in uno eorum
Sacramentum Christi agnoscimus, in alio nolumus,
quasi aut hujus, aut hujus sit; cum in utroque idem
sit, et nonnisi Dei sit, et quamvis in pessimis, bonum
sit? Et si hominum qui hoc habent, alius est alio deterior,
non ideo illud quod habent deterius est in illo
quam in isto: quia nec in duobus catholicis malis, si
unus sit alio deterior, deteriorem Baptismum gerit:
nec si unus eorum sit bonus, alius malus, in malo
malus est Baptismus, et in bono bonus; sed in utroque
bonus: sicut lumen solis vel etiam lucernae non
utique deterius est in oculis deterioribus quam in
melioribus; sed idem in utrisque, quamvis eos diverse
pro illorum diversitate vel laetificet vel excruciet.</p>
<p>CAPUT XXI.--28. Illud sane quod de catechumenis
objiciebatur Cypriano, <hi>quod in martyrio deprehensi,
et pro Christi nomine occisi, etiam sine Baptismo
coronarentur;</hi> quid ad rem pertineat, non satis intelligo:
nisi forte quia dicebant, multo magis haereticos
cum Baptismo Christi posse ad regnum ejus admitti,
quo catechumeni admitterentur; cum ipse dixerit, <hi>Nisi quis renatus fuerit ex aqua et Spiritu, non intrabit
in regnum coelorum 
 <note>(Joan. III, 5)</note>
            </hi>. Qua in re nec
ego dubito catechumenum catholicum divina charitate
flagrantem haeretico baptizato anteponere; sed
etiam in ipsa intus Catholica bonum catechumenum
malo baptizato anteponimus: nec ideo tamen sacramento
Baptismatis, quo iste nondum, ille jam imbutus
est, facimus injuriam; aut catechumeni sacramentum
sacramento Baptismi praeferendum putamus, cum
aliquem catechumenum aliquo baptizato fideliorem melioremque
cognoscimus. Melior enim centurio Cornelius
nondum baptizatus Simone baptizato. Iste enim et
ante Baptismum sancto Spiritu impletus est <note>(Act. X)</note>,
ille et post Baptismum immundo spiritu inflatus est <note>(Id.
VIII, 13, 18, 19)</note>. Verumtamen Cornelius si etiam Spiritu
<pb n="0173"/>
sancto jam accepto baptizari noluisset, contempti tanti
Sacramenti reus fieret. Cum autem baptizatus est,
non utique melius Sacramentum quam Simon accepit;
sed diversa hominum merita sub ejusdem Sacramenti
pari sanctitate distincta sunt: ita non auget aut minuit
Baptismatis sanctitatem vel bonum vel malum
hominis meritum. Sicut autem bono catechumeno
Baptismus deest ad capessendum regnum coelorum;
sic malo baptizato vera conversio. Qui enim dixit, <hi>Nisi quis renatus fuerit ex aqua et Spiritu, non intrabit
in regnum coelorum;</hi> 
 ipse etiam dixit, <hi>Nisi abundaverit
justitia vestra plus quam Scribarum et Pharisaeorum,
non intrabitis in regnum coelorum <note>(Matth. V, 20)</note>
            </hi>.
Namque, ne secura esset justitia catechumeni,
dictum est, <hi>Nisi quis renatus fuerit ex aqua et Spiritu,
non intrabit in regnum coelorum:</hi> rursus, ne percepto
Baptismo secura esset iniquitas baptizatorum, dictum
est, <hi>Nisi abundaverit justitia vestra plus quam
Scribarum et Pharisaeorum, non intrabitis in regnum
coelorum.</hi> Alterum sine altero parum est: utrumque
perficit illius possessionis haeredem. Sicut ergo non
debemus improbare justitiam hominis, quae prius
esse coepit quam conjungeretur Ecclesiae, sicut esse
coeperat justitia Cornelii priusquam ipse esset in
plebe christiana; quae neque si improbaretur, dixisset
ei angelus, <hi>Acceptae sunt eleemosynae tuae, et
exauditae sunt orationes tuae;</hi> neque si sufficeret ad
capessendum regnum coelorum, ut ad Petrum mitteret
moneretur <note>(Act. X, 4, 31, 5)</note>: sic non est
improbandum evangelicum Baptismi sacramentum,
etiamsi extra Ecclesiam fuerit acceptum: quod
tamen quia non proficit ad salutem, nisi ille qui
habet integritatem Baptismi, sua quoque pravitate
correcta, incorporetur Ecclesiae; sic haereticorum
corrigamus errorem, ut quod in eis, non eorum,
sed Christi est, agnoscamus.</p>
<p>CAPUT XXII.--29. Baptismi sane vicem aliquando
implere passionem, de latrone illo cui non baptizato
dictum est, <hi>Hodie mecum eris in paradiso <note>(Luc.
XXIII, 43)</note>
            </hi>, non leve documentum idem beatus Cyprianus
assumit: quod etiam atque etiam considerans,
invenio non tantum passionem pro nomine
Christi id quod ex Baptismo deerat posse supplere,
sed etiam fidem conversionemque cordis, si forte ad
celebrandum mysterium Baptismi in angustiis temporum
succurri non potest. Neque enim latro ille
pro nomine Christi crucifixus est, sed pro meritis
facinorum suorum: nec quia credidit passus est, sed
dum patitur credidit. Quantum itaque valeat etiam
sine visibili sacramento Baptismi, quod ait Apostolus, <hi>Corde creditur ad justitiam, ore autem confessio
fit ad salutem 
 <note>(Rom. X, 10)</note>
            </hi>; in illo latrone declaratum
est. Sed tunc impletur invisibiliter, cum ministerium
Baptismi non contemptus religionis, sed
articulus necessitatis excludit. Nam multo magis in
Cornelio et in amicis ejus, quam in illo latrone,
<pb n="0174"/>
posset videri superfluum ut aqua etiam tingerentur,
in quibus jam donum Spiritus sancti, quod nonnisi
baptizatos alios accepisse sancta Scriptura testatur,
certo quoque indicio quod illis temporibus congruebat,
cum linguis loquerentur, eminuerat. Baptizati
sunt tamen: et in hoc facto apostolica exstat auctoritas.
Usque adeo nemo debet in quolibet provectu
interioris hominis, si forte ante Baptismum usque ad
spiritualem intellectum pio corde profecerit, contemnere
Sacramentum, quod ministrorum opere
corporaliter adhibetur, sed per hoc Deus hominis
consecrationem spiritualiter operatur. Nec ob aliud
existimo munus baptizandi Joanni fuisse attributum,
ita ut Joannis baptismus diceretur, nisi ut Dominus
ipse qui dederat, cum servi baptismum non sprevisset
accipere <note>(Matth. III, 6, 13)</note>, dedicaret humilitatis
viam, et quanti pendendum esset suum Baptisma
quo ipse baptizaturus erat, tali facto apertissime
declararet. Videbat enim tanquam peritissimus medicus
salutis aeternae, quorumdam non defuturum tumorem,
qui cum intellectu veritatis et probabilibus
moribus ita profecissent, ut multis baptizatis vita
atque doctrina se praeponere minime dubitarent,
supervacaneum sibi esse crederent baptizari, quando
ad illum mentis habitum se pervenisse sentirent, ad
quem multi baptizati adhuc ascendere conarentur.</p>
<p>CAPUT XXIII.--30. Quid autem valeat et quid
agat in homine corporaliter adhibita sanctificatio
Sacramenti (sine qua tamen ille latro non fuit, quia
non ejus accipiendae voluntas defuit, sed non accipiendae
necessitas adfuit), difficile est dicere. Nisi
tamen plurimum valeret, non servi baptismum Dominus
accepisset. Verum quia per se ipsa consideranda
est, excepta salute hominis cui perficiendae
adhibetur, satis indicat quod et in malis, et in eis
qui saeculo verbis, non factis renuntiant, ipsa integra
est, cum illi nisi corrigantur, salutem habere
non possint. Sicut autem in latrone, quia per necessitatem
corporaliter defuit, perfecta salus est, quia
per pietatem spiritualiter adfuit: sic et cum ipsa
praesto est, si per necessitatem desit quod latroni
adfuit, perficitur salus. Quod traditum tenet universitas
Ecclesiae, cum parvuli infantes baptizantur,
qui certe nondum possunt corde credere ad justitiam,
et ore confiteri ad salutem, quod latro potuit:
quin etiam flendo et vagiendo cum in eis mysterium
celebratur, ipsis mysticis vocibus obstrepunt; et
tamen nullus Christianorum dixerit eos inaniter
baptizari.</p>
<p>CAPUT XXIV.--31. Et si quisquam in hac re
auctoritatem divinam quaerat, quanquam quod universa
tenet Ecclesia, nec conciliis institutum, sed
semper retentum est, nonnisi auctoritate apostolica
traditum rectissime creditur: tamen veraciter conjicere
possumus, quid valeat in parvulis Baptismi
sacramentum, ex circumcisione carnis, quam prior
populus accepit, quam priusquam acciperet justificatus
est Abraham. Sicut Cornelius etiam dono Spiritus
sancti, priusquam baptizaretur, ditatus est. Dicit
<pb n="0175"/>
tamen Apostolus de ipso Abraham, <hi>Signum accepit
circumcisionis, signaculum justitiae fidei;</hi> qui jam
corde crediderat, et deputatum illi erat ad justitiam <note>(Rom. IV, 11, 3)</note>.
Cur ergo ei praeceptum est ut
omnem deinceps infantem masculum octavo die circumcideret <note>(Gen. XVII, 9, 14)</note>,
qui nondum poterat
corde credere, ut ei deputaretur ad justitiam; nisi
quia et ipsum per se ipsum sacramentum multum
valebat? Quod in filio Moysi per angelum manifestatum
est, qui cum adhuc incircumcisus a matre ferretur,
praesenti et evidenti periculo ut circumcideretur
exactum est <note>(Exod. IV, 24)</note>; et cum factum
esset, depulsa est pernicies. Sicut ergo in Abraham
praecessit fidei justitia, et accessit circumcisio signaculum
justitiae fidei; ita in Cornelio praecessit sanctificatio
spiritualis in dono Spiritus sancti, et accessit
Sacramentum regenerationis in lavacro Baptismi. Et
sicut in Isaac, qui octavo suae nativitatis die circumcisus
est, praecessit signaculum justitiae fidei; et
quoniam patris fidem imitatus est, secuta est in
crescente ipsa justitia, cujus signaculum in infante
praecesserat: ita in baptizatis infantibus praecedit
regenerationis Sacramentum; et si christianam
tenuerint pietatem, sequetur etiam in corde conversio,
cujus mysterium praecessit in corpore. Et sicut
in illo latrone quod ex Baptismi sacramento defuerat
complevit Omnipotentis benignitas, quia non superbia
vel contemptu, sed necessitate defuerat: sic in
infantibus qui baptizati moriuntur, eadem gratia Omnipotentis
implere credenda est, quod non ex impia
voluntate, sed ex aetatis indigentia, nec corde credere
ad justitiam possunt, nec ore confiteri ad salutem.
Ideo cum alii pro eis respondent, ut impleatur
erga eos celebratio Sacramenti, valet utique ad
eorum consecrationem, quia ipsi respondere non
possunt. At si pro eo qui respondere potest alius
respondeat, non itidem valet. Ex qua regula illud in
Evangelio dictum est, quod omnes cum legitur naturaliter
<pb n="0176"/>
movet: <hi>Aetatem habet, ipse pro se loquatur <note>(Joan. IX, 21)</note>
            </hi>.</p>
<p>CAPUT XXV.--32. Quibus rebus omnibus ostenditur
aliud esse sacramentum Baptismi, aliud conversionem
cordis; sed salutem hominis ex utroque
compleri: nec si unum horum defuerit, ideo putare
debemus consequens esse ut et alterum desit; quia
et illud sine isto potest esse in infante, et hoc sine
illo potuit esse in latrone, complente Deo sive in
illo, sive in isto, quod non ex voluntate defuisset:
cum vero ex voluntate alterum horum defuerit,
reatu hominem involvi. Et Baptismus quidem potest
inesse ubi conversio cordis defuerit: conversio autem
cordis potest quidem inesse non percepto Baptismo,
sed contempto non potest. Neque enim ullo modo
dicenda est conversio cordis ad Deum, cum Dei
Sacramentum contemnitur. Juste igitur reprehendimus,
anathemamus, detestamur, abominamur perversitatem
cordis haereticorum: Sacramentum tamen
evangelicum non ideo non habent, quia per quod
utile est non habent. <hi>Quapropter cum ad fidem et
veritatem veniunt, et agentes poenitentiam remitti sibi
peccata deposcunt,</hi> non <hi>eos decipimus neque fallimus,
cum correctos a nobis ac reformatos</hi> in eo quod depravati
atque perversi sunt, <hi>ad regnum coelorum sic
disciplinis coelestibus erudimus;</hi> ut quod in eis integrum
est, nullo modo violemus, nec propter hominis
vitium, si quid in homine Dei est, vel nullum, vel
vitiosum esse dicamus.</p>
<p>CAPUT XXVI.--33. Jam pauca restant ex epistola
ad Jubaianum: sed quia in eis et de praeterita
Ecclesiae consuetudine dicitur, et de baptismo Joannis,
quod solet non parvam movere quaestionem hominibus
rem nanifestam parum attendentibus, quia
jussi sunt ab Apostolo in Christo baptizari qui baptismum
Joannis acceperant <note>(Act. XIX, 3-5)</note>; non negligenter
tractanda sunt, et in volumen aliud differenda,
ne hujus modus immoderatus sit.</p>
</div3>
      </div1>

<div1>
        <head> <hi>LIBER QUINTUS.</hi> Postremam partem examinat epistolae Cypriani ad Jubaianum, necnon epistolam ejusdem ad Quintum, synodicam ad Numidas episcopos, et epistolam ad Pompeium.</head>

<pb n="0175"/>
<p>CAPUT PRIMUM.--1. Ecclesiae catholicae consuetudinem
pristinam nunc teneri, cum ab haereticis vel
schismaticis venientes, si evangelicis verbis consecratum
Baptismum perceperunt, denuo non baptizantur,
beato Cypriano teste utimur. Ipse quippe sibi
quaestionem proposuit ex ore utique fratrum, sive
quaerentium veritatem, sive pro veritate certantium.
Inter disputationes enim suas, quibus volebat ostendere
denuo baptizandos haereticos, de quibus satis pro
tempore libris superioribus disseruimus, ait: <hi>Sed
dicit aliquis, quid ergo fiet de his qui in praeteritum de
haeresi ad Ecclesiam venientes, sine Baptismo admissi
sunt <note>(Epist. 73, ad Jubaianum)</note>
          </hi>? Hic tota causa Donatistarum,
cum quibus nobis de hac quaestione conflictus
<pb n="0176"/>
est, penitus naufragavit. Si enim vere Baptismum
non habebant, qui venientes ab haereticis ita
suscipiebantur, et super eos erant peccata eorum;
cum communicatum est talibus, sive ab eis qui fuerant
ante Cyprianum, sive ab ipso Cypriano, necesse
est ut unum dicatur ex duobus, aut periisse jam tunc
Ecclesiam talium communione maculatam, aut non
obesse cuiquam in unitate permanenti aliena etiam
nota peccata. Illud autem quia dicere non possunt,
periisse tunc Ecclesiam contagione communionis eorum
qui sine Baptismo ad eam, sicut dicit Cyprianus,
admissi sunt; alioquin nec originem suam poterunt
<pb n="0177"/>
asserere, si tunc periit Ecclesia; quoniam plus quam
quadraginta anni sunt inter Cypriani passionem et divinorum
codicum exustionem, unde isti calumniarum
suarum fumos jactantes, occasionem faciendi
schismatis invenerant, sicut Consulum ordo declarat:
restat ut fateantur, nulla malorum etiam cognitorum
tali communione contaminari unitatem Christi. Quod
cum fassi fuerint, non invenient causam cur se ab
Ecclesiis orbis terrarum, quas per Apostolos institutas
pariter legimus, separare debuisse contendant:
quia neque illi quorumlibet malorum commixtione
perire potuerunt, et isti qui non perirent si cum illis
in unitate mansissent, separando se ab eis, et rumpendo
vinculum pacis, utique in schismate perierunt.
Apertissimum enim sacrilegium eminet schismatis,
si nulla fuit causa separationis. Nullam vero fuisse
causam separationis apparet, si mali etiam cogniti
bonos in unitate non maculant. Non autem maculari
in unitate bonos, etiam a cognitis malis docemus, teste
Cypriano, qui dicit, <hi>in praeteritum de haeresi ad Ecclesiam
venientes, sine Baptismo admissos:</hi> quorum tamen
nefaria sacrilegia, quae super eos erant, quia
Baptismo dimissa non erant, si polluere et perdere
non potuerunt Ecclesiae sanctitatem, nulla malorum
potest contagione perire. Quapropter si Cyprianum
verum dixisse consentiunt, eo teste vincuntur in
crimine schismatis: si Cyprianum falsum dixisse
contendunt, eo teste non utantur in quaestione Baptismatis.</p>
<p>CAPUT II.--2. Sed nunc quod cum beato Cypriano
homine pacifico sermocinari instituimus, pergamus.
Qui cum sibi opposuisset, quod dici a fratribus
noverat, <hi>Quid ergo fiet de his qui in praeteritum
ad Ecclesiam de haeresi venientes, sine Baptismo admissi
sunt? Potens est,</hi> inquit, <hi>Dominus misericordia
sua indulgentiam dare, et eos qui ad Ecclesiam simpliciter
admissi in Ecclesia dormierunt, ab Ecclesiae suae
muneribus non separare.</hi> Bene quidem praesumpsit,
quod charitas unitatis posset cooperire multitudinem
peccatorum. Quod si habebant Baptismum, et ab his
non recte sentiebatur qui eos denuo baptizandos esse
censebant, id erratum cooperiebat unitatis charitas,
quamdiu inerat ista, non diabolica dissensio, sed humana
tentatio; donec eis, sicut dicit Apostolus, si
quid aliter sapiebant Dominus revelaret <note>(Philipp. III,
15)</note>. Et ideo vae istis qui per sacrilegam praecisionem
ab unitate disrupti, si et apud nos et apud illos est
baptismus, rebaptizant: si autem in Catholica sola
est, nec baptizant. Sive ergo rebaptizent sive non
baptizent, non sunt in vinculo pacis: unde cuilibet
istorum vulneri adhibeant medicinam. Nos autem si
ad Ecclesiam sine Baptismo admittimus, in eo numero
sumus quibus Cyprianus propter unitatis custodiam
ignosci posse praesumpsit. Si autem (sicut
<pb n="0178"/>
jam, ut arbitror, ex his quae in superioribus libris
diximus, manifestum est) etiam in haereticorum perversitate
potest esse christiani Baptismi integritas;
si qui temporibus illis rebaptizaverunt, nec tamen ab
unitatis compagine recesserunt, eadem dilectione
pacis potuerunt ad veniam pertinere, qua Cyprianus
etiam sine Baptismo admissos ab Ecclesiae muneribus
non potuisse separari testatur. Porro si verum est
apud haereticos et schismaticos non esse Baptismum
Christi, quanto minus obessent in unitate positis
aliena peccata, si ad unitatem venientibus et sine
Baptismo admissis solverentur et propria. Nam si,
teste Cypriano, unitatis vinculum tantum valet, quomodo
possent laedi alienis peccatis, qui nollent ab
unitate recedere, si etiam non baptizati peccatis propriis
non perirent, qui ad eam vellent ex haeresi accedere?</p>
<p>CAPUT III.--3. Quod autem adjungit Cyprianus,
et dicit, <hi>Non tamen quia aliquando erratum est, ideo
semper errandum est: cum magis sapientibus et Deum
timentibus congruat, patefactae et perspectae veritati libenter
atque incunctanter obsequi, quam pertinaciter
atque obstinate contra fratres et consacerdotes pro haereticis
reluctari:</hi> verissime dicit, nec alteri potius
quam sibi adversatur, qui resistit apertissimae veritati.
Sed per illa quae tam multa jam diximus, quantum
arbitror, liquido apparet, et certum est, Baptismum
Christi nec haereticorum perversitate, cum
apud eos datur et sumitur, posse violari. Sed ut certum
nondum sit; saltem adhuc esse dubium,
quisquis ea quae dicta sunt, etiam renitens cogitaverit,
confitetur. Non ergo apertissimae veritati resistimus;
sed aut pro manifesta veritate certamus, sicut
ego existimo; aut certe, sicut possunt putare qui
nondum istam quaestionem solutam esse arbitrantur,
adhuc quaerimus veritatem. Et ideo si aliter se res
habet quam nos dicimus, eadem simplicitate suscipimus
ab haereticis baptizatos, qua suscipiebant illi
quos propter unitatem Cyprianus ad veniam pertinere
praesumpsit. Si autem Baptismus Christi, sicut ea
quae jam multa dicta sunt indicant, et in non integra
vel vita, vel fide, sive eorum qui videntur esse intus,
nec tamen ad unicae illius columbae membra pertinent,
sive eorum qui sic ad eam non pertinent, ut
etiam aperte foris sint, potest esse integer; qui eum
illis temporibus repetebant, eamdem veniam propter
charitatem unitatis merebantur, quam meruisse propter
ejusmodi charitatem credidit Cyprianus eos, quos
sine Baptismo admissos esse arbitratus est. Isti ergo
qui nulla existente causa (quandoquidem, sicut idem
Cyprianus ostendit, mali bonis in unitate obesse non
possunt) se ab ejusdem unitatis charitate praeciderunt,
locum omnis veniae perdiderunt: et qui ipso scelere
schismatis interirent, etiamsi post Catholicam non
rebaptizarent; quanto supplicio digni sunt, qui vel
quod eos non habere Cyprianus affirmat, habentibus
<pb n="0179"/>
catholicis dare conantur, vel, sicut ipsa res manifestat,
quod et ipsi habent, non habere Catholicam criminantur?</p>
<p>CAPUT IV.--4. Sed quia nunc, ut dicere coeperam,
cum Cypriani litteris sermocinari instituimus;
non, ut arbitror, etiam illi, si adesset, viderer <hi>pertinaciter
atque obstinate contra fratres et consacerdotes
pro haereticis reluctari,</hi> cum acciperet tanta ista quae
nos movent, cur etiam apud haereticos in suo maligno
errore perversos, Baptismum tamen Christi per se
ipsum reverendissimum atque sanctissimum esse
posse credamus. Cumque et ipse testetur, cujus nobis
testimonium ponderis magni est, sic eos admitti
in praeteritum solitos: quisquis ejus sermone commotus,
haereticos denuo baptizandos esse non dubitat;
eos quibus hoc propter tanta quae contradicuntur,
nondum persuasum est, tales esse deputet, quales
in praeteritum fuerunt, qui baptizatos in haeresi
solo proprio errore correcto simpliciter admiserunt,
et cum eis per unitatis vinculum salvi esse potuerunt.
Quisquis autem et de praeterita Ecclesiae consuetudine,
et de posteriore robore plenarii concilii, et tot tantisque
sanctarum Scripturarum testimoniis, et ipsius
Cypriani multis documentis, et perspicuis rationibus
veritatis, intelligit Christi Baptismum verbis evangelicis
consecratum non fieri cujuslibet hominis perversitate
perversum; eodem unitatis vinculo intelligat
salvos esse potuisse, quibus aliud salva charitate tunc
visum est: ac per hoc simul oportet intelligat, eos
quos nulla zizania, nulla palea, si ipsi frumenta esse
voluissent, in societate Ecclesiae toto orbe diffusae
poterant maculare, et ideo nulla existente causa divortii
 se ab eodem unitatis vinculo disruperunt;
quodlibet illorum duorum verum sit, sive quod Cyprianus
tunc sensit, sive quod Catholicae universitas
unde ille non recessit obtinuit; foris apertissime constitutos
in manifesto sacrilegio schismatis salvos esse
non posse, et omnia quae habent de divinis Sacramentis
et liberalitate unius legitimi viri, quamdiu tales
sunt, ad eorum confusionem potius quam ad salutem
valere.</p>
<p>CAPUT V.--5. Quocirca etiamsi vere propterea
vellent haeretici correcto errore venire ad Ecclesiam,
quia putarent se Baptismum non habere nisi in Catholica
acciperent; nec sic eis deberemus ad iterationem
Baptismi consentire, sed potius docendi essent,
nec integritatem Baptismi prodesse perversitati
eorum, si corrigi nollent; nec eorum perversitate violatum
fuisse integrum Baptisma, quamdiu corrigi noluerunt;
nec quia corrigi volunt, melius in eis Baptisma
fieri: sed ipsos a malignitate discedere, illud
autem incipere jam prodesse ad salutem, quod prius
inerat ad perniciem. Haec enim discentes, et salutem
in catholica unitate desiderabunt, et suum esse quod
Christi est non existimabunt, et veritatis Sacramentum,
quamvis in se positum, cum errore proprio non
miscebunt.</p>
<div3>
          <head>6. </head>
<p>
            <pb n="0180"/>Huc accedit, quia sic homines occulta nescio
qua inspiratione Dei detestantur, si quis iterum Baptismum
accipiat, quem ubicumque jam acceperat,
ut iidem ipsi haeretici cum inde disputant, frontem
confricent, et prope omnes eorum laici qui
apud eos inveteraverunt, et animosam pertinaciam
adversus Catholicam conceperunt, hoc solum
illic sibi displicere fateantur: et multi qui propter
adipiscenda aliqua commoda saecularia, vel incommoda
devitanda, transire ad eos volunt, occultis conatibus
ambiant, ut hoc eis quasi peculiari et domestico
beneficio praestetur, ne rebaptizentur; et
nonnulli caeteris eorum vanis erroribus et falsis
criminationibus adversus catholicam Ecclesiam credentes,
hoc uno revocentur, ut eis sociari nolint, ne
rebaptizari cogantur. Quem sensum, hominum omnia
penitus corda occupantem isti Donatistae metuentes,
maluerunt recipere Baptismum qui apud Maximianistas
quos damnaverant datus est, et eo modo sibi linguas
praecidere, et ora oppilare, quam denuo baptizare
tot homines Mustitanae et Assuritanae et aliarum
plebium, quas cum Feliciano et Praetextato et
caeteris a se damnatis et ad se redeuntibus susceperunt.</p>
        </div3>
<p>CAPUT VI.--7. Cum enim hoc raro fit in singulis,
inter multa spatia locorum et temporum, horror
facti non ita sentitur: si autem repente convenirentur
quos per tam longum tempus, sive urgentibus periculis
mortis, sive per solemnitates Paschales memorati
Maximianistae baptizaverant, et eis diceretur
ut iterum baptizarentur, quoniam id quod in sacrilegio
schismatis acceperant nihil esset; id quidem dicoretur
quod eos pertinacia sui erroris dicere cogeret,
ut possent qualicumque falsa umbra constantiae contra
calorem veritatis suae duritiae rigorem glaciemque
contegere: sed quia hoc illi ferre non possent, et
quod in tam multis hominibus fieret, nec ipsi possent
tolerare qui facerent, praesertim quia iidem ipsi eos
in parte Primiani rebaptizarent, qui eos in parte
Maximiani jam baptizaverant, receptus est Baptismus
illorum, et interceptus typhus istorum. Quod nullo
modo eligerent fieri, nisi amplius sibi adversari arbitrarentur
horrorem hominum de iterata tinctione,
quam considerationem de perdita defensione. Quod
non ideo dixerim, quia humano sensu deterreri debuimus,
si ab haereticis venientes denuo baptizari veritas
cogeret: sed quia sanctus Cyprianus ait, <hi>hoc
ipso magis haereticos ad necessitatem veniendi adigi potuisse,
si rursus in Catholica baptizarentur;</hi> propterea
commemorare volui quantus pene in omnium mentibus
hujus facti horror insideat, quem divinitus infusum
esse crediderim, ut adversus quaslibet disputationes
quas infirmi discutere nequeunt, horrore ipso
Ecclesia muniretur.</p>
<p>CAPUT VII.--8. Sane verba ipsa Cypriani cum
intueor, admoneor quaedam multum necessaria dicere
<pb n="0181"/>
dirimendae hujusmodi quaestioni. <hi>Nam si viderint,</hi> inquit, <hi>judicio et sententia nostra id decerni et statui, uti
Baptisma justum et legitimum computetur, quo illic baptizantur;
putabunt se Ecclesiam quoque et caetera munera
Ecclesiae juste et legitime possidere.</hi> 
 Non ait, Putabunt
se munera Ecclesiae possidere; sed, <hi>juste et
legitime possidere.</hi> Nos autem Baptismum eos non juste
et legitime possidere concedimus: non possidere autem
non possumus dicere, cum Sacramentum dominicum
in evangelicis verbis cognoscimus. Baptismum
ergo legitimum habent, sed non legitime habent.
Quisquis enim eum et in unitate catholica, et eo digne
vivens habet, et legitimum et legitime habet:
quisquis autem vel in ipsa Catholica sicut palea commixta
frumento, vel extra sicut palea vento sublata
habet, hunc Baptismum legitimum quidem habet, sed
non legitime. Ita enim habet quemadmodum utitur:
non autem legitime utitur qui eo contra legem utitur;
quod facit omnis qui baptizatus perdite vivit, sive intus,
sive foris.</p>
<p>CAPUT VIII.--9. Quapropter sicut de lege dixit
Apostolus, <hi>Bona est lex, si quis ea legitime utatur <note>(I Tim.
II, 8)</note>
          </hi>; ita de Baptismo recte dicere possumus, Bonus
est Baptismus, si quis eo legitime utatur. Et sicut non
faciebant tunc ut lex bona non esset, aut omnino nulla
esset, qui ea non legitime utebantur; sic nullo modo
facit ut Baptismus bonus non sit, aut ut omnino Baptismus
non sit, quisquis eo, sive quia in haeresi, sive
quia in pessimis moribus vivit, non legitime utitur. Et
ideo cum vel ad unitatem catholicam, vel ad vitam
tanto Sacramento dignam convertitur, non aliud baptisma
incipit habere legitimum, sed illud ipsum incipit
habere legitime. Nec remissio irrevocabilium
peccatorum consequitur Baptisma, nisi non solum legitimum,
sed etiam legitime habeatur: nec tamen si
legitime non habebitur, et peccata vel non remittentur,
vel remissa replicabuntur, propterea vel malum
vel nullum erit in baptizato Baptismi sacramentum.
Sicut enim Judas, cui buccellam tradidit Dominus,
non malum accipiendo, sed male accipiendo locum in
se diabolo praebuit <note>(Joan. XIII, 27)</note>; sic indigne quisque
sumens dominicum Sacramentum non efficit ut
quia ipse malus est, malum sit, aut quia non ad salutem
accipit, nihil acceperit. Corpus enim Domini et
sanguis Domini nihilominus erat etiam illis quibus
dicebat Apostolus, <hi>Qui manducat indigne, judicium
tibi manducat et bibit <note>(I Cor. XI, 29)</note>
          </hi>. Non ergo quaerant
in Catholica haeretici quod habent, sed quod non
habent, id est, finem praecepti, sine quo multa sancta
haberi possunt, sed prodesse non possunt. <hi>Finis autem
praecepti est charitas de corde puro, et conscientia
bona, et fide non ficta <note>(I Tim. I, 5)</note>
          </hi>. Lavacri vero Sacramentum
non ut habeant, si jam eodem ipso,
quamvis in haeresi, tincti sunt; sed ut salubriter
habeant, ad Catholicae unitatem veritatemque festinent.</p>
<p>CAPUT IX.--10. Jam nunc de Baptismo Joannis
videndum est quid dicatur. <hi>Baptizatos</hi> enim <hi>a
Paulo eos qui jam baptismo Joannis baptizati fuissent,
<pb n="0182"/>
legimus in Actibus Apostolorum <note>(Act. XIX, 3-5)</note>
          </hi>; non
ob aliud, nisi quia Joannis baptismus non fuit Christi
Baptismus, sed Joanni a Christo concessus, qui Joannis
proprie diceretur, sicut idem Joannes dicit, <hi>Non
potest homo accipere quidquam, nisi datum fuerit ei de
coelo <note>(Joan. III, 27)</note>
          </hi>. Et ne forsitan hoc sic a Deo Patre
accipere videretur, ut a Filio non acciperet, de
ipso Christo identidem loquens ait, <hi>Nos omnes de plenitudine
ejus accepimus <note>(Id. I, 16)</note>
          </hi>. Accepit autem hoc
Joannes certae dispensationis gratia, non diu mansurum,
sed quantum satis esset ad parandam viam Domino,
cujus cum esse praecursorem oportebat. Quam
ille humiliter ingressurus, et se humiliter sequentes
ad excellentiam deducturus, sicut servis pedes lavit <note>(Id. XIII, 4, 5)</note>,
ita servi baptismo tingi voluit <note>(Matth.
III, 13)</note>. Sicut enim se subjecit pedibus eorum quos
ipse dirigebat, sic Joannis muneri quod ipse donaverat:
ut intelligerent omnes, quanto superbiae sacrilegio
quisque contemneret baptisma quod a Domino
deberet accipere, quando ipse Dominus accepisset
quod servo, ut proprium dare posset, ipse praestiterat:
et cum Joannes, quo nemo exsurrexit major in
natis mulierum <note>(Id. XI, 11)</note>, tantum testimonium
Christo perhiberet, ut solvendae corrigiae calceamenti
ejus se fateretur indignum <note>(Joan. I, 27)</note>, Christus et
baptismum ejus accipiendo humillimus inter homines
inveniretur, et baptismo ejus locum auferendo Deus
altissimus crederetur, idem humilitatis doctor et
celsitudinis dator.</p>
<div3>
          <head>11.</head>
          <p>
 Nulli enim Prophetarum, nulli prorsus hominum
in Scripturis divinis legimus concessum esse, baptizare
in aqua poenitentiae in remissionem peccatorum,
quod Joanni concessum est: qua mirabili gratia
suspendens in se corda populorum, viam praepararet
in eis illi quem se tanto praedicaret esse majorem. Sed
Dominus Jesus Christus tali Baptismo mundat Ecclesiam,
quo accepto nullum alterum requiratur: Joannes
autem tali baptismo praetingebat, quo accepto esset
Baptisma etiam dominicum necessarium; non ut
illud repetatur, sed ut eis qui baptismum Joannis acceperant,
etiam Christi Baptismus, cui viam praeparabat
ille, traderetur. Si enim Christi humilitas commendanda
non esset, nec baptismo Joannis opus esset:
rursum si in Joanne finis esset, post Joannis baptisma
Christi Baptismate opus non esset. Sed quia <hi>finis legis
Christus, ad justitiam omni credenti <note>(Rom. X, 4)</note>
          </hi>: ab
illo demonstratum est ad quem pergeretur; ad hunc
cum perventum fuerit, permaneretur. Idem igitur
Joannes et celsitudinem Domini praedicavit, cum eum
sibi longe praeposuit; et humilitatem, cum eum tanquam
infimum baptizavit. Sed si Joannes Christum
solum baptizasset, melioris baptismi Joannes dispensator
fuisse putaretur quo ipse Christus solus tinctus
esset, quam Christi est quo Christiani tinguntur: et
rursus, si omnes prius baptismo Joannis, et deinde
<pb n="0183"/>
Christi baptizari oporteret, minus plenus minusque
perfectus Christi Baptismus merito videretur, qui non
sufficeret ad salutem. Quocirca et baptismo Joannis
baptizatus est Dominus, ut superbas hominum cervices
ad salutare suum Baptisma flecteret; et non solus
illo baptismate tinctus est, ne hoc ipso superius illud
ostenderet, quod eo solus ipse baptizari meruisset; et
ultra illud perseverare non sivit, ne hoc unum quo
ipse baptizat, indigere praecedente altero videretur.
</p>
          <p>CAPUT X.--12. Quaero itaque, si baptismo Joannis
peccata dimittebantur, quid amplius praestare posuit
Baptismus Christi eis quos apostolus Paulus post
baptismum Joannis Christi Baptismo voluit baptizari?
Si autem Joannis baptismo non dimittebantur peccata,
utrumnam meliores erant Joanne Cypriani temporibus,
de quibus ipse dicit quod fundos insidiosis fraudibus
rapiebant, et usuris multiplicantibus fenus augebant
<note>( <hi>Serm. de Lapsis</hi> )</note>, quibus tamen baptizantibus
fiebat remissio peccatorum? An quia eos unitas Ecclesiae
tenebat? Quid ergo? Joannes non erat in unitate,
amicus ille sponsi, viae dominicae praeparator, et ipsius
Domini baptizator? Quis hoc dementissimus dixerit?
Quapropter quanquam ita credam baptizasse Joannem
in aqua poenitentiae in remissionem peccatorum, ut
ab eo baptizatis in spe remitterentur peccata, reipsa
vero in Domini Baptismo id fieret: sicut resurrectio
quae exspectatur in finem spe in nobis facta est, sicut
dicit Apostolus, <hi>Quia simul nos excitavit, et simul sedere
fecit in coelestibus <note>(Ephes. II, 6)</note>
            </hi>; et idem dicit, <hi>Spe enim salvi facti sumus 
 <note>(Rom. VIII, 24)</note>
            </hi>: nam et ipse
Joannes cum dicat, <hi>Ego quidem baptizo vos in aqua in
poenitentiam</hi>, <hi>in remissionem peccatorum <note>(Matth. III,
11)</note>
            </hi>; Dominum videns ait, <hi>Ecce Agnus Dei, ecce qui
tollit peccata mundi <note>(Joan. I, 29)</note>
            </hi>: tamen ne quisque
contendat etiam in baptismo Joannis dimissa esse peccata,
sed aliquam ampliorem sanctificationem eis quos
jussit Paulus denuo baptizari <note>(Act. XIX, 3-5)</note>, per Baptismum
Christi esse collatam, non ago pugnaciter.</p>
<p>CAPUT XI.--13. Illud enim quod ad rem praesentem
maxime pertinet, intuendum est (quoquo modo
se habeat baptisma Joannis, cum eum ad unitatem
Christi pertinere manifestum sit), quae causa fecerit
ut post Joannem sanctum baptizari homines oportuerit,
et post episcopos avaros non oportuerit. Nemo
enim negat quod in agro dominico Joannes triticum
erat, et, si amplius non potest, in ubertate centena.
Item nemo dubitat avaritiam, quae est idolorum servitus,
in messe dominica inter paleas numerari. Cur
ergo post triticum baptizatur, et post paleam non baptizatur?
Si propterea Paulus post Joannem baptizavit,
quia Joanne melior erat; cur non et Cyprianus
post feneratores suos collegas baptizavit, quibus ultra
comparationem melior erat? Si propterea post tales
collegas Cyprianus non baptizavit, quia in unitate cum
illo erant; nec post Joannem debuit Paulus, quia eadem
unitate continebatur. An forte fraudatores et
rapaces ad columbae illius unicae membra pertinent,
<pb n="0184"/>
et ille non pertinet cui potestas ipsa Domini Jesu Christi
per columbae speciem Spiritu sancto descendente
monstrata est <note>(Matth. III, 16, et Joan. 1, 33)</note>? Imo vero
ille intime pertinet, isti vero vel occasione alicujus
scandali, vel ultima ventilatione a tritico separandi
nequaquam pertinent: et tamen post illum baptizatum
est, post istos non baptizatur. Quae igitur causa est,
nisi quia Baptisma quod illos jussit Paulus accipere,
non hoc erat quod per Joannem dabatur? Et ideo in
eadem ipsa unitate Ecclesiae, Baptismus Christi si baptizante
feneratore tradatur, repeti non potest: baptismum
autem Joannis etiam ab ipso Joanne accipientes,
postea Christi Baptismo baptizari oportebat.</p>
<p>CAPUT XII.--14. Proinde possum et ego verbis
utens ipsius beati Cypriani ad cujusdam miraculi considerationem
audientium corda convertere, si dicam: <hi>Ille Joannes major inter Prophetas habitus; ille divina
gratia adhuc in utero matris impletus; ille Eliae spiritu
et virtute subnixus, qui non adversarius Domini, sed
praecursor ac praedicator fuit; qui Dominum non tantum
verbis praenuntiavit, sed et oculis ostendit; qui ipsum
Christum per quem baptizantur caeteri, baptizavit;</hi> 
 sic
baptizare non meruit, ut post eum non baptizarentur
qui ab eo fuerant baptizati: et post avaros, fraudatores,
rapaces, feneratores, nemo quemquam in Ecclesia
baptizandum putabit? Nonne cum haec invidiose clamavero,
respondetur mihi: Quid hoc indignum putas,
quasi aut Joannes exhonoratus sit, aut avarus honoratus?
Sed illius Baptismum non oportuit iterari, de
quo idem Joannes ait, <hi>Hic est qui baptizat in Spiritu
sancto <note>(Joan. I, 33)</note>
            </hi>. Per quemlibet enim ministrum
detur, illius est Baptismus de quo dictum est, <hi>Hic est
qui baptizat.</hi> Sed neque ipsius Joannis baptismus iteratus
est, cum ab eo baptizatos baptizari in Christo
Paulus apostolus jussit. Quod enim ab amico sponsi
non acceperant, hoc ab ipso sponso accipere debuerunt,
de quo ille amicus dixerat, <hi>Hic est qui baptizat
in Spiritu sancto.</hi> </p>
<p>CAPUT XIII.--15. Poterat enim, si voluisset, Dominus
Jesus Baptismi sui potestatem dare alicui vel
aliquibus praecipuis servis suis, quos jam fecisset amicos
suos, qualibus ait, <hi>Jam non vos dicam servos, sed
amicos <note>(Id., XV, 15)</note>
            </hi>: ut quemadmodum per virgam
florentem demonstratus est Aaron sacerdos <note>(Num.
XVII, 8)</note>, ita in ejus Ecclesia ubi plura et majora miracula
facta sunt, per aliquod signum demonstrarentur
excellentioris sanctitatis ministri et dispensatores
mysteriorum, qui soli baptizare deberent. Sed si hoc
fieret, quamvis eis a Domino attributus, tamen ipsorum
baptismus jam diceretur, sicut baptismus Joannis
fuit. Ideo Paulus gratias agit Deo quod neminem
ipsorum baptizaverat, qui tanquam obliti in cujus nomine
baptizati essent, per hominum se nomina dividebant <note>(I Cor. I, 12-15)</note>.
Cum enim tantum valet Baptismus
per hominem contemptibilem, quantum per
Apostolum datus; ita nec illius, nec illius esse cognoscitur,
sed Christi: quod in ipso Domino Joannes per
illam columbae speciem se didicisse testatur. Nam secundum
quid aliud dixerit, <hi>Et ego nesciebam eum;</hi> non
<pb n="0185"/>
plane video. Si enim eum omnino nesciret, non venienti
ad baptismum suum diceret, <hi>Ego a te debeo baptizari <note>(Matth. III, 14)</note>
            </hi>.
Quid ergo est quod ait, <hi>Quoniam
vidi Spiritum velut columbam descendentem de
coelo, et mansit super eum. Et ego nesciebam eum: sed
qui me misit baptizare in aqua, ipse mihi dixit, Super
quem videris Spiritum descendentem de coelo, et manentem
super eum, ipse est qui baptizat in Spiritu sancto <note>(Joan. I, 32, 33)</note>
            </hi>.
Columba utique super baptizatum
descenderat. Adhuc autem venienti ut baptizaretur
dixerat, <hi>Ego a te debeo baptizari.</hi> Jam ergo sciebat
eum. Quid sibi itaque vult, <hi>Ego nesciebam eum: sed
qui me misit baptizare in aqua, ipse mihi dixit, Super
quem videris Spiritum descendentem de coelo, et manentem
super eum, ipse est qui baptizat in Spiritu sancto:</hi> 
cum hoc posteaquam baptizatus est, factum sit, nisi
quia secundum aliquid eum sciebat, secundum aliquid
adhuc nesciebat? Sciebat videlicet sponsum Filium
Dei, de cujus plenitudine omnes acciperent: sed quia
ex ejus plenitudine ipse sic acceperat baptizandi potestatem,
ut Joannis baptismus diceretur; nesciebat
utrum sic esset daturus et caeteris, an vero proprium
Baptismum sic habiturus, ut per quemlibet daretur,
sive excellentioris gratiae ministrum, sive inferioris,
sive per centeni fructus hominem, sive sexageni, sive
triceni, sive per frumentum, sive per paleam, non nisi
illius unius esse cognosceretur: et hoc per Spiritum
didicit, velut columbam descendentem et manentem
super eum.</p>
<p>CAPUT XIV.--16. Itaque invenimus dictum ab
Apostolis, et <hi>gloriam meam <note>(I Cor. IX, 15)</note>
            </hi>, quamvis
utique in Domino; et <hi>ministerium meum <note>(Rom. XI,
13)</note>
            </hi>, et <hi>prudentiam meam <note>(Ephes. III, 4)</note>
            </hi>, et <hi>Evangelium
meum <note>(II Tim. II, 8)</note>
            </hi>, quamvis utique a Domino
impertitum atque donatum: Baptismus autem meus,
nemo dixit eorum omnino. Neque enim omnium
aequalis est gloria, nec ministrant omnes aequaliter,
nec aequali prudentia sunt omnes praediti, et in evangelizando
alius alio melius operatur, et ideo dici
potest alius alio doctior in ipsa doctrina salutari:
alius autem alio magis minusve baptizatus dici non
potest, sive ab inferiore, sive a majore baptizetur.
Proinde cum <hi>manifesta</hi> sint <hi>opera carnis, quae sunt
fornicationes, immunditiae, luxuriae, idolorum servitus,
veneficia, inimicitiae, contentiones, aemulationes, animositates,
dissensiones, haereses, invidiae, ebrietates, comessationes,
et his similia <note>(Galat. V, 19-21)</note>
            </hi>; si mirabiliter
dicitur, Post Joannem baptizati sunt homines, et post
haereticos non baptizantur: cur non mirabiliter dicitur,
Post Joannem baptizati sunt homines, et post invidos
non baptizantur; cum ex parte diaboli esse invidos
ipse Cyprianus in Epistola de Zelo et Livore
testetur, et in Ecclesia Christi fuisse invidos Christi
annuntiatores ipsis apostolicis temporibus ipse Cyprianus
ex apostolo Paulo, sicut jam docuimus, manifestet <note>(Epist. 73, ad Jubaianum)</note> 
?</p>
<p>
            <pb n="0186"/>CAPUT XV.--17. Quia ergo Joannis baptismus
non erat idem qui Baptismus Christi, satis arbitror
esse declaratum: et propterea nihil documenti ex illo
afferri potest, cur propterea post haereticos baptizandum
sit, quia baptizatum est post Joannem: cum
Joannes haereticus non fuerit, et potuerit habere baptismum,
quamvis a Christo concessum, non tamen
Christi proprium, cum Christi habuerit charitatem;
et possit haereticus habere Baptismum Christi et perversitatem
diaboli, sicut intus alius potest habere
Baptismum Christi et invidiam diaboli.</p>
        </div3>
<div3>
          <head>18.</head>
          <p>
 At enim multo magis post haereticum baptizandum
est; quia Joannes haereticus non erat, et tamen
post eum baptizatum est? Sic, dicit aliquis, multo
magis post ebriosum baptizandum est, quia Joannes
sobrius erat, et tamen post eum baptizatum est: et
quid respondeamus ei, non habebimus, nisi baptizatis
a Joanne Baptismum Christi non habentibus esse traditum;
in quibus autem est Baptismus Christi, quibuslibet
eorum perversitatibus nullo modo fieri ut
non sit in eis Baptismus Christi.</p>
        </div3>
<div3>
          <head>19.</head>
          <p>
 Non itaque idcirco <hi>haereticus jus Baptismi obtinere
potuit, quia prior baptizavit;</hi> sed quia non suo
baptismo baptizavit: et si jus baptizandi non habuit,
tamen Christi est quod dedit, et ille Christi est qui
accepit. Multa enim contra jus dantur, nec tamen ideo
vel nulla vel non data dicuntur. Neque enim et ille
qui saeculo verbis solis et non factis renuntiat, jure
accipit Baptismum; et tamen accipit. Nam tales in
Ecclesia et Cyprianus suis temporibus fuisse commemorat,
et nos experimur, et gemimus.</p>
        </div3>
<div3>
          <head>20.</head>
          <p>
 Mirum autem est, quomodo dicatur <hi>separari a
se et dividi omnino non posse, Baptismum et Ecclesiam.</hi> 
Si enim Baptisma in baptizato inseparabiliter
manet, quomodo baptizatus separari ab Ecclesia potest,
et Baptismus non potest? In baptizato autem inseparabiliter
Baptisma permanere manifestum est;
quia in quodlibet profundum malorum et in quamlibet
horribilem voraginem peccatorum irruat baptizatus,
usque ad apostaticam ruinam, non caret Baptismo:
et ideo per poenitentiam redeunti non redditur,
quia eo non potuisse carere judicatur. Baptizatum
autem posse separari ab Ecclesia quis dubitaverit?
Inde quippe omnes haereses exierunt, quae vocabulo
christiano decipiunt.
</p>
          <p>CAPUT XVI.--Quamobrem quia manifestum est
in baptizato esse Baptismum, cum baptizatus ab Ecclesia
separatur, Baptismus qui in illo est, cum illo
utique separatur. Et ideo non omnes qui tenent Baptismum,
tenent Ecclesiam; sicut non omnes qui tenent
Ecclesiam, tenent et vitam aeternam. Aut si
Ecclesiam tenere non dicimus, nisi eos qui divina
mandata custodiunt; multos jam esse concedimus
Baptismum tenentes, et Ecclesiam non tenentes.</p>
        </div3>
<div3>
          <head>21.</head>
          <p>
 Quamobrem non <hi>praeoccupat haereticus Baptismum:</hi> 
cum eum ab Ecclesia sumpserit. Nec potuit
amittere cum recederet, quem jam non habere Ecclesiam
<pb n="0187"/>
dicimus, et tamen habere Baptismum concedimus.
Nec <hi>primatum quisquam sibi derogat, et haeretico
tribuit:</hi> quia eum dicit secum abstulisse quod non
legitime daret, sed tamen legitimum daret, nec jam
legitime haberet, sed legitimum haberet. Primatus
autem non est nisi in sancta conversatione et vita
bona, quo pertinent omnes, ex quibus tanquam membris
constat illa sponsa non habens maculam neque
rugam <note>(Ephes. V, 27)</note>, et illa columba inter multorum
corvorum improbitatem gemens: nisi forte,
cum Esau propter lenticulae concupiscentiam primatum
perdiderit <note>(Gen. XXV, 29-34)</note>, tenere primatum
arbitrandi sunt fraudatores, raptores, feneratores,
invidi, ebriosi, et caeteri hujusmodi, quales in Ecclesia
sui temporis etiam per litteras Cyprianus ingemuit.
Quapropter aut quod est tenere Ecclesiam, non
hoc est in divinis tenere primatum; aut si omnis qui
tenet Ecclesiam etiam primatum tenet, omnes illi
iniqui Ecclesiam non tenent, qui tamen intus videntur
et Baptismum dare, et habere a nullo nostrum
negantur. Nam eos primatum in divinis habere quis
dicat, nisi qui nihil divinum sapit?
</p>
          <p>CAPUT XVII.--22. Sed jam ad illa eloquia pacifica
Cypriani, hoc est ad Epistolae finem omnibus
consideratis pertractatisque perventum est, quae me
legentem et saepe repetentem non satiant: tanta ex
eis jucunditas fraterni amoris exhalat, tanta dulcedo
charitatis exuberat. <hi>Haec tibi,</hi> inquit, <hi>breviter pro nostra
mediocritate rescripsimus, frater charissime, nemini
praescribentes aut praejudicantes, quominus unusquisque
episcoporum quod putat faciat, habens arbitrii sui liberam
potestatem. Nos, quantum in nobis est, propter
haereticos cum collegis et coepiscopis nostris non contendimus,
cum quibus concordiam et dominicam pacem tenemus;
maxime cum et Apostolus dicat,  « Si quis autem
putaverit contentiosus esse, nos talem consuetudinem
non habemus, neque Ecclesia Dei</hi> »  <note>(I Cor. XI, 16)</note>. <hi>Servatur a nobis patienter et leniter charitas animi, honor
collegii, vinculum fidei, concordia sacerdotii. Propter
hoc etiam libellum de Bono Patientiae, quantum
valuit nostra mediocritas, permittente Domino et inspirante
conscripsimus, quem ad te pro mutua dilectione
transmisimus.</hi> </p>
        </div3>
<div3>
          <head>23.</head>
          <p>
 In his verbis multa consideranda sunt, quibus
in hoc viro qui dilexit decorem domus Domini et locum
tabernaculi habitationis ejus <note>(Psal. XXV, 8)</note>,
christianae charitatis fulgor elucet. Primo, quia id
quod sensit non tacuit: deinde, quia tam mansuete
et pacifice protulit, quia cum his qui aliud sentiebant
ecclesiasticam pacem tenuit, quia in unitatis vinculo
tantam salubritatem esse intellexit, quia eam tantum
dilexit, et sobrie custodivit, quia vidit et sensit etiam
diversa sentientes posse salva charitate sentire: neque
enim cum malis tenere se diceret divinam concordiam
et dominicam pacem: bonus quippe habere
erga malos pacem potest; tenere autem cum eis pacem
non potest, quam ipsi non tenent: postremo,
<pb n="0188"/>
quia nemini praescribens neque praejudicans, quominus
unusquisque episcoporum quod putat faciat, habens
arbitrii sui liberam potestatem, etiam nobis
qualibuscumque locum dedit, pacifice secum ista tractandi.
Praesens est enim, non solum per litteras
suas, sed etiam per ipsam quae in illo maxime viguit,
et mori nunquam potuit, charitatem. Huic ergo inhaerere
et conglutinari desiderans, si non impediar inconvenientia
peccatorum meorum, orationibus ejus
adjutus, discam si potero per litteras ejus quanta
pace per eum Ecclesiam suam Dominus, et quanto
solatio gubernaverit; et per ejus sermonis affectum
visceribus humilitatis indutus, si quid verius sentio
cum orbe terrarum, non ei praeponam cor meum, nec
in eo ipso quod aliter sentiens non tamen diremptus
est ab orbe terrarum. Majus quippe in eo robur virtutis
eminuit, cum ista quaestio nondum discussa nutaret,
quod aliter sentiens quam multi collegae, tantam
moderationem obtinuit, ut Ecclesiae Dei sanctam
societatem nulla schismatis labe truncaret, quam si
omnia non solum veraciter, sed etiam pariter sine
ista virtute sentiret. Neque enim ei placeo, si ejus
ingenium facultatemque sermonis et doctrinae ubertatem
sancto concilio cunctarum gentium, cui profecto
interfuit per spiritus unitatem, praeponere affectem:
praesertim jam in tali veritatis luce posito, ubi certissime
cernit quod hic pacatissime requirebat. Ex illa
enim ubertate haec nostra quae videntur eloquia, tanquam
infantilia rudimenta deridet: ibi videt qua regula
pietatis hic egerit, ut nihil esset ei in Ecclesia
charius unitate: ibi etiam ineffabili delectatione contuetur
quam provida et misericordissima dispensatione
Dominus ut tumores nostros curaret, stulta
mundi elegit ut confunderet sapientes; atque in ordinibus
membrorum Ecclesiae suae tam salubriter
omnia collocaret, ne de ingenio vel litteris suis, quas
adhuc ignorarent cujus munere haberent, electos se
ad adjutorium evangelicum homines dicerent, atque
inde pestifera inflarentur superbia. O quam gaudet
Cyprianus! quanto serenius in illa luce contuetur, pro
quanta salute humani generis factum sit ut inveniatur
aliquid quod merito reprehendatur, quamvis in
christianis et piis litteris oratorum, et non inveniatur
in Litteris Piscatorum? De hoc ego gaudio sanctae
illius animae omnino securus, neque ullo modo meas
litteras ab omni errato liberas audeo vel putare vel
dicere; neque illius huic sententiae, in qua ei visum
est aliter suscipiendos ab haereticis venientes, quam
vel in praeteritum suscipiebantur, sicut ipse testatur,
vel nunc suscipiuntur, sicut totius orbis christiani
plenario concilio rationabilis consuetudo firmata est,
meam praepono sententiam, sed Ecclesiae sanctae catholicae,
quam sic ille dilexit et diligit, in qua tam
uberem cum tolerantia fructum attulit: cujus universitas
ipse non fuit, sed in ejus universitate permansit;
<pb n="0189"/>
cujus radicem nunquam deseruit, sed in cujus
radice fecundus ut esset, fecundior ab agricola coelesti
purgatus est; pro cujus pace ac salute, ne simul cum
zizaniis eradicaretur et triticum, tanta mala hominum
secum in unitate constitutorum et veritatis libertate
redarguit, et charitatis virtute sustinuit.
</p>
          <p>CAPUT XVIII.--24. Unde nos idem ipse copiosissime
admonet, multos in delictis suis et peccatis
mortuos, quamvis ad Christi societatem et ad illius
columbae unicae innocentis et simplicis membra non
pertinentes (quae si sola baptizaret, illi utique non baptizarent),
specie tamen intus videri et baptizari et baptizare.
Et in eis quam vis mortuis, illius tamen Baptismum
vivere, qui non moritur, et mors illi non ultra dominabitur.
Cum ergo et intus sint mortui, neque latentes
(nam non de illis tanta diceret Cyprianus), qui vel non
pertineant ad illam vivam columbam, vel nondum pertineant;
et foris sint mortui, qui manifestius ad eam
vel non pertineant, vel nondum pertineant; verumque
sit <hi>non posse ab eo vivificari alterum, qui ipse non
vivit:</hi> manifestum est eos qui intus a talibus baptizantur,
si vera conversione cordis accedunt, ab eo
vivificari cujus est Baptismus. Si autem saeculo verbis
et non factis renuntiant, quales Cyprianus et intus
esse testatur; nec ipsos vivificari nisi convertantur,
et tamen verum habere Baptismum, etiamsi non convertantur.
Unde etiam exteriores mortuos, quamvis <hi>neque vivant, neque vivificent,</hi> 
 habere tamen Baptismum
vivum, qui eis tunc prosit ad vitam,
si convertantur ad pacem, similiter manifestum est.</p>
<p>CAPUT XIX.--25. Quapropter qui tunc ab haeresibus
venientes in eodem Christi Baptismo, quem
foris acceperant, suscipiebant, et dicebant <hi>se veterem
consuetudinem sequi,</hi> sicut etiam nunc suscipit
Ecclesia: frustra contra eos dicebatur, <hi>apud veteres
haereses et schismata prima adhuc fuisse initia, ut hi
illic essent qui de Ecclesia recedebant, et hic baptizati
prius fuerant, quos tunc ad Ecclesiam revertentes et
poenitentiam agentes, necesse non erat baptizari.</hi> Statim
enim ut unaquaeque haeresis existebat, et a congregatione
catholicae communionis exibat, non dico alio
die, sed et ipso die poterat irruentes in se aliquos
baptizare. Et ideo si vetus haec erat consuetudo, ut
sic susciperentur (quod nec ipsi qui contra disserebant
negare potuerunt), nulli paulo attentius advertenti
potest esse dubium, etiam eos sic esse susceptos,
qui foris in haeresibus baptizati sunt.</p>
        </div3>
<div3>
          <head>26.</head>
          <p>
 Illud autem quid habeat rationis non video, ut <hi>nondum</hi> 
 dicatur <hi>ovis errans,</hi> cui quaerenti salutem
christianam, in haereticorum incidere errorem, et
apud eos contingit baptizari; et ovis jam facta dicatur
in ipsa intus Catholica, qui saeculo verbis solis et
non factis renuntiavit, et in ea cordis falsitate Baptismum
accepit. Aut si et talis non fit ovis, nisi cum
se ad Deum veraci corde converterit: sicut iste non
quando fit ovis baptizatur, si jam baptizatus erat, sed
ovis nondum orat; sic et ille qui venit ab haereticis ut
<pb n="0190"/>
ovis fiat, non tunc baptizandus est, si apud eos jam
eodem Baptismo baptizatus erat, quamvis adhuc ovis
non erat. Quapropter cum omnes etiam intus mali,
avari, invidi, ebriosi, et contra disciplinam christianam
viventes, merito dici possint et mendaces, et tenebrosi,
et mortui, et antichristi, numquid tamen
propterea non baptizant, quia <hi>nihil potest esse commune
mendacio et veritati, tenebris et luci, morti et
immortalitati, Antichristo et Christo?</hi> </p>
        </div3>
<div3>
          <head>27.</head>
          <p>
 Non itaque <hi>de sola consuetudine, sed</hi> etiam <hi>de
veritatis ratione praesumit,</hi> qui nullorum hominum
perversitate perversum fieri dicit Dei Sacramentum,
quod etiam in perversis esse declaratur. Certe Joannes
apostolus apertissime dicit, <hi>Qui odit fratrem
suum, in tenebris est usque adhuc <note>(I Joan. II, 9)</note>
          </hi>; et
iterum, <hi>Qui odit fratrem suum, homicida est <note>(Id. III,
15)</note>
          </hi>: cur ergo intus tales baptizant, quos in malevola
invidia fuisse Cyprianus ipse commemorat <note>(Epist. 73,
ad Jubaianum)</note>.
</p>
          <p>CAPUT XX.-- Quomodo aquam mundat et sanctificat
homicida? quomodo benedicunt oleum tenebrae?
Si autem Deus adest Sacramentis et verbis suis, per
qualeslibet administrentur, et Sacramenta Dei ubique
recta sunt, et mali homines quibus nihil prosunt, ubique
perversi sunt.</p>
        </div3>
<div3>
          <head>28.</head>
          <p>
 Illud autem quale est, ut ideo putetur <hi>haereticus
non habere Baptismum, quia non habet Ecclesiam?</hi> 
Et utique <hi>cum baptizatur, etiam de sancta Ecclesia
interrogatur.</hi> Quasi vero ille qui non factis intus, sed
verbis saeculo renuntiat, non hoc in Baptismo interrogetur.
Sicut ergo hujus falsa responsio non efficit
ut Baptismus non sit quem percipit; sic et illius de
Ecclesia sancta falsa responsio non efficit ut Baptismus
non sit quem percipit: et sicut ille si postea,
quod fallaciter responderat, veraciter impleat, non
ei Baptismus repetitur, sed vita corrigitur; sic et
ille si postea veniat ad Ecclesiam, de qua interrogatus
falsum responderat, quia eam se habere, dum
non haberet, putabat, ipsa quam non habebat ei datur,
non quod acceperat iteratur. Cur autem ad verba
quae procedunt ex ore homicidae possit tamen Deus <hi>oleum sanctificare,</hi> 
 et <hi>in altari quod haeretici posuerunt
non possit,</hi> nescio: nisi forte quem cor hominis fallaciter
conversum intus non impedit, lignum fallaciter
positum impedit foris, quominus sacramentis suis
adesse dignetur, nullis hominum falsitatibus impeditus.
Si ergo ad hoc valet quod dictum est in Evangelio, <hi>Deus peccatorem non audit 
 <note>(Joan. IX, 31)</note>
          </hi>, ut
per peccatorem Sacramenta non celebrentur; quomodo
exaudit homicidam deprecantem, vel super
aquam Baptismi, vel super oleum, vel super Eucharistiam,
vel super capita eorum quibus manus imponitur?
Quae omnia tamen et fiunt et valent etiam
per homicidas, id est per eos qui oderunt fratres,
etiam in ipsa intus Ecclesia. Cum <hi>dare nemo possit
quod non habet;</hi> quomodo dat homicida Spiritum
<pb n="0191"/>
sanctum? Et tamen ipse intus etiam baptizat.
Deus ergo dat etiam ipso baptizante Spiritum sanctum.
</p>
          <p>CAPUT XXI.--29. Quod vero ait, <hi>Baptizandus
et innovandus est qui ad Ecclesiam venit, ut intus
per sanctos sanctificetur;</hi> quid faciet, si et intus in
non sanctos incurrerit? An forte sanctus est homicida?
Et si propterea baptizatur in Ecclesia, ut <hi>etiam
hoc ipsum deponat, quod homo ad Deum veniens dum
sacerdotem quaerit, in sacrilegum fraude erroris incurrit;</hi> 
ubi postea depositurus est, si forte in ipsa intus
Ecclesia dum hominem Dei quaerit, in homicidam
fraude erroris incurrit? Si <hi>non potest in homine aliquid
inane esse, et aliquid praevalere;</hi> quare potest in homicida
Sacramentum sanctum esse, et cor sanctum non esse?
Si <hi>quisquis Spiritum sanctum dare non potest, nec baptizare
potest;</hi> cur intus baptizat homicida? Aut quomodo
Spiritum sanctum habet homicida, cum omnis qui
Spiritum sanctum habet, illuminatus sit; <hi>qui</hi> autem <hi>odit fratrem, in tenebris</hi> 
 sit <hi>usque adhuc?</hi> Si <hi>quia unus
est Baptismus et unus spiritus,</hi> ideo non possunt habere
unum Baptisma qui non habent unum spiritum;
cur intus innocens et homicida Baptismum unum habent,
et eumdem spiritum non habent? Ita ergo potest
haereticus et catholicus Baptisma unum habere,
et unam Ecclesiam non habere, sicut possunt in Catholica
innocens et homicida unum habere Baptisma,
et unum spiritum non habere: quia sicut unum est
Baptisma, sic unus est Spiritus et una Ecclesia. Ita fit
ut hoc in quoque agnoscendum sit quod habet, hoc
ei dandum quod non habet. Si <hi>nihil potest ratum et
firmum esse apud Dominum quod illi faciunt, quos Dominus
hostes et adversarios suos esse dicit;</hi> cur firmus
est Baptismus quem tradunt homicidae? An hostes et
adversarios Domini non dicimus homicidas? <hi>Qui</hi> autem <hi>odit fratrem suum, homicida est.</hi> 
 Quomodo ergo
baptizabant, qui oderant Paulum servum Christi Jesu,
ac per hoc oderant et Jesum, quia et Saulo ipse
dixit, <hi>Quid me persequeris <note>(Act. IX, 4)</note>
            </hi>? quando ejus
servos persequebatur: et in fine ipse dicturus est, <hi>Cum uni ex minimis meis non fecistis, mihi non fecistis <note>(Matth. XXV, 45)</note>
            </hi>?
Quamobrem, omnes qui ex
nobis exeunt, non sunt ex nobis; sed non omnes
qui nobiscum sunt, ex nobis sunt: sicut area cum
trituratur, quidquid inde volat, non est triticum; sed
non quidquid ibi est, triticum est. Ideoque et Joannes: <hi>Ex nobis,</hi> 
 inquit, <hi>exierunt, sed non erant ex nobis.
Si enim fuissent ex nobis, permansissent utique
nobiscum <note>(I Joan. II, 19)</note>
            </hi>. Quapropter Sacramentum
gratiae dat Deus etiam per malos; ipsam vero gratiam
non nisi per se ipsum vel per sanctos suos. Et ideo
remissionem peccatorum vel per se ipsum facit, vel
per illius columbae membra, quibus ait: <hi>Si cui dimiseritis,
dimittentur; si cui tenueritis, tenebuntur <note>(Joan. XX, 23)</note>
            </hi>.
Baptismum vero, quod est Sacramentum
remissionis peccatorum, quia nulli dubium
est habere etiam homicidas posse, qui in tenebris
sunt usque adhuc, quia de cordibus eorum fraternum
odium non exclusum est: sive nulla eis peccata
<pb n="0192"/>
dimissa sint, si non in melius mutato corde baptizati
sunt, sive continuo dimissa redierint: et per
se ipsum, quia Dei est, sanctum esse cognoscimus, et
sive tradatur sive accipiatur a talibus, nulla eorum
perversitate violari, sive intus, sive foris.</p>
<p>CAPUT XXII.--30. Proinde consentimus Cypriano, <hi>haereticos remissionem dare non posse,</hi> 
 Baptismum
autem dare posse, quod quidem illis et dantibus
et accipientibus valeat ad perniciem, tanquam tanto
munere Dei male utentibus: sicut etiam maligni et
invidi, quos et intus esse ipse testatur, remissionem
peccatorum dare non possunt, cum eos Baptismum
dare posse omnes fateamur. Si enim de his qui in nos
peccaverint, dictum est, <hi>Si non dimiseritis peccata
hominibus, nec Pater vester dimittet vobis peccata vestra <note>(Matth. VI, 15)</note>
            </hi>:
quanto magis fieri non potest ut eis
peccata dimittantur, qui fratres a quibus diliguntur
oderunt, et in ipso odio baptizantur; quibus tamen
postea correctis non rursus Baptismus datur, sed
ipsa venia quam tunc accipere non meruerunt, in
vera conversione praestatur. Ideoque etiam illa quae
ad Quintum scribit Cyprianus, et illa quae cum collegis
suis Liberali, Caldonio, Junio, et caeteris, ad Saturninum,
Maximum, et alios, bene considerata nullo
modo proferenda sunt adversus totius Ecclesiae catholicae
consensionem, cujus se illi membra esse gaudebant,
et unde se neque ipsi praeciderunt, neque
diversa sentientes praecidi passi sunt; donec aliquando
in Domini voluntate per plenarium concilium,
licet post multos annos, quid esset rectius eluceret,
non aliqua novitate instituta, sed antiquitate roborata.</p>
<p>CAPUT XXIII.--31. Ad Pompeium etiam
scribit Cyprianus de hac eadem re, ubi aperte indicat
Stephanum, quem Romanae Ecclesiae episcopum
tunc fuisse didicimus, non solum sibi ad ista non
consensisse, verum etiam contra scripsisse atque
praecepisse. Qui utique Stephanus non propterea <hi>communicavit haereticis,</hi> 
 quia Baptisma Christi quod
in eorum perversitate integrum mansisse cognovit,
improbare non ausus est. Nam si non habent Baptismum
qui de Deo prava sentiunt, hoc posse et intus
accidere, jam satis, ut arbitror, disputatum est; <hi>Apostoli autem nihil</hi> 
 quidem <hi>exinde praeceperunt:</hi> sed
consuetudo illa quae opponebatur Cypriano, ab eorum
traditione exordium sumpsisse credenda est, sicut
sunt multa quae universa tenet Ecclesia, et ob hoc ab
Apostolis praecepta bene creduntur, quanquam scripta
non reperiantur.</p>
        </div3>
<div3>
          <head>32.</head>
          <p>
 At enim scriptum est de haereticis <hi>quod a semetipsis
damnati sunt <note>(Tit. III, 11)</note>
          </hi>. Quid ergo, et illi
non a semetipsis damnati sunt, quibus dictum est: <hi>In quo enim alterum judicas, temetipsum condemnas?</hi> 
His autem dicit Apostolus: <hi>Qui praedicas non furandum,
furaris <note>(Rom. II, 1, 21)</note>
          </hi>, etc.. Et tales profecto
<pb n="0193"/>
erant illi, qui cum essent episcopi et cum ipso Cypriano
in unitate catholica constituti, fundos insidiosis
fraudibus rapiebant, praedicantes utique populis
Apostoli verba dicentis, <hi>Neque rapaces regnum Dei
possidebunt <note>(I Cor. VI, 10)</note>
          </hi>.</p>
        </div3>
<div3>
          <head>33.</head>
          <p>
 Quapropter ipsius etiam epistolae quae ad Pompeium
scripta est, caeteras sententias ex eisdem regulis
breviter percurrere non morabor. <hi>Contra mandatum
Dei esse, quod venientes ab haereticis, si jam illic
Baptismum Christi acceperunt, non baptizantur,</hi> qua
Scripturarum auctoritate sanctarum ostenditur? Sed
plane ostenditur multos pseudochristianos, quamvis
non habeant eamdem charitatem cum sanctis, sine
qua nihil prosunt quaecumque sancta habere potuerint,
Baptismum tamen communem habere cum sanctis:
quod jam satis atque uberrime demonstratum est. <hi>Ecclesiam
et Spiritum et Baptisma, dicit, ab invicem non
posse separari, et ideo qui ab Ecclesia separati sunt et a
Spiritu sancto, etiam a Baptismo</hi> vult <hi>intelligi separatos.</hi> 
Quod si ita est, cum quisque in Ecclesia catholica
Baptismum acceperit, tamdiu in eo manet,
quamdiu in Ecclesia et ipse manet: si autem inde
discesserit, discedit a Baptismo; quod non ita est.
Nam ideo redeunti non redditur, quia cum discederet,
non amisit. Quemadmodum autem Spiritum sanctum
sicut habent filii dilecti, non habent filii maligni,
et tamen Baptismum habent: sic et Ecclesiam
sicut habent Catholici, non habent haeretici, et tamen
Baptismum habent. Nam <hi>Spiritus sanctus disciplinae
fugiet fictum <note>(Sap. I, 5)</note>
          </hi>, nec tamen eum fugiet Baptismus.
Itaque sicut potest Baptisma esse et unde
se aufert Spiritus sanctus; ita potest esse Baptisma
ubi non est Ecclesia. <hi>Manus autem impositio,</hi> si non <hi>adhiberetur ab haeresi venienti,</hi> 
 tanquam extra omnem
culpam esse judicaretur: propter charitatis autem
copulationem, quod est maximum donum Spiritus
sancti, sine quo non valent ad salutem quaecumque
alia sancta in homine fuerint, manus haereticis correctis
imponitur.
</p>
          <p>CAPUT XXIV.--34. Jam <hi>de templo Dei,</hi> et quomodo
accipiendum sit, <hi>Quotquot in Christo baptizati
estis, Christum induistis <note>(Galat. III, 27)</note>
            </hi>, satis disseruisse
me memini. Neque enim avari templum Dei
sunt, cum scriptum sit, <hi>Quae societas templo Dei cum
idolis <note>(II Cor. VI, 16)</note>
            </hi>? et avaritiam idololatriam esse,
testimonium Pauli Cyprianus assumpserit. Induunt
autem homines Christum, aliquando usque ad Sacramenti
perceptionem, aliquando et usque ad vitae sanctificationem:
atque illud primum et bonis et malis
potest esse commune, hoc autem alterum proprium
est bonorum et piorum. Quapropter si <hi>Baptisma esse
sine Spiritu non potest,</hi> habent et Spiritum haeretici;
sed ad perniciem, non ad salutem, sicut habuit Saül <note>(I Reg. XIX, 23)</note>.
Nam per nomen Christi in Spiritu
sancto ejiciuntur daemonia, quod et ille poterat qui
erat extra Ecclesiam; de quo discipuli Domino suggesserunt <note>(Marc. IX, 37)</note>.
Sicut habent avari, qui tamen
non sunt templum Dei: quoniam <hi>quae societas
<pb n="0194"/>
templo Dei cum idolis?</hi> Si autem non habent avari
Spiritum Dei, et tamen habent Baptisma; potest esse
sine Spiritu Baptisma.</p>
        </div3>
<div3>
          <head>35.</head>
          <p>
 Si propterea <hi>filios Deo generare non potest haeresis
per Christum, quia Christi sponsa non est;</hi> nec
turba illa malorum intus constitutorum potest, quia
et ipsa Christi sponsa non est. Designatur enim Christi
sponsa sine macula et ruga <note>(Ephes. V, 27)</note>.
Ergo aut non omnes baptizati filii sunt Dei, aut potest
et non sponsa generare filios Dei. Sicut autem
quaeritur, <hi>utrum spiritualiter natus sit, qui Baptismum
Christi apud haereticos accepit:</hi> ita quaeri potest, utrum
spiritualiter natus sit, qui Baptismum Christi non ad
Deum veraci corde conversus in Catholica accepit,
nec tamen ideo Baptismum non accepit.
</p>
          <p>CAPUT XXV.--36. Jam illa quae in Stephanum
irritatus effudit, retractare nolo; quia et non
opus est. Eadem quippe ipsa dicuntur, quae jam
satis discussa sunt; et ea praeterire melius est, quae
periculum perniciosae dissensionis habuerunt. Stephanus
autem etiam abstinendos putaverat, qui de
suscipiendis haereticis priscam consuetudinem convellere
conarentur: iste autem quaestionis ipsius difficultate
permotus, et sanctis charitatis visceribus
largissime praeditus, in unitate cum eis manendum
qui diversa sentirent. Ita quamvis commotius, sed
tamen fraterne indignaretur, vicit tamen pax Christi
in cordibus eorum, ut in tali disceptatione nullum
inter eos malum schismatis oriretur. Non autem <hi>hinc uberius excreverunt haereses et schismata:</hi> 
 quia id
quod in eis Christi est, approbatur; quod autem ipsorum
est, improbatur. Magis enim qui hanc legem rebaptizandi
tenuerunt, in plura frusta concisi sunt.</p>
<p>CAPUT XXVI.--37. Jamvero cum dicit: <hi>Episcopum
docibilem esse debere <note>(II Tim. II, 24)</note>
            </hi>; et adjungit, <hi>Docibilis autem ille est, qui est ad discendum patientia
lenis et mitis: oportet enim episcopum non tantum
docere, sed et discere; quia et ille melius docet, qui
quotidie crescit et proficit discendo meliora:</hi> 
 his utique
verbis satis indicat vir sanctus et pia charitate praeditus,
non esse metuendum sic ejus epistolas legere,
ut si quid postea pluribus et diuturnioribus inquisitionibus
compertum Ecclesia confirmaverit, non ambigamus;
quia sicut multa erant quae doctus Cyprianus
doceret, sic erat et aliquid quod Cyprianus docibilis
disceret. Quod autem nos admonet, <hi>ut ad fontem
recurramus, id est, ad Apostolicam traditionem, et inde
canalem in nostra tempora dirigamus,</hi> optimum est, et
sine dubitatione faciendum. <hi>Traditum est ergo nobis,</hi> 
sicut ipse commemorat, ab Apostolis, <hi>quod sit unus
Deus, et Christus unus, et una spes, et fides una, et una
Ecclesia, et Baptisma unum <note>(Ephes. IV, 4, 5)</note>
            </hi>. Cum
ergo ipsis Apostolorum temporibus inveniamus fuisse
quosdam, quibus una spes non erat, et unum Baptisma
erat; ex ipso fonte ita in nos ducitur veritas, ut
appareat nobis sic fieri posse ut cum sit una Ecclesia,
sicut spes una, et Baptisma unum; habeant tamen
unum Baptisma qui non habent unam Ecclesiam:
<pb n="0195"/>
sicut illis etiam temporibus fieri potuit ut Baptisma
unum haberent, qui unam spem non haberent. Quomodo
enim habebant unam spem cum sanctis et justis
illi qui dicebant, <hi>Manducemus et bibamus, cras enim moriemur <note>(I Cor. XV, 32)</note>
            </hi>,
dicentes quod non esset resurrectio
mortuorum? Et tamen in ipsis erant, quibus
idem apostolus dicit, <hi>Numquid Paulus pro vobis crucifixus
est? aut in nomine Pauli baptizati estis <note>(Id. I, 13)</note>
            </hi>?
Ad eos enim apertissime scribit, dicens: <hi>Quomodo
quidam in vobis dicunt quia resurrectio mortuorum non
est <note>(Id. XV, 12)</note>
            </hi>?</p>
<p>CAPUT XXVII.--38. Et quod in Cantico canticorum
Ecclesia sic describitur, <hi>Hortus conclusus, soror
mea sponsa, fons signatus, puteus aquae vivae, paradisus
cum fructu pomorum <note>(Cant. IV, 12)</note>
            </hi>: hoc intelligere
non audeo nisi in sanctis et justis, non in avaris
et fraudatoribus, et raptoribus, et feneratoribus,
et ebriosis, et invidis, quos tamen cum justis Baptismum
habuisse communem, cum quibus communem
non habebant utique charitatem, ex ipsius Cypriani
litteris, sicut saepe commemoravi, uberius discimus,
et docemus. Nam dicat mihi aliquis, <hi>quomodo irrepserint
in hortum conclusum et fontem signatum,</hi> quos saeculo
verbis solis et non factis renuntiasse Cyprianus,
et tamen intus fuisse testatur? Si enim et ipsi ibi sunt,
et ipsi sponsa Christi sunt; itane vero talis est illa
sine macula et ruga <note>(Ephes. V, 27)</note>, et illa speciosa
columba tali membrorum parte turpatur? An
istae sunt spinae, in quarum medio est illa sicut <hi>lilium,</hi> 
quod in eodem Cantico dicitur <note>(Cant. II, 2)</note>? In
quantum ergo <hi>lilium,</hi> in tantum et <hi>hortus conclusus</hi> et <hi>fons signatus:</hi> 
 in illis videlicet justis, qui in occulto
Judaei sunt circumcisione cordis <note>(Rom. II, 29)</note> <note>( <hi>Omnis</hi> 
enim <hi>pulchritudo filiae regis intrinsecus [Psal. XLIV, 14]</hi> )</note>,
in quibus est numerus certus sanctorum praedestinatus
ante mundi constitutionem. Illa vero multitudo
spinarum, sive occultis, sive apertis separationibus,
forinsecus adjacet super numerum. <hi>Annuntiavi,</hi> inquit, <hi>et locutus sum; multiplicati sunt super numerum <note>(Psal. XXXIX, 6)</note>
            </hi>.
Numerus ergo ille justorum, qui secundum
propositum vocati sunt <note>(Rom. VIII, 28)</note>, de
quibus dictum est, <hi>Novit Dominus qui sunt ejus <note>(II Tim.
II, 19)</note>
            </hi>; ipse est <hi>hortus conclusus, fons signatus, puteus
aquae vivae, paradisus cum fructu pomorum.</hi> Ex hoc numero
quidam spiritualiter vivunt, et supereminentem
viam charitatis ingrediuntur; et cum praeoccupatum
hominem in aliquo delicto instruunt in spiritu
enitatis, intendunt ne et ipsi tententur <note>(Galat. VI, 1)</note>;
et cum forte et ipsi praeoccupantur, reprimitur in eis
aliquantulum, non autem exstinguitur charitatis affectus,
rursusque insurgens et inardescens pristino
cursui restituitur. Norunt enim dicere, <hi>Dormitavit
anima mea prae taedio; confirma me in verbis tuis <note>(Psal.
CXVIII, 28)</note>
            </hi>. Cum autem aliquid aliter sapiunt, id quoque
illis in charitatis flagrantia permanentibus, nec
rumpentibus vinculum pacis, Deus revelabit <note>(Philipp.
III, 15)</note>. Quidam vero adhuc carnales et animales provectus
suos instanter exercent, et ut cibo spiritualium
<pb n="0196"/>
fiant idonei, sanctorum mysteriorum lacte nutriuntur,
ea quae in pravis moribus populari etiam judicio manifesta
sunt, in Dei timore devitant; et ut minus minusque
rebus terrenis et temporalibus delectentur,
vigilantissime satagunt; regulam fidei diligenter inquisitam
firmissime tenent, et si quid ab ea deviant,
cito auctoritate catholica corriguntur; quamvis in
ejus verbis pro sensu carnali, variis adhuc phantasmatum
concursibus fluctuent. Sunt etiam quidam ex
eo numero qui adhuc nequiter vivant, aut etiam in
haeresibus vel in Gentilium superstitionibus jaceant:
et tamen etiam illic <hi>novit Dominus qui sunt ejus.</hi> Namque
in illa ineffabili praescientia Dei, multi qui foris
videntur, intus sunt; et multi, qui intus videntur, foris
sunt. Ex illis ergo omnibus, qui, ut ita dicam, intrinsecus
et in occulto intus sunt, constat ille <hi>hortus
conclusus, fons signatus, puteus aquae vivae, paradisus
cum fructu pomorum.</hi> Horum munera concessa divinitus,
partim sunt propria, sicut in hoc tempore infatigabilis
charitas, et in futuro saeculo vita aeterna;
partim vero cum malis perversisque communia,
sicut omnia caetera, in quibus sunt et sacrosancta
mysteria.</p>
<p>CAPUT XXVIII.--39. Hinc itaque jam facilior et
expeditior nobis arcae illius, cujus Noe fabricator et
gubernator fuit <note>(Gen. VI et VII)</note>, consideratio proponitur.
Ait enim Petrus: <hi>In arca Noe pauci, id est, octo
animae hominum salvae factae sunt per aquam: quod et
vos simili forma Baptisma salvos facit; non carnis depositio
sordium, sed conscientiae bonae interrogatio <note>(I
Petr. III, 20, 21)</note>
            </hi>. Quapropter si apparent hominibus
in unitate catholica baptizati, qui saeculo verbis solis
et non factis renuntiant; quomodo pertinent ad hujus
arcae mysterium, in quibus non est conscientiae
bonae interrogatio? Aut quomodo salvi fiunt per
aquam, qui sancto Baptismate male utentes, cum videantur
esse intus, usque in finem vitae in flagitiosis
et perditis moribus perseverant? Aut quomodo non
sunt per aquam salvati, quos in praeteritum cum eo
Baptismate, quod in haeresi acceperant, in Ecclesiam
simpliciter admissos Cyprianus ipse commemorat?
Eadem quippe arcae unitas eos salvos fecit, in qua
nemo nisi per aquam salvatus est. Ipse enim dicit: <hi>Potens est Dominus misericordia sua indulgentiam dare,
et eos qui ad Ecclesiam simpliciter admissi, in Ecclesia
dormierunt, ab Ecclesiae suae muneribus non separare (Epistola 73, ad Jubaianum)</hi>.
Si non per aquam, quomodo
in arca? Si non in arca, quomodo in Ecclesia?
Si autem in Ecclesia, utique in arca: et si in arca,
utique per aquam. Potest ergo fieri ut et quidam foris
baptizati, per Dei praescientiam verius intus baptizati
deputentur; quia illic eis aqua incipit prodesse ad
salutem; neque enim aliter dici possunt salvi facti in
arca nisi per aquam: et rursus quidam, qui videbantur
intus baptizati, per eamdem praescientiam Dei foris
baptizati verius deputentur: male quippe utentes
<pb n="0197"/>
Baptismo, per aquam moriuntur; quod nulli tunc accidit,
nisi qui praeter arcam fuit. Certe manifestum
est, id quod dicitur, in Ecclesia intus et foris, in corde,
non in corpore cogitandum; quandoquidem omnes
qui corde sunt intus, in arcae unitate per eamdem
aquam salvi fiunt, per quam omnes qui corde sunt
foris, sive etiam corpore foris sint, sive non sint,
tanquam unitatis adversarii moriuntur. Sicut ergo
non alia, sed eadem aqua et in arca positos salvos
fecit, et extra arcam positos interemit; sic non alio,
<pb n="0198"/>
sed eodem Baptismo et boni catholici salvi fiunt, et
mali catholici vel haeretici pereunt. Quid autem beatissimus
Cyprianus de Catholica sentiat, et quomodo
ejus auctoritate penitus obterantur haeretici, quanquam
multa dixerim, seorsum tamen, si Domino placuerit,
aliquanto uberius atque manifestius dicere statui,
cum prius de concilio ejus dixero quae deberi a me
puto, quod in Dei voluntate sequenti volumine aggrediar.
</p>
        </div3>
      </div1>

<div1>
        <head> <hi>LIBER SEXTUS.</hi> In quo Carthaginense concilium de haereticorum Baptismate, cura et auctoritate Cypriani celebratum, expenditur.</head>

<pb n="0197"/>
<p>CAPUT PRIMUM.--1. Poterat jam fortasse sufficere,
quod toties repetitis rationibus, et multipliciter
disputando versatis atque tractatis, adjunctis etiam
divinarum Scripturarum documentis, et ipsius Cypriani
tot testimoniis suffragantibus, jam etiam corde
tardiores, quantum existimo, intelligunt Baptismum
Christi nulla perversitate hominis, sive dantis, sive
accipientis, posse violari. Nec ob aliud illis temporibus,
quando ista quaestio contra veterem consuetudinem
 disputationibus salva charitate atque unitate
altercantibus discutiebatur, visum est quibusdam
etiam egregiis viris antistitibus Christi, inter quos
praecipue beatus Cyprianus eminebat, non esse posse
apud haereticos vel schismaticos Baptismum Christi,
nisi quia non distinguebatur Sacramentum ab effectu,
vel usu Sacramenti. Et quia ejus effectus atque usus
in liberatione a peccatis et cordis rectitudine apud
haereticos non inveniebatur, ipsum quoque Sacramentum
non illic esse putabatur. Sed convertentibus oculos
ad interioris paleae multitudinem, cum et hi qui
in ipsa unitate perversi sunt et perdite vivunt, appareant
remissionem peccatorum nec dare posse nec
habere; quia non malignis, sed bonis filiis dictum est, <hi>Si cui dimiseritis peccata, dimittentur ei; si cui tenueritis,
tenebuntur 
 <note>(I Joan. XX, 23)</note>
          </hi>: habere tamen, et dare,
et accipere Baptismi Sacramentum, satis eluxit pastoribus
Ecclesiae catholicae toto orbe diffusae, per quos
postea plenarii concilii auctoritate originalis consuetudo
firmata est; etiam ovem, quae foris errabat, et
dominicum characterem a fallacibus depraedatoribus
suis foris acceperat, venientem ad christianae unitatis
salutem, ab errore corrigi, a captivitate liberari, a
vulnere sanari, characterem tamen in ea dominicum
agnosci potius quam improbari: quandoquidem ipsum
characterem multi et lupi et lupis infigunt, qui videntur
quidem intus esse, verumtamen ad illam ovem,
quae etiam ex multis una est, non pertinere, morum
suorum fructibus convincuntur, in quibus in finem
usque perdurant: quia secundum praescientiam Dei,
sicut multae oves errant exterius, sic multi lupi insidiantur
interius; inter quos tamen novit Dominus qui
sunt ejus, qui non audiunt vocem nisi pastoris, etiam
<pb n="0198"/>
cum clamat per similes Pharisaeorum, de quibus dictum
est, <hi>Quae dicunt, facite <note>(Matth. XXIII, 3)</note>
          </hi>.</p>
<div3>
          <head>2.</head>
          <p>
 Sicut enim homo spiritualis habens finem praecepti,
id est, charitatem de corde puro et conscientia
bona et fide non ficta <note>(I Tim. I, 5)</note>, potest aliquid ex
corpore quod adhuc corrumpitur et aggravat animam <note>(Sap. IX, 15)</note>,
minus liquide cernere, et aliter
sapere quod in eadem charitate permanenti Deus cum
voluerit revelabit <note>(Philipp. III, 15)</note>: sic in homine
carnali atque perverso potest aliquod bonum et utile
reperiri, quod aliunde sit, non ex ipso. Nam ut in
palmite fructuoso invenitur aliquid quod purgandum
sit, ut majorem fructum ferat; ita et in arundine sterili
atque arida vel alligata solet uva pendere. Et ideo sicut
stultum est fructiferi palmitis purgamenta diligere,
commode autem facit qui poma suavia ubicumque
suspensa non respuit: ita quisquis ab unitate praecisus
propterea rebaptizat, quia Cypriano visum est ab
haereticis venientes denuo baptizari oportere; laudanda
in tanto viro aversatur, et emendanda sectatur,
nec ea ipsa quae sectatur assequitur. Ille enim dum
zelo Dei graviter detestatur eos qui se ab unitate separaverunt,
etiam ab ipso Baptismo separatos esse arbitratus
est: isti autem parum sceleris putantes, quod
ipsi a Christi unitate separati sunt, etiam Baptismum
ejus illic non esse, et secum exiisse contendunt. Tam
ergo longe sunt a fecunditate Cypriani, ut nec purgamentis
ejus aequentur.
</p>
          <p>CAPUT II.--3. Item quisquis non habens charitatem,
et perditas vias morum ingrediens pessimorum,
intus videtur esse cum foris sit, et Baptismum Christi
nec in haereticis repetit; nihil ejus adjuvat sterilitatem,
quod non fecundatur suo, sed fructu oneratur
alieno. Fieri autem potest ut aliquis vigeat in radico
charitatis, et in quo Cyprianus aliter sapuit rectissime
sapiat, et tamen in Cypriano quam in isto plura fecunda
sint, et in isto quam in Cypriano plura purganda
sint. Non solum itaque malos catholicos nullo
modo comparamus, sed nec bonos facile coaequamus
beato Cypriano, quem inter raros et paucos excellentissimae
gratiae viros numerat pia mater Ecclesia:
quam vis isti et apud haereticos cognoscant Baptismum
Christi, illi autem aliter visum sit; ut per eum minus
<pb n="0199"/>
aliquid videntem, et in unitate firmissime permanentem,
manifestius demonstraretur haereticis, quam sacrilego
scelere rumperetur vinculum pacis. Neque enim
Pharisaei caeci, quamvis dicentes aliquando quod fieri
debebat, comparandi erant apostolo Petro, quamvis dicenti
aliquando quod fieri non debebat. Non solum autem
istorum ariditas illius viriditati conferenda non est:
sed nec aliorum fructus illius ubertati adaequandus est.
Gentes enim nemo judaizare nunc cogit, nec ideo tamen
quisquam nunc in Ecclesia quantumlibet profecerit, Pestolatui
conferendus est. Quapropter reddens debitam
tri aporeverentiam, dignumque honorem, quantum
valeo, persolvens pacifico episcopo et glorioso martyri
Cypriano, audeo tamen dicere eum aliter sensisse de
schismaticis vel haereticis baptizandis, quam postea
veritas prodidit, non ex mea, sed ex universae Ecclesiae
sententia, plenarii concilii auctoritate roborata
atque firmata: sicut venerans pro sui merito Petrum
primum Apostolorum et eminentissimum martyrum,
audeo tamen dicere, non eum recte fecisse ut Gentes
judaizare cogeret; etiam hoc enim dico, non ex mea,
sed ex apostoli Pauli salutari doctrina, per Ecclesiam
universam retenta atque servata <note>(Galat. II, 14)</note>.</p>
        </div3>
<div3>
          <head>4.</head>
          <p>
 Disputans ergo de sententia Cypriani, multum
infra merita positus Cypriani, dico sacramentum Baptismi
et bonos et malos posse habere, posse dare,
posse accipere: et bonos quidem utiliter ac salubriter,
malos autem perniciose atque poenaliter; cum
illud tamen in utrisque sit aequaliter integrum: atque
nihil interesse ad ejus aequalem in omnibus integritatem,
quanto pejor id habeat inter malos, sicut nihil
interest quanto melior id habeat inter bonos. Ac per
hoc etiam nihil interest quanto pejor id tradat, sicut
nihil interest quanto melior: atque ita nihil interest
quanto pejor id accipiat, sicut nihil interest quanto
melior. Illud enim per se ipsum, et in eis qui non
aequaliter justi sunt, et in eis qui non aequaliter iniqui
sunt, aequaliter sanctum est.
</p>
          <p>CAPUT III.--5. Habere autem Baptismum, et tradere,
et accipere malos nequaquam in melius commutatos,
et de Scripturis canonicis, et de ipsius
Cypriani litteris, satis, ut arbitror, demonstravimus:
quos non pertinere ad sanctam Ecclesiam Dei, quamvis
intus esse videantur, ex hoc apertissime apparet,
quia isti sunt avari, raptores, feneratores, invidi, malevoli,
et caetera hujusmodi; illa autem columba
unica <note>(Cant. VI, 8)</note>, pudica et casta, sponsa sine macula
et ruga <note>(Ephes. V, 27)</note>, hortus conclusus,
fons signatus, paradisus cum fructu pomorum <note>(Cant.
IV, 12, 13)</note>, et caetera quae de illa similiter dicta sunt:
quod non intelligitur nisi in bonis et sanctis et justis,
id est, non tantum secundum operationes munerum
Dei bonis malisque communes, sed etiam secundum
intimam et supereminentem charitatem Spiritum sanctum
habentibus, quibus Dominus dicit, <hi>Si cui dimiseritis
peccata, dimittentur ei; et si cui tenueritis, tenebuntur <note>(Joan. XX, 23)</note>
            </hi>.</p>
<p>CAPUT IV.--6. Ac per hoc nihil idoneum dici,
<pb n="0200"/>
cur non possit malus etiam tradere Baptismum, qui
potest habere; et sicut perniciose habet, ita etiam
perniciose tradere; non quia tale aliquid tradit, nec
quia talis tradit, sed quia tali tradit. Nam cum malus
tradit bono, id est, in unitatis vinculo, veraci
conversione mutato, inter bonum Sacramentum quod
traditur, et bonum fidelem cui traditur, tradentis malitia
non separat. Et cum illi veraciter ad Deum
converso peccata dimittuntur, ab eis dimittuntur,
quibus ipsa veraci conversione conjungitur. Idem
quippe Spiritus sanctus ea dimittit, qui datus est
omnibus sanctis sibi charitate cohaerentibus, sive se
noverint corporaliter, sive non noverint. Similiter
cum alicujus peccata tenentur, ab eis utique tenentur,
a quibus se ille, cui tenentur, vitae dissimilitudine
et pravi cordis aversione disjungit, sive illum corporaliter
noverint, sive non noverint.</p>
<p>CAPUT V.--7. Quapropter omnes mali spiritualiter
a bonis sejuncti sunt: si autem etiam
corporaliter aperta dissensione separentur, pejores
fiunt. Sed, ut dictum est, nihil interest ad Baptismi
sanctitatem, quanto quisque pejor id habeat, et quanto
pejor id tradat: potest tamen tradere separatus, sicut
potest habere separatus; sed quam perniciose habere,
tam perniciose tradere. Ille autem cui tradit,
potest salubriter accipere, si ipse non separatus accipiat:
sicut plerisque accidit ut catholico animo et
corde ab unitate pacis non alienato, aliqua necessitate
mortis urgentis in aliquem haereticum irruerent,
et ab eo Christi baptismum sine illius perversitate
perciperent, et sive defuncti, sive liberati, nequaquam
apud eos remanerent, ad quos nunquam corde
transierant. Si autem etiam ipse separatus acceperit,
tanto perniciosius accipit, quanto majus bonum est
quod non bene accipit: et tanto magis valet ad exitium
separato, quanto magis posset ad salutem valere
conjuncto. Et ideo si ab illa perversitate correctus,
et a separatione conversus venerit ad catholicam
pacem, sub eodem Baptismate quod acceperat, ejus
peccata dimittuntur propter vinculum charitatis, sub
quo Baptismate peccata ejus tenebantur propter sacrilegium
divisionis: quia illud et in homine justo et
in homine injusto semper sanctum est, quod neque
aequitate alicujus augetur, neque alicujus iniquitate
minuitur.</p>
        </div3>
<div3>
          <head>8.</head>
          <p>
 Quae cum ita sint, quid huic tam perspicuae veritati
officit, quod multi coepiscopi Cypriano in illam
sententiam consenserunt, suasque in idem convenientes
proprias protulerunt, nisi ut magis magisque
illius viri erga unitatem Christi charitas innotescat? Si
enim solus ista sentiens nullo consentiente remaneret,
videretur propterea refriguisse ab scelere schismatis,
quia socios non inveniebat erroris: tam multis
<pb n="0201"/>
autem sibi consentientibus, quod cum caeteris
diversa sentientibus in unitate permansit, catholicae
universitatis sanctissimum vinculum, non timore solitudinis,
sed pacis amore servavit. Quapropter posset
quidem jam videri superfluum, caeterorum etiam
illius concilii episcoporum singulas retractare sententias:
sed quoniam corde tardiores non putant esse
responsum, si alicui loco cujusque sermonis non ibi
sed alibi respondeatur, quod illuc etiam possit adhiberi;
melius multum legendo atteruntur ut acuantur,
quam parum intelligendo conqueruntur ut redarguantur.
</p>
          <p>CAPUT VI.--9. Primum ergo ipsius Cypriani
consultationem, qua indicatur anima pacifica et exundans
ubere charitatis, unde consilium ipsum incipit,
iterum considerandam commemoremus. <hi>Audistis,</hi> inquit, <hi>collegae dilectissimi, quid mihi Jubaianus coepiscopus
noster scripserit, consulens mediocritatem nostram
de illicito et profano haereticorum Baptismo; et
quid ego ei rescripserim, censens scilicet quod semel
atque iterum et saepe censuimus, haereticos ad Ecclesiam
venientes, Ecclesiae Baptismo baptizari et sanctificari
oportere. Item lectae sunt vobis et aliae Jubaiani litterae,
quibus pro sua sincera et religiosa devotione, ad epistolam
nostram rescribens, non tantum consensit, sed
et instructum se esse gratias egit. Superest ut de hac
ipsa re singuli quid sentiamus proferamus; neminem
judicantes, aut a jure communionis aliquem, si diversum
senserit, amoventes. Neque enim quisquam nostrum
episcopum se episcoporum constituit, aut tyrannico terrore
ad obsequendi necessitatem collegas suos adigit:
quando habeat omnis episcopus pro licentia libertatis et
potestatis suae arbitrium proprium, tamque judicari ab
alio non possit, quam nec ipse potest alterum judicare;
sed exspectemus universi judicium Domini nostri Jesu
Christi, qui unus et solus habet potestatem et praeponendi
nos in Ecclesiae suae gubernatione, et de actu
nostro judicandi (In concilio Carthaginensi</hi> 
).</p>
<p>CAPUT VII.--10. Jam satis, quantum arbitror,
non solum ad epistolam quam Jubaiano scripsit, sed
etiam ad illam quam ad Quintum dedit, et ad illam
quam cum quibusdam collegis ad quosdam collegas,
et ad illam quam ad Pompeium, quantum potuimus,
pro universitate catholicae consensionis atque concilii,
in cujus unitate isti tanquam pia membra manserunt,
libris superioribus disputavimus. Quapropter
jam opportunum videtur, quid etiam caeteri singillatim
censuerint considerare ea libertate, quam nobis
etiam ipse non abrogavit, dicens, <hi>Neminem judicantes,
aut a jure communionis aliquem, si diversum senserit,
amoventes.</hi> Quod eum non propterea dixisse,
ut cogitationes tacitas collegarum, tanquam de abdito
erutas tali securitate captaret, sed quod revera pacem
unitatemque diligeret, ex aliis similibus videre
facillimum est, ubi ad singulos scripsit, sicut ad
ipsum Jubaianum. <hi>Haec tibi,</hi> inquit, <hi>brevissime pro
nostra mediocritate rescripsimus, frater charissime, nemini
<pb n="0202"/>
praescribentes, aut praejudicantes, quominus unusquisque
episcoporum quod putat faciat, habens arbitrii
sui liberam potestatem.</hi> Et ne quisquam, si hac eadem
libera potestate diversa sentiret, pellendus a caeterorum
consortio videretur, sequitur et dicit, <hi>Nos, quantum
in nobis est, propter haereticos cum collegis et coepiscopis
nostris non contendimus, cum quibus divinam
concordiam et dominicam pacem tenemus:</hi> et paulo
post, <hi>Servatur,</hi> inquit, <hi>a nobis patienter et leniter charitas
animi collegii, honor, vinculum fidei, concordia
sacerdotii <note>(Epist. 73)</note>
            </hi>. Sic et in epistola quam scripsit
ad Magnum, cum de Baptismo tinctorum et perfusorum
quaereretur, utrum aliquid interesset: <hi>Qua in
parte,</hi> inquit, <hi>nemini verecundia et modestia nostra praejudicat,
quominus unusquisque quod putaverit sentiat,
et quod senserit faciat <note>(Epist. 69)</note>
            </hi>. Quibus ejus sermonibus
satis apparet, illo tempore ab eis ista esse tractata,
quo nondum declarata sine ambagine hauriebantur,
sed adhuc clausa magno molimine quaerebantur.
Nos ergo jam de Baptismi simplicitate ubique
agnoscendam consuetudinem universae Ecclesiae,
etiam conciliis universalibus roboratam tenentes,
accepta quoque ex verbis Cypriani majore fiducia,
per quae mihi etiam tunc liceret salvo jure communionis
diversa sentire, unitate quidem praelata atque
laudata, qualem beatus Cyprianus et ejus collegae,
qui cum eo concilium illud fecerunt, cum diversa
sentientibus tenuerunt, haereticorum et schismaticorum
seditiosas calumnias proturbantes atque evertentes
in nomine Domini nostri Jesu Christi, qui per
Apostolum suum loquens ait, <hi>Sufferentes invicem in
dilectione; studentes servare unitatem spiritus in vinculo
pacis <note>(Ephes. IV, 2, 3)</note>
            </hi>; per quem etiam ait, <hi>Si
quid aliter sapitis, id quoque vobis Deus revelabit <note>(Philipp.
III, 15)</note>
            </hi>: sanctorum episcoporum sententias,
salvo cum eis vinculo unitatis et pacis, in quo retinendo
eos, quantum ipse Dominus adjuvat, imitamur,
considerandas et pertractandas aggredimur.</p>
<p>CAPUT VIII.--11. Caecilius a Bilta dixit: <hi>Ego
unum Baptismum in Ecclesia sola scio, et extra Ecclesiam
nullum. Hic erit unum, ubi spes vera est et fides
certa. Sic enim scriptum est:  « Una fides, una spes,
unum Baptisma</hi> »  <note>(Ephes. IV, 4, 5)</note>. <hi>Non apud haereticos,
ubi spes nulla est et fides falsa, ubi omnia per
mendacium aguntur, ubi exorcizat daemoniacus, Sacramentum
interrogat cujus os et verba cancer emittunt,
fidem dat infidelis, veniam delictorum tribuit sceleratus,
et in nomine Christi tingit antichristus, benedicit a Deo
maledictus, vitam pollicetur mortuus, pacem dat impacificus,
Deum invocat blasphemus, sacerdotium administrat
profanus, ponit altare sacrilegus. Ad haec omnia
accedit et illud malum, ut antistes diaboli audeat Eucharistiam
facere. Aut qui illis adsistunt, dicant haec
omnia falsa esse de haereticis. Ecce ad qualia cogitur
Ecclesia consentire, et sine Baptismo et venia delictorum
<pb n="0203"/>
communicare compellitur. Quam rem, fratres, fugere
ac vitare debemus, et a tanto scelere nos separare,
et unum Baptisma tenere, quod soli Ecclesiae concessum
est.</hi> </p>
        </div3>
<div3>
          <head>12.</head>
          <p>
 Ad haec respondeo, quoniam quisquis etiam
intus confitetur se Deum nosse, factis autem negat,
quales sunt avari et invidi, et qui propter fraternum
odium, non meo, sed sancti Joannis apostoli testimonio
dicuntur homicidae <note>(I Joan. III, 15)</note>; et spem
non habent, quia malam conscientiam gerunt; et
perfidi sunt, quia non id agunt quod Deo voverunt;
et mendaces, quia falsa profitentur; et daemoniaci,
quia diabolo et angelis ejus in suo corde locum praebent;
et verba eorum putredinem operantur, cum
corrumpunt bonos mores per colloquia mala; et
infideles sunt, quoniam quod Deus talibus minatur
irrident; et scelerati, quia nefarie vivunt; et antichristi,
quia mores eorum Christo adversantur; et
a Deo maledicti, quia ubique tales sancta Scriptura
exsecratur; et mortui, quia carent vita justitiae; et
impacati, quia contrariis factis cum Dei sermone
confligunt; et blasphemi, quia per eorum perditos
actus nomini christiano derogatur; et profani, quia
ab illo Dei sanctuario spiritualiter interiore seclusi
sunt; et sacrilegi, quia in se ipsis templum Dei male
vivendo corrumpunt; et antistites diaboli, quia fraudi
et avaritiae, quae est idololatria, serviunt. Tales autem
nonnullos, imo plurimos, et apostolus Paulus et episcopus
Cyprianus etiam intus esse testantur. Cur
ergo isti baptizant? Cur etiam quidam qui saeculo
verbis et non factis renuntiant, ab hujusmodi moribus
non mutati baptizantur, et quando mutantur
non rebaptizantur? Jamvero quod indignatur et dicit, <hi>Ecce ad qualia Ecclesia cogitur consentire, et sine Baptismo
et venia delictorum communicare compellitur;</hi> 
nisi essent caeteri episcopi qui alios ad ista compellerent,
non utique haec diceret. Unde etiam ostenditur
illos tunc veriora sensisse, qui non recesserunt
a pristina consuetudine, quae postea concilii universitate
firmata est. Quid est autem quod adjungit et
dicit, <hi>Quam rem, fratres, fugere ac vitare debemus, et
a tanto scelere nos separare?</hi> Si enim hoc ita dicit, ut
ista non faciat nec approbet, alia res est: si autem
ut diversa sentientes damnet et segreget, prioribus
resistit verbis Cypriani, quibus ait, <hi>Neminem judicantes,
aut a jure communionis aliquem, si diversum
senserit, amoventes.</hi> 
</p>
          <p>CAPUT IX.--13. <hi>Primus Felix a Migirpa dixit:
Censeo omnem hominem ab haeresi venientem baptizandum.
Frustra enim illic putat se esse baptizatum, cum
non sit Baptisma, nisi in Ecclesia, unum et verum:
quia et Dominus unus, et fides una, et una Ecclesia est,
in qua stat unum Baptisma, et sanctitas, et caetera. Nam
quae foris exercentur, nullum habent salutis effectum</hi>.</p>
<pb n="0204"/>
</div3>
<div3>
          <head>14. </head>
          <p>
Ad ea quae Felix a Migirpa dixit, haec dicimus:
Si non esset Baptisma unum et verum nisi in Ecclesia,
non utique esset in eis qui ab unitate discedunt. Est
autem in eis; nam id non recipiunt redeuntes, non
ob aliud nisi quia non amiserant recedentes. Quod
autem ait, <hi>Nam quae foris exercentur, nullum habent
salutis effectum;</hi> consentio, et omnino verum esse
credo. Aliud est enim non ibi esse, aliud nullum habere
salutis effectum. Venientibus enim ad catholicam
pacem prodesse incipiunt quae foris inerant, sed non
proderant.
</p>
          <p>CAPUT X.--15. Polycarpo autem Adrumetino,
quoniam dixit, <hi>Qui haereticorum Baptismum probant,
nostrum evacuant:</hi> respondemus, Si haereticorum est
Baptismus, qui per haereticos datur; avarorum et
homicidarum est, qui intus a talibus datur. Si autem
hoc istorum non est, nec illud illorum est: ac per
hoc apud quoscumque sit, Christi est.</p>
<p>CAPUT XI.--16. Novatus a Thamugade dixit: <hi>Licet sciamus omnem Scripturam testimonium reddere
de salutari Baptismo, debemus tamen fidem nostram
exprimere. Haereticos et schismaticos ad Ecclesiam venientes,
qui pseudobaptizati videntur, debere eos in fonte
perenni baptizari: et ideo secundum testimonium Scripturarum,
et secundum decretum collegarum nostrorum
sanctissimorum virorum</hi>,
 <hi>omnes schismaticos et haereticos
qui ad Ecclesiam conversi sunt baptizari</hi>; <hi>sed et
quicumque ordinati videbantur, inter laicos recipi</hi>.</p>
        </div3>
<div3>
          <head>17.</head>
          <p>
 Novatus a Thamugade quid fecerit dixit, non
autem aliquid attulit unde se ostenderet facere debuisse
quod fecit. <hi>Nominavit enim testimonium Scripturarum
et decretum collegarum,</hi> sed non inde aliquid
protulit quod considerare possemus.
</p>
          <p>CAPUT XII.--18. Nemesianus a Tubunis dixit: <hi>Baptisma quod dant haeretici et schismatici, non esse
verum, ubique in Scripturis sanctis declaratum est:
quoniam ipsi praepositi eorum falsi christi sunt, et falsi
prophetae, dicente Domino per Salomonem:  « Qui
fidens est in falsis, hic pascit ventos; idem autem ipse
sequitur aves volantes 
 <note>(Prov. X, 4)</note>
            </hi>. <hi>Deserit enim vias
vineae suae, a semitis vero agelli sui erravit. Ingreditur
autem per avia loca atque arida et terram destinatam siti,
consequitur autem manibus infructuosa</hi>. »  <hi>Et iterum:
<pb n="0205"/>
 « Ab aqua aliena abstine te, et de fonte alieno ne biberis, ut
longum vivas tempus, adjiciantur etiam tibi anni vitae. » 
Et in Evangelio sua voce Dominus noster Jesus Christus
locutus est dicens:  « Nisi quis renatus fuerit ex aqua
et Spiritu sancto, non potest introire in regnum Dei</hi> » <note>(Joan. III, 3)</note>.
 <hi>Hic est Spiritus, qui ab initio ferebatur
super aquam <note>(Gen. I, 2)</note>
            </hi>. <hi>Neque enim Spiritus sine
aqua operari potest, neque aqua sine Spiritu. Male ergo
sibi quidam interpretantur, ut dicant, quod per manus
impositionem Spiritum sanctum accipiant, et sic recipiantur;
cum manifestum sit utroque sacramento debere
eos renasci in Ecclesia catholica. Tunc quippe poterunt
filii Dei esse, dicente Apostolo,  « Curantes servare unitatem
spiritus in conjunctione pacis: unum corpus et
unus spiritus, sicut vocati estis in una spe vocationis
vestrae; unus Dominus, una fides, unum Baptisma, unus
Deus</hi> »  <note>(Ephes. IV, 3-5)</note>. <hi>Haec omnia Ecclesia catholica
loquitur. Et iterum in Evangelio dicit,  « Quod natum
est de carne, caro est; et quod natum est de spiritu,
spiritus est <note>(Joan. III, 6)</note>
            </hi>: <hi>quoniam spiritus Deus est, et
de Deo natus est</hi> »  <note>(Id. IV, 24)</note>. <hi>Ergo omnes haeretici et
schismatici omnia quaecumque faciunt carnalia sunt,
dicente Apostolo,  « Manifesta sunt enim opera carnis,
quae sunt fornicationes, immunditiae, incestus, idololatriae,
veneficia, inimicitiae, certamina, zelus, ira, divisiones,
haereses, et his similia; de quibus praedixi vobis,
sicut praedico, quoniam quicumque haec faciunt, regnum
Dei non haereditabunt</hi> »  <note>(Galat. V, 19-21)</note>. <hi>Condemnat
aeque Apostolus cum omnibus malis et eos qui divisionem
faciunt, hoc est, schismaticos et haereticos. Nisi ergo
acceperint Baptisma salutare in Ecclesia catholica quae
una est, salvi esse non possunt, sed cum carnalibus in
judicio Domini damnabuntur.</hi> </p>
        </div3>
<div3>
          <head>19.</head>
          <p>
 Nemesianus a Tubunis multa posuit testimonia
Scripturarum: sed pro sententia Catholicae, quam
declarandam et commendandam suscepimus, multa
locutus est. Nisi forte putandum est, quia non <hi>fidit in
falsis</hi> qui fidit in spe rerum temporalium, sicut omnes
avari atque raptores, et qui saeculo non factis, sed
verbis renuntiant, quales tamen intus et baptizare et
baptizari etiam, Cyprianus est testis <note>(Epist. 13, ad
Clericos)</note>. Ipsi <hi>sequuntur etiam aves volantes <note>(Prov. X,
4)</note>
          </hi>, quia non apprehendunt quae concupiscunt. <hi>Deserit
autem vias vineae suae, et a semita agelli sui errat; et
ingreditur per avia loca atque arida et terram destinatam
siti, consequitur autem manibus infructuosa,</hi> non haereticus
tantum, sed omnis qui male vivit: quia omnis
justitia fructuosa est, et omnis iniquitas infructuosa.
Qui vero <hi>aquam alienam de fonte extraneo bibunt,</hi> non
haeretici tantum sunt, sed omnes qui non vivunt secundum
ea quae docet Deus, et vivunt secundum ea
quae docet diabolus. Nam si de Baptismo diceret, non
diceret, <hi>Nec de fonte extraneo biberis;</hi> sed, De fonte
extraneo non te ablueris. Jam vero quod Dominus ait, <hi>Nisi quis renatus fuerit ex aqua et Spiritu, non potest
<pb n="0206"/>
introire in regnum Dei 
 <note>(Joan. III, 5)</note>
          </hi>, quid eum adjuvet
ad id quod putat, omnino non video. Aliud est enim,
Omnis qui intrabit in regnum coelorum prius renascitur
ex aqua et Spiritu, quia nisi renatus fuerit ex aqua
et Spiritu, non intrabit in regnum coelorum; quod
Dominus dixit, et verum est: aliud autem, Omnis qui
nascitur ex aqua et Spiritu intrabit in regnum coelorum;
quod utique falsum est. Nam et Simon ille magus
natus erat ex aqua et Spiritu <note>(Act. VIII, 13)</note>, et tamen
non intravit in regnum coelorum. Sic fieri potest ut
haereticis etiam contingat. Aut si non nascitur ex Spiritu
nisi qui veraci conversione mutatur, omnes qui
saeculo verbis et non factis renuntiant, non utique de
Spiritu, sed ex aqua sola nascuntur: qui tamen et
intus teste Cypriano sunt. Necesse est enim ut unum
de duobus concedatur: aut illi qui fallaciter saeculo
renuntiant, nascuntur de Spiritu, quamvis ad perniciem,
non ad salutem, atque ita possunt et haeretici:
aut si illud quod scriptum est, <hi>Sanctus enim Spiritus
disciplinae effugiet fictum <note>(Sap. I, 5)</note>
          </hi>, etiam ad hoc valet,
ut fallaciter saeculo renuntiantes non nascantur
de Spiritu; potest quis baptizari aqua, et non nasci
de Spiritu; et frustra Nemesianus ait, <hi>Neque Spiritus
sine aqua operari potest, nec aqua sine Spiritu.</hi> Jamvero
et alibi saepe dictum est, quomodo fieri possit ut habeant
communiter unum Baptisma, qui Ecclesiam
non habent unam: sicut fieri potest in ipsa intus
Ecclesia ut non habeant unum Spiritum sancti per
justitiam et immundi per avaritiam, et tamen habeant
unum Baptisma. Sic enim dictum est, <hi>unum corpus,</hi> 
id est, Ecclesia; sicut, <hi>unus Spiritus,</hi> et, <hi>unum Baptisma.</hi> 
Jam caetera quae dixit, nostrae potius assertioni
suffragantur. Posuit enim ex Evangelio testimonium, <hi>Quod natum est de carne, caro est; et quod
natum est de spiritu, spiritus est 
 <note>(Joan. III, 6)</note>
          </hi>; <hi>quia
Deus spiritus est, et ex Deo natus est <note>(Id. IV, 24)</note>
          </hi>: et
intulit, <hi>Ergo omnes haeretici et schismatici omnia quaecumque
faciunt carnalia sunt, dicente Apostolo,  « Manifesta
enim sunt opera carnis, quae sunt fornicationes,
immunditiae;</hi> »  et caetera quae ibi dicit Apostolus, ubi et
haereses commemoravit, iste exsecutus est:  « <hi>Quoniam
quicumque haec faciunt, regnum Dei non haereditabunt</hi> » <note>(Galat. V, 19-21)</note>.
Deinde adjecit, et dixit: <hi>Condemnat
itaque Apostolus cum omnibus malis et eos qui divisionem
faciunt, hoc est, schismaticos et haereticos.</hi> Bene,
quod enumerans opera carnis, inter quae et haereses
sunt, invenit et dixit simul omnia damnantem Apostolum.
Interroget ergo ipsum sanctum Cyprianum,
et audiat ab eo quam multi etiam intus secundum
opera mala carnis vivunt, quae cum haeresibus damnat
Apostolus, et tamen baptizant et baptizantur. Cur
ergo soli haeretici dicuntur Baptismum habere non
posse, quem habent socii damnationis ipsorum?
</p>
          <p>CAPUT XIII.--20. Januarius a Lambaese dixit: <hi>Secundum Scripturarum sanctarum auctoritatem decerno
haereticos omnes baptizandos, et sic in Ecclesiam
sanctam admittendos.</hi> </p>
<pb n="0207"/>
</div3>
<div3>
          <head>21. </head>
          <p>
Huic respondetur: Secundum Scripturarum sanctarum
auctoritatem decrevit concilium catholicum
orbis terrarum, etiam in haereticis inventum Christi
Baptismum non esse improbandum. Si autem poneret
testimonia Scripturarum, aut contra nos non esse,
aut etiam pro nobis esse demonstraremus: sicut ecce
qui eum sequitur.
</p>
          <p>CAPUT XIV.--22. Lucius a Castro Galbae dixit: <hi>Cum Dominus in Evangelio suo dixerit,  « Vos estis sal
terrae; si autem sal infatuatum fuerit, id quod salietur
ex eo, ad nihilum valebit, nisi ut projiciatur foras et
conculcetur ab hominibus »  
 <note>(Matth. V, 13)</note>
            </hi>; <hi>et iterum post
resurrectionem suam mittens Apostolos suos mandaverit,
dicens,  « Data est mihi omnis potestas in coelo et in terra;
ite ergo, et docete omnes gentes, baptizantes eos in nomine
Patris et Filii et Spiritus sancti</hi> »  <note>(Id. XXVIII, 18,
19)</note>: <hi>cum ergo manifestum sit haereticos, id est, hostes Christi,
non integram Sacramenti confessionem habere: item
schismaticos non posse condire sapientia spirituali, cum
ipsi ab Ecclesia, quae una est, recedendo infatuati contrarii
facti sint; fiat sicut scriptum est,  « Domus contrariorum
legis debent emundationem</hi> »  <note>(Prov. XIV, 9, sec.
LXX)</note>: <hi>et consequens est eos qui a contrariis baptizati
inquinati sunt primo purgari, et tum demum baptizari</hi>.</p>
        </div3>
<div3>
          <head>23.</head>
          <p>
 Lucius a Castro Galbae ex Evangelio posuit
testimonium, dicente Domino, <hi>Vos estis sal terrae; si
autem sal infatuatum fuerit, id quod salietur ex eo, ad
nihil valebit, nisi ut projiciatur foras et conculcetur ab
hominibus:</hi> quasi nos dicamus homines ipsos foras
projectos aliquid valere, vel ad suam vel ad aliorum
salutem. Sed et qui tales videntur intus, non solum
spiritualiter foris sunt, sed etiam corporaliter in fine
separabuntur. Omnes enim tales ad nihil valent, nec
ideo tamen sacramentum Baptismatis quod in eis est,
nihil est. Nam et in ipsis qui projiciuntur foras, si
resipiscant et redeant, salus eis quae recesserat redit:
Baptisma vero quia non recesserat non redit. Et illud
quod ait Dominus, <hi>Ite ergo, et docete gentes, baptizantes
eos in nomine Patris et Filii et Spiritus sancti,</hi> non
permisit baptizare nisi bonos: quia malis non diceret, <hi>Si cui dimiseritis peccata, dimittentur ei; si cui tenueritis,
tenebuntur 
 <note>(Joan. XX, 23)</note>
          </hi>. Quomodo ergo intus
baptizant mali, qui dimittere peccata non possunt?
Quomodo etiam baptizant malos non mutatos, quorum
peccata adhuc super eos sunt, sicut Joannes dicit, <hi>Qui odit fratrem suum, in tenebris est usque adhuc <note>(I Joan. II, 9)</note>
          </hi>?
Si autem tunc dimittuntur, cum se
bonis et justis, per quos in Ecclesia dimittuntur,
quamvis a malis baptizati sint, intima charitate conjungunt;
sic et illis qui forinsecus veniunt, et ad
eamdem compaginem corporis Christi, interno vinculo
pacis accedunt; Baptismus tamen Christi in utrisque
agnoscendus, et in nullis improbandus est; sive
antequam convertantur, quamvis eis nihil prosit, sive
cum convertuntur, ut prosit, <hi>Cum ipsi ab Ecclesia
quae una est,</hi> inquit, <hi>recedendo infatuati contrarii facti
<pb n="0208"/>
sint; fiat sicut scriptum est,  « Domus contrariorum legis
debent emundationem. »  Et consequens est,</hi> inquit, <hi>eos qui
a contrariis baptizati, inquinati sunt, primo purgari, et
et tunc demum baptizari.</hi> Quid ergo, raptores et homicidae
non sunt contrarii legis dicentis, <hi>Non occides,
non furaberis <note>(Exod. XX, 13, 15)</note>
          </hi>? <hi>Debent</hi> ergo <hi>emundationem:</hi> 
quis hoc negaverit? Et tamen non solum
quicumque a talibus intus baptizantur, sed etiam qui
tales non mutati baptizantur, quamvis adhuc purgationem
debeant ut mutentur, non tamen amplius cum
mutati fuerint baptizantur. Tanta vis est in sacramento
simplicis Baptismi, ut cum fateamur aliquem baptizatum
et adhuc male viventem debere mundari,
vetemus tamen ulterius baptizari.
</p>
          <p>CAPUT XV.--24. Crescens a Cirta dixit: <hi>In tanto
coetu sanctissimorum consacerdotum lectis litteris Cypriani
dilectissimi nostri ad Jubaianum, itemque ad
Stephanum, quae tantum in se sanctissimorum ex Scripturis
deificis descendentium testimoniorum continent,
ut merito omnes per Dei gratiam adunati consentire
debeamus: censeo ego omnes haereticos sive schismaticos,
qui ad catholicam Ecclesiam venire voluerint, non ante
ingredi nisi exorcizati et baptizati fuerint; exceptis his
sane qui in Ecclesia catholica fuerint ante baptizati, ita
tamen ut per manus impositionem in poenitentiam Ecclesiae
reconcilientur.</hi> </p>
        </div3>
<div3>
          <head>25.</head>
          <p>
 Hic admonemur iterum quaerere, cur dixerit, <hi>exceptis his sane qui in Ecclesia catholica fuerint ante
baptizati.</hi> 
 An quia non amiserant quod intus acceperant?
Ergo quod habere foris poterant, cur non et
tradere poterant? An illicite foris traditur? Sed neque
licite foris habetur, et tamen habetur: sic illicite
foris datur, sed tamen datur. Quod autem praestatur
redeunti qui intus acceperat, hoc praestatur venienti
qui foris acceperat; id est, ut licite intus habeat,
quod illicite foris habebat. Sed aliquis forsitan quaerat,
quid de hac re beati Cypriani epistola ad Stephanum
dixerit, cujus in hac sententia commemoratio facta
est, cum in exordio concilii non sit commemorata,
credo quia non putatum est necessarium. Nam et ipsam
in isto coetu consacerdotum lectam esse dixit:
quod factum omnino non dubito, quantum arbitror, ut
fieri solet, quo possent jam congregati episcopi etiam
de illa causa simul aliquid cognoscere, quae illa epistola
continetur. Nam prorsus ad quaestionem praesentem
non pertinet; et magis miror cur eam iste
commemorare voluerit, quam cur in exordio concilii
commemoratio ejus praetermissa sit. Quod si quisquam
arbitratur me aliquid noluisse in medium proferre,
quod in ea positum est praesenti causae necessarium,
legat eam et sciat verum esse quod dico: aut
si aliud invenerit, redarguat. Prorsus enim illa epistola
de Baptismo apud haereticos vel schismaticos
dato, unde nunc agimus, nihil habet.
</p>
          <p>
            <pb n="0209"/>CAPUT XVI.--26. Nicomedes a Segermis dixit: <hi>Mea sententia est, ut haeretici ad Ecclesiam venientes
baptizentur; eo quod nullam foris apud peccatores remissionem
peccatorum consequantur.</hi> </p>
        </div3>
<div3>
          <head>27.</head>
          <p>
 Cui respondetur: Universae Ecclesiae catholicae
sententia haec est, ut haeretici quamvis in haeresi jam
Christi Baptismo baptizati ad Ecclesiam venientes
non baptizentur. Si enim nulla est apud peccatores
remissio peccatorum, nec intus peccatores peccata
dimittunt: et tamen ab eis baptizati non rebaptizantur.
</p>
          <p>CAPUT XVII.--28. Monnulus a Girba dixit: <hi>Ecclesiae
catholicae matris nostrae veritas apud nos, fratres,
semper mansit et manet, vel maxime in Baptismi Trinitate,
Domino nostro dicente,  « Ite, baptizate gentes in
nomine Patris et Filii et Spiritus sancti</hi> »  <note>(Matth. XXVIII,
19)</note>. <hi>Cum ergo manifesto,</hi> inquit, <hi>sciamus haereticos non
habere nec Patrem, nec Filium, nec Spiritum sanctum,
debent venientes ad Ecclesiam matrem nostram vere renasci
et baptizari, ut cancer quod habebant, et damnationis
ira, et erroris offectura</hi>, <hi>per sanctum et coeleste
lavacrum sanctificetur.</hi> </p>
        </div3>
<div3>
          <head>29.</head>
          <p>
 Huic respondemus, Patrem et Filium et Spiritum
sanctum in Sacramento duntaxat habere omnes
qui Baptismo verbis evangelicis consecrato baptizantur:
in corde autem et in vita nec illos habere, qui
intus perdite et exsecrabiliter vivunt.
</p>
          <p>CAPUT XVIII.--30. Secundinus a Cedias dixit: <hi>Cum Dominus noster Christus dicat,  « Qui mecum non
est, adversum me est</hi> 
 »  <note>(Id. XII, 30)</note>; <hi>et Joannes apostolus
eos qui ab Ecclesia exeunt antichristos dicat <note>(I Joan. II,
18)</note>
            </hi>: <hi>indubitanter hostes Christi, quique antichristi nominati
sunt, gratiam Baptismi salutaris ministrare non
possunt; et ideo censeo eos qui de haereticorum insidiis
confugiunt ad Ecclesiam, baptizandos esse a nobis, qui
amici appellati sumus Dei de ejus dignatione.</hi> </p>
        </div3>
<div3>
          <head>31.</head>
          <p>
 Cui respondetur, Christi adversarios omnes
esse, quibus dicentibus, <hi>Domine, nonne in nomine tuo
virtutes multas fecimus?</hi> et alia quae ibi dicuntur; in
fine dicturus est, <hi>Non novi vos; recedite a me, omnes
qui operamini iniquitatem <note>(Matth. VII, 22, 23)</note>
          </hi>: quae
tota palea si usque ad ultimum in malitia perseverabit,
sive ante ventilationem ejus aliquid foras volet,
sive intus esse videatur, igni destinata est. Si ergo
propterea baptizandi sunt ad Ecclesiam venientes
haeretici, ut ab amicis Dei baptizentur; numquid illi
avari, raptores, homicidae, amici Dei sunt, aut quos
baptizaverint denuo baptizandi sunt?
</p>
          <p>CAPUT XIX.--32. Felix a Bagai dixit: <hi>Sicut
<pb n="0210"/>
caecus caecum ducens simul in foveam cadunt <note>(Matth.
XV, 14)</note>
            </hi>, <hi>ita haereticus haereticum baptizans simul
in mortem cadunt.</hi> </p>
        </div3>
<div3>
          <head>33.</head>
          <p>
 Hoc verum est, sed non propterea verum est
quod adjungit: <hi>Et ideo,</hi> inquit, <hi>haereticus baptizandus
et vivificandus, ne nos vivi mortuis communicemus.</hi> 
Nonne mortui erant qui dicebant, <hi>Manducemus et bibamus,
cras enim moriemur <note>(I Cor. XV, 32)</note>
          </hi>? non enim
credebant resurrectionem mortuorum. Qui ergo istorum
colloquiis malis corrumpebantur et eos sequebantur,
nonne pariter cum eis in foveam cadebant?
Et in eis tamen erant isti quibus scribebat Apostolus
jam baptizatis, nec tamen ideo si corrigerentur, denuo
baptizarentur. Nonne idem apostolus ait, <hi>Sapere secundum
carnem mors est <note>(Rom. VIII, 6)</note>
          </hi>? Et utique secundum
carnem sapiebant avari, fraudatores, raptores,
inter quos gemebat ipse Cyprianus. Quid ergo illi
in unitate viventi oberant mortui? Aut quis dicat
baptismum Christi quod tales haberent vel darent,
eorum iniquitatibus fuisse violatum?
</p>
          <p>CAPUT XX.--34. Polianus a Mileo dixit: <hi>Justum
est haereticum baptizari in Ecclesia sancta</hi>.</p>
        </div3>
<div3>
          <head>35.</head>
          <p>
 Nihil quidem brevius dici potuit Sed puto et
hoc breve est: Justum est Baptismum Christi non insufflari
in Ecclesia Christi.
</p>
          <p>CAPUT XXI.--36. Theogenes ab Hippone regio
dixit: <hi>Secundum sacramentum Dei gratiae coelestis
quod accepimus, unum Baptismum quod est in Ecclesia
sancta credimus.</hi> </p>
        </div3>
<div3>
          <head>37.</head>
          <p>
 Potest et mea esse sententia. Sic enim librata
est, ut nihil habeat contra veritatem. Nam et nos
unum Baptisma quod est in Ecclesia sancta credimus.
Si autem dixisset, Quod est in sola Ecclesia sancta
credimus; respondendum erat sicut caeteris. Nunc
vero quia sic dictum est, <hi>Unum Baptisma quod est in
Ecclesia sancta credimus;</hi> ut esse quidem in Ecclesia
sancta diceretur, sed et alibi esse non negaretur:
quodlibet ille senserit, contra haec verba disputare
non opus est. Si enim de me singula quaererentur,
utrum esset unum Baptisma; responderem unum
esse. Deinde si interrogarer, utrum hoc esset in
Ecclesia sancta; responderem hoc esse. Tertio si quaereretur,
utrum hoc Baptisma crederem: responderem
ita me credere; ac per hoc unum Baptisma quod est
in Ecclesia sancta me credere responderem. Si autem
quaereretur, utrum in sola sancta esset Ecclesia, et
apud haereticos vel schismaticos non esset; non me ita
credere cum tota Ecclesia responderem. Sed quia hoc
ille in sententia sua non posuit, puto esse improbum
ut ego illi addam verba contra quae disputem, quae ibi
non inveni. Ita enim si diceret, Una est aqua Euphratae
fluminis, quae est in paradiso; verum utique
diceret. Sed si interrogaretur, utrum in solo paradiso
esset ista aqua, et ita esse diceret, falsum diceret.
<pb n="0211"/>
Est enim et praeter paradisum in his terris, in quas
ab illo fonte permanat. Sed quis est tam temerarius,
qui dicat hoc eum responsurum fuisse quod falsum
est, cum posset fortasse hoc respondere quod verum
est? Quapropter verba hujus sententiae non debent
habere contradictionem, quia nihil impediunt veritatem.
</p>
          <p>CAPUT XXII.--38. Dativus a Badis dixit: <hi>Nos,
quantum in nobis est, haeretico non communicamus, nisi
baptizatus in Ecclesia fuerit, et remissionem peccatorum
acceperit.</hi> </p>
        </div3>
<div3>
          <head>39.</head>
          <p>
 Respondetur: Si propterea vis eum baptizari,
quia non accepit remissionem peccatorum; si intus
aliquem inveneris qui tenens odium adversus fratrem
sic baptizatus sit, cum Dominus mentiri non possit,
qui ait, <hi>Si non dimiseritis, non vobis dimittetur <note>(Matth.
VI, 15)</note>
          </hi>, jubebis correctum denuo baptizari? Non
utique: sic ergo nec haereticum. Sane iste cur non
breviter dixerit, <hi>Nos haeretico non communicamus;</hi> 
sed addidit, <hi>quantum in nobis est:</hi> non est praetereundum.
Vidit enim plures huic sententiae consentire,
a quorum tamen consortio, ne violaretur unitas, se
isti separare non possent, et addidit, <hi>quantum in nobis
est:</hi> utique demonstrans non voluntate se communicare
his quos arbitrabatur Baptismum non
habere, sed tamen omnia bono pacis et unitatis esse
toleranda; quod et illi faciebant, qui istos non recte facere
sentiebant, et illud tenebant quod postea melius
declarata veritas docuit, et antiquior consuetudo
concilio posteriore firmata robustius persuasit: invicem
se tamen, cum salva charitate diversa sentirent,
sollicita pietate toleraverunt, studentes servare unitatem
spiritus in vinculo pacis <note>(Ephes. IV, 2, 3)</note>, donec
alteris eorum, si quid aliter saperent, id quoque
illis Deus revelaret <note>(Philipp. III, 15)</note>. Hoc isti audiant,
a quibus per hoc concilium unitas oppugnatur, per
quod concilium quantum amanda sit unitas declaratur.
</p>
          <p>CAPUT XXIII.--40. Successus ab Abbir Germaniciana
 dixit: <hi>Haereticis aut nihil licet, aut totum licet.
Si possunt baptizare, possunt et Spiritum sanctum
dare: si autem Spiritum sanctum dare non possunt,
quia non habent Spiritum sanctum, nec baptizare spiritualiter
possunt. Propterea censemus haereticos baptizari</hi>.</p>
        </div3>
<div3>
          <head>41.</head>
          <p>
 Huic prope totidem verbis ita responderi potest:
Homicidis aut nihil licet, aut totum licet. Si possunt
baptizare, possunt et Spiritum sanctum dare: si autem
Spiritum sanctum dare non possunt, quia non
habent Spiritum sanctum, nec baptizare spiritualiter
possunt. Propterea censemus ab homicidis baptizatos,
vel homicidas baptizatos atque in melius non mutatos,
cum se correxerint, baptizari. At hoc non est
verum. <hi>Qui</hi> enim <hi>odit fratrem suum homicida est <note>(I
Joan. III, 15)</note>
          </hi>. Et tales noverat intus Cyprianus, qui
<pb n="0212"/>
utique baptizabant. Frustra ergo talia de baptizandis
haereticis dicta sunt.
</p>
          <p>CAPUT XXIV.--42. Fortunatus a Thuccabori
dixit: <hi>Jesus Christus Dominus et Deus noster, Dei Patris
et creatoris Filius, super petram aedificavit Ecclesiam,
non super haeresim: et potestatem baptizandi
episcopis dedit, non haereticis. Quare qui extra Ecclesiam
sunt, et contra Christum stantes, oves ejus et gregem
spargunt, baptizare foris non possunt.</hi> </p>
        </div3>
<div3>
          <head>43.</head>
          <p>
 Ad hoc addidit, <hi>foris,</hi> ut ei jam breviter responderi
non possit. Nam et huic totidem pene
verbis ita responderetur: Jesus Christus Dominus
et Deus noster, Dei Patris et creatoris Filius, super
petram aedificavit Ecclesiam, non super iniquitatem:
et potestatem baptizandi episcopis dedit, non
iniquis. Quare qui non pertinent ad petram, super
quam aedificant qui verba Dei audiunt et faciunt, sed
contra Christum viventes audiendo verba ejus et non
faciendo, ac per hoc super arenam aedificando, oves
ejus et gregem perditorum morum exemplo corrumpunt,
baptizare non possunt. Numquid non posset hoc
verisimiliter dici? et tamen falsum est. Baptizant
quippe iniqui; quoniam iniqui sunt illi raptores, quos
in unitate secum positos Cyprianus arguebat <note>( <hi>Serm.
de Lapsis</hi> )</note>. Sed ideo, inquit, addidit <hi>foris.</hi> Cur ergo
isti foris baptizare non possunt? An quia pejores sunt
eo ipso quo foris sunt? Sed nihil interest ad integritatem
Baptismi, quando pejor id tradat. Neque enim
tantum interest inter malum et pejorem, quantum interest
inter bonum et malum: et tamen cum baptizat
malus, non aliud dat quam bonus. Ergo et cum baptizat
pejor, non aliud dat quam ille qui minus est malus.
An forte non ad hominis meritum, sed ad ipsius
Baptismi sacramentum pertinet ut foris dari non possit?
Si hoc ita esset, nec haberi foris posset, et toties
necesse esset baptizari, quoties recedens quisque ab
Ecclesia rursus ad Ecclesiam remeasset.</p>
        </div3>
<div3>
          <head>44.</head>
          <p>
 Jamvero si diligentius quaeramus quid sit <hi>foris,</hi> 
maxime quia ipse commemorationem fecit petrae super
quam aedificatur Ecclesia: nonne illi sunt in Ecclesia,
qui sunt in petra; qui autem in petra non
sunt, nec in Ecclesia sunt? Jam ergo videamus utrum
super petram aedificium suum constituant, qui audiunt
Christi verba, et non faciunt. Contradicit eis
ipse Dominus, dicens: <hi>Qui audit verba mea haec et facit
ea, similabo illum viro prudenti qui aedificat domum
suam super petram;</hi> et paulo post, <hi>Qui audit verba
mea haec et non facit ea, similabo eum viro stulto qui
aedificat domum suam super arenam <note>(Matth. VII, 24,
26)</note>
          </hi>. Si ergo in petra est Ecclesia, illi qui super arenam
sunt, quia extra petram sunt, profecto extra
Ecclesiam sunt. Recordemur itaque quam multos
<pb n="0213"/>
commemoret Cyprianus velut intus positos qui aedificant
super arenam, id est, audiunt verba Christi et
non faciunt. Et ideo quia super arenam sunt, extra
petram esse convincuntur, quod est extra Ecclesiam:
tamen et quamdiu ita sunt, et nondum vel nunquam
in melius commutantur, baptizant et baptizantur; et
Baptismus quem habent, illis ad damnationem destinatis
integer manet.</p>
        </div3>
<div3>
          <head>45.</head>
          <p>
 Neque hoc loco dici potest: Quis enim
facit omnia verba Domini, quae in ipso evangelico
sermone conscripta sunt, quem concludens ait, aedificare
super petram qui eadem verba audirent et facerent;
super arenam autem qui audirent et non facerent?
Quia et si a quibusdam non implentur omnia,
in eodem tamen sermone posuit medicinam, dicens: <hi>Dimittite, et dimittetur vobis 
 <note>(Luc. VI, 37)</note>
          </hi>. Et post
orationem dominicam in eodem ipso sermone commemoratam
atque conscriptam: <hi>Dico enim vobis,</hi> inquit, <hi>si dimiseritis peccata hominibus, dimittet et vobis
Pater vester peccata vestra; si autem non dimiseritis
hominibus, neque Pater vester dimittet vobis 
 <note>(Matth. VI,
14, 15)</note>
          </hi>. Hinc et Petrus ait, <hi>Quia charitas cooperit
multitudinem peccatorum <note>(I Petr. IV, 8)</note>
          </hi>: quam utique
non habebant illi, ac per hoc super arenam aedificabant,
de quibus idem Cyprianus dicit, quod intus in
malevola invidia etiam temporibus apostolicis sine
charitate conversabantur <note>(Epist. 73, ad Jubaianum)</note>;
et ideo intus quidem esse videbantur, sed foris erant,
quia in illa petra per quam significatur Ecclesia non
erant.
</p>
          <p>CAPUT XXV.--46. Sedatus a Tuburbo dixit: <hi>In quantum aqua sacerdotis prece in Ecclesia sanctificata
abluit delicta, in tantum haeretico sermone velut
cancere 
 infecta cumulat peccata. Quare omnibus pacificis
quidem viribus nitendum est, ne quis haeretico errore
infectus et tinctus, singulare et verum Baptisma detrectet
accipere</hi>, <hi>quo quisquis non fuerit baptizatus regno
coelorum fiet alienus</hi>.</p>
        </div3>
<div3>
          <head>47.</head>
          <p>
 Huic respondetur, quia si non sanctificatur
aqua, cum aliqua erroris verba per imperitiam precator
effundit, multi non solum mali, sed etiam boni
fratres in ipsa Ecclesia non sanctificant aquam. Multorum
enim preces emendantur quotidie, si doctioribus
fuerint recitatae, et multa in eis reperiuntur contra
catholicam fidem. Numquid si manifestetur aliquos
baptizatos, cum illae preces dictae super aquam fuissent,
jubebuntur denuo baptizari? Quid ita? Quia
plerumque precis vitium superat precantis affectus:
<pb n="0214"/>
et quia certa illa evangelica verba, sine quibus non
potest Baptismus consecrari, tantum valent, ut per
illa sic evacuentur quaecumque in prece vitiosa contra
regulam fidei dicuntur, quemadmodum daemonium
Christi nomine excluditur. Nam utique haereticus si
afferat precem vitiosam, nec bonum habet charitatis
affectum, quo possit illa imperitia superari; et ideo
similis est ei quicumque in ipsa Catholica invidus et
malevolus, quales illic arguit Cyprianus: afferat
etiam, ut fieri solet, aliquam precem, in qua loquatur
contra regulam fidei; multi quippe irruunt in preces,
non solum ab imperitis loquacibus, sed etiam ab haereticis
compositas, et per ignorantiae simplicitatem, non
eas valentes discernere, utuntur eis arbitrantes quod
bonae sint; nec tamen quod in eis perversum est evacuat
illa quae ibi recta sunt, sed ab eis potius evacuatur:
sicut in ipso homine bonae spei et probabilis
fidei, sed tamen homine, si quid aliter sapit, non inde
evacuantur quae recte sapit, donec ei Deus revelet et
quod aliter sapit <note>(Philipp. III, 15)</note>. Si autem ipse malus
est atque perversus, si precem integram dicat, et
nulla ex parte fidei catholicae adversam, non ideo ipse
rectus est, quia illa recta est: et si in aliquibus perversam
precem afferat, Deus adest evangelicis verbis
suis, sine quibus Baptismus Christi consecrari non
potest; et ipse sanctificat Sacramentum suum, ut homini
sive antequam baptizetur, sive cum baptizatur,
sive postea quandoque ad se veraciter converso,
idipsum valeat ad salutem, quod ad perniciem, nisi
converteretur, valeret. Caeterum quis nesciat non esse
Baptismum Christi, si verba evangelica quibus Symbolum
constat illic defuerint? Sed facilius inveniuntur
haeretici qui omnino non baptizent, quam qui non illis
verbis baptizent. Ideoque dicimus non omnem baptismum
(nam in multis idolorum sacrilegis sacris baptizari
homines perhibentur), sed Baptismum Christi, id
est, verbis evangelicis consecratum, ubique eumdem
esse, nec hominum quorumlibet et qualibet perversitate
violari.</p>
        </div3>
<div3>
          <head>48.</head>
          <p>
 Sane in ista quoque sententia non negligenter
omittendum est, quod hic interposuit et ait, <hi>Quare
omnibus pacificis quidem viribus nitendum est, ne quis
haeretico errore infectus,</hi> et caetera. Respexit enim
verba illa beati Cypriani dicentis, <hi>Neminem judicantes,
aut a jure communionis aliquem, si diversum senserit,
amoventes (In exordio Concilii</hi> ). Ecce quantum valeat
in bonis Ecclesiae filiis amor unitatis et pacis, ut
quos dicebant sacrilegos et profanos, sine Baptismo
ut arbitrabantur admissos, si eos quantum putabant
corrigere non valerent, eligerent potius tolerare,
quam propter eos sanctum illud vinculum
rumpere, ne propter zizania eradicaretur simul et
triticum <note>(Matth. XIII, 29)</note>; permittentes quantum in
ipsis erat, sicut in illo nobilissimo judicio Salomonis,
infantile corpus a falsa matre nutriri potius, quam
concidi <note>(III Reg. III, 26)</note>. Hoc autem et illi faciebant,
<pb n="0215"/>
qui de Baptismi sacramento verius sentiebant, et isti
quibus pro merito tantae charitatis Deus erat revelaturus,
si quid aliter sapiebant.
</p>
          <p>CAPUT XXVI.--49. Privatianus a Sufetula
dixit: <hi>Qui haereticos potestatem baptizandi habere dicit,
dicat prius quis haeresim condiderit. Si enim haeresis a
Deo est, habere indulgentiam divinam potest: si vero a
Deo non est, quomodo gratiam Dei aut habere aut conferre
alicui potest?</hi> </p>
        </div3>
<div3>
          <head>50.</head>
          <p>
 Huic totidem verbis ita responderi potest: Qui
malevolos et invidos potestatem baptizandi habere
dicit, dicat prius quis malevolentiam invidiamque
condiderit. Si enim malevolentia et invidia a Deo est,
habere et indulgentiam divinam potest: si vero a Deo
non est, quomodo aut gratiam Dei habere aut conferre
alicui potest? Sed sicut ista eodem modo dicta
manifestissime falsa sunt, sic etiam illa quae ut convincerentur
haec dicta sunt. Baptizant enim malevoli
et invidi, sicut concedit ipse Cyprianus, quia eos etiam
intus esse testatur. Sic ergo possunt etiam haeretici
baptizare: quia Baptismus sacramentum Christi est;
invidia vero et haeresis opera diaboli, quae quisquis
habuerit, non hinc efficit ut si habeat Sacramentum
Christi, etiam ipsum numeretur inter opera diaboli.
</p>
          <p>CAPUT XXVII.--51. Privatus a Sufibus dixit: <hi>Qui haereticorum Baptismum probant, quid aliud quam
haereticis communicant?</hi> </p>
        </div3>
<div3>
          <head>52.</head>
          <p>
 Huic respondetur: Non est Baptismus haereticorum,
quem in haereticis probamus: sicut non est
Baptismus avarorum, insidiosorum, fraudatorum, raptorum,
invidorum, quem probamus in eis. Omnes quippe
isti iniqui sunt: sed justus est Christus, cujus in se
Sacramentum, quod ad ipsum attinet, sua iniquitate
non violant. Alioquin posset alius dicere: Qui iniquorum
Baptismum probant, quid aliud quam iniquis
communicant? Quod ipsi Catholicae si quis objiceret,
responderetur ei quod huic modo responsum est.
</p>
          <p>CAPUT XXVIII.--53. Hortensianus a Laribus dixit: <hi>Quot sint baptismi, viderint aut praesumptores aut fautores
haereticorum: nos unum Baptisma, quod non nisi
in Ecclesia novimus, Ecclesiae vindicamus. Aut quomodo
possunt in nomine Christi aliquem baptizare, quos
ipse Christus dicit adversarios suos esse?</hi> </p>
        </div3>
<div3>
          <head>54.</head>
          <p>
 Huic simili tenore verborum ita respondentes:
Viderint aut praesumptores aut fautores iniquorum;
nos unum Baptisma, quod non nisi Ecclesiae novimus,
ubicumque inventum quando possumus ad Ecclesiam
revocamus. Aut quomodo possunt in nomine
Christi aliquem baptizare, quos ipse Christus dicit
adversarios suos esse? Omnibus quippe iniquis dicit, <hi>Non novi vos; recedite a me, qui operamini iniquitatem <note>(Matth. VII, 23)</note>
          </hi>:
et tamen cum baptizant, non
ipsi baptizant, sed ille de quo Joannes dicit, <hi>Ipse est
qui baptizat <note>(Joan. I, 33)</note>
          </hi>.
</p>
          <p>CAPUT XXIX.--55. Cassius a Macomadibus dixit: <hi>Cum baptismata duo esse non possint, qui haereticis Baptismum
concedit, sibi tollit. Censeo itaque flebiles et tabidos
haereticos baptizandos esse cum ad Ecclesiam venire
<pb n="0216"/>
coeperint, et sacra 
 et divina lavatione lotos, et
lumine vitae illuminatos, non hostes, sed pacificos, non
alienos, sed fidei Domini domesticos, non adulteros</hi>, <hi>sed Dei filios, non erroris, sed salutis effectos, in Ecclesiam
recipi: absque his qui de Ecclesia 
 fideles supplantati,
ad haeresis tenebras transierant; sed eos per
manus impositionem restituendos.</hi> </p>
        </div3>
<div3>
          <head>56.</head>
          <p>
 Posset alius dicere: Cum Christi baptismata
duo esse non possint, qui iniquis Baptismum concedit,
sibi tollit. Sed nobiscum etiam isti resisterent et
dicerent: Concedimus iniquis Baptismum; qui non
ab ipsis est, sicut iniquitas, sed a Christo cujus est
aequitas, et cujus Sacramentum etiam apud iniquos
non est iniquum. Quod ergo nobiscum de iniquis dicerent,
hoc sibi de haereticis dicant. Et ideo quod sequitur,
ita potius erat dicendum: Censeo itaque flebiles
et tabidos haereticos non baptizandos esse cum
ad Ecclesiam venire coeperint, si habent jam Baptismum
Christi, sed a sua perversitate corrigendos.
Nam etiam de iniquis dici potest, quorum portio sunt
haeretici: Censeo itaque flebiles et tabidos iniquos,
si jam baptizati sunt, non baptizandos esse cum ad
Ecclesiam, id est, ad illam petram extra quam sunt
omnes qui audiunt verba Christi et non faciunt, venire
coeperint; sed sacra et divina lavatione jam lotos,
tunc autem et lumine vitae illuminatos, non hostes,
sed pacificos, nam iniqui non habent pacem;
non alienos, sed fidei Domini domesticos, nam iniquis
dictum est, <hi>Quomodo conversa es in amaritudinem,
vitis aliena <note>(Jerem. II, 21)</note>
          </hi>? non adulteros, sed
Dei filios, nam iniqui sunt filii diaboli; non erroris,
sed salutis effectos, nam non salvat iniquitas: in
Ecclesiam recipi, id est, in illam petram, in illam
columbam, in illum hortum conclusum et fontem signatum,
qui non nisi in tritico, non autem in paleis
agnoscitur, sive longe a vento separentur, sive usque
ad ultimam ventilationem frumento commixti videantur.
Frustra ergo Cassius addidit,  « <hi>Absque his
qui in Ecclesia fideles supplantati, ad haeresis tenebras
transierant.</hi> Si enim et ipsi ab Ecclesia recedendo
Baptismum amiserant, etiam ipsis reddatur: si autem
non amiserant, quod per eos datum est agnoscatur.
</p>
          <p>CAPUT XXX.--57. Alius Januarius a vico Caesaris
dixit: <hi>Si non obtemperat error veritati, multo
magis veritas non consentit errori: et ideo nos Ecclesiae
assistimus, in qua praesidemus, ut Baptismum ejus ipsi
soli vindicantes, eos quos Ecclesia non baptizavit, baptizemus.</hi> </p>
        </div3>
<div3>
          <head>58.</head>
          <p>
 Respondetur: Quos Ecclesia baptizat, utique
petra illa baptizat, extra quam sunt omnes qui audiunt
verba Christi et non faciunt. Baptizentur ergo quicumque
a talibus baptizati sunt. Quod si non fit, sicut
<pb n="0217"/>
in istis, ita in haereticis Baptismus Christi, eorum
iniquitate et perversitate damnata sive correcta, agnoscendus
et approbandus est.
</p>
          <p>CAPUT XXXI.--59. Alius Secundinus a Carpis
dixit:  « Haeretici christiani sunt, an non? Si christiani
sunt, cur in Ecclesia Dei non sunt? Si christiani non
sunt, fiant. Aut quo pertinebit sermo Domini dicentis, <hi>Qui non est mecum, adversus me est; et qui non
colligit mecum, spargit 
 <note>(Matth. XII, 30)</note>
            </hi>? Unde constat
super filios alienos et soboles antichristi Spiritum
sanctum per manus impositionem tantummodo non
posse descendere, cum manifestum sit haereticos Baptisma
non habere. » </p>
        </div3>
<div3>
          <head>60.</head>
          <p>
 Huic respondetur: Iniqui christiani sunt, an
non? Si christiani sunt, cur in illa petra non sunt in
qua aedificatur Ecclesia; audiunt enim verba Christi,
et non faciunt. Si christiani non sunt, fiant. Aut quo
pertinebit sermo Domini dicentis, <hi>Qui non est mecum,
adversum me est; et qui mecum non colligit, spargit?</hi> 
Spargunt enim oves ejus, qui eas ad morum suorum
labem prava imitatione perducunt. Unde constat, super
filios alienos (quod omnes iniqui appellantur) et
soboles Antichristi (quod sunt omnes qui Christo adversantur)
Spiritum sanctum per manus impositionem
tantummodo non posse descendere, si cordis non adsit
vera conversio; cum manifestum sit iniquos quamdiu
iniqui sunt, Baptisma quidem posse habere, sed
salutem cujus sacramentum Baptisma est, habere non
posse. Videamus enim si haeretici describuntur in
psalmo illo, ubi de filiis alienis ita dicitur: <hi>Domine,
libera me de manu filiorum alienorum, quorum os locutum
est vanitatem, et dextera eorum dextera iniquitatis;
quorum filii eorum velut novellae constabilitae, filiae
eorum ornatae sicut similitudo templi. Cellaria eorum
plena, eructuantia ex hoc in hoc: oves eorum fecundae,
multiplicantes in exitibus suis; boves eorum crassi: non
est ruina maceriae, neque exitus, neque clamor in plateis
eorum. Beatum dixerunt populum cui haec sunt; beatus
populus cujus est Dominus Deus ipsius <note>(Psal. CXLIII,
7-15)</note>
          </hi>. Si ergo isti sunt filii alieni, qui in rebus temporalibus
et abundantia terrenae felicitatis beatitudinem
ponunt, et divina praecepta contemnunt, videamus
si non iidem ipsi sunt de quibus Cyprianus ita
dicit, in se quoque transfigurans eos, ut de his se dicere
ostendat, cum quibus Sacramenta communicabat:
 « Dum viam Domini, »  inquit,  « non tenemus, nec
data nobis ad salutem coelestia mandata servamus.
Fecit Dominus noster voluntatem Patris, et nos non
facimus Domini voluntatem, patrimonio et lucro studentes,
superbiam sectantes, et caetera »  <note>(Epist. 11, ad
Clericos)</note>. At si isti Baptismum et habere et tradere
poterant, cur negatur esse posse in filiis alienis? quos
tamen hortatur ut coelestia mandata servando, missa
sibi per unicum Filium, fratres ejus et filii Dei esse
mereantur.
</p>
          <p>CAPUT XXXII.--61. Victoricus a Thabraca dixit: <hi>Si licet haereticis baptizare, et remissam peccatorum
<pb n="0218"/>
dare; quid illos infamamus, ut haereticos appellemus?</hi> </p>
        </div3>
<div3>
          <head>62.</head>
          <p>
 Quid, si alius diceret: Si licet iniquis baptizare,
et remissam peccatorum dare; quid illos infamamus,
ut iniquos illos appellemus? Quod huic responderetur
de iniquis, hoc et illi respondeatur de
haereticis; id est, neque eorum esse Baptismum quo
baptizant, et non esse consequens ut quisquis habet
Baptismum Christi, etiam de peccatorum remissione
securus sit; si hoc in Sacramento tantum habet, nec
veraci cordis conversione conversus est, ut dimittenti
dimitteretur.
</p>
          <p>CAPUT XXXIII.--63. Alius Felix ab Uthina
dixit: <hi>Nemini dubium est, sanctissimi consacerdotes,
non in tantum posse humanam praesumptionem, quantum
Domini nostri Jesu Christi adorandam et venerabilem
majestatem. Memores ergo periculi, hoc quoque non
tantum observare debemus, verum etiam ab omnibus nobis
confirmare, ut omnes haeretici qui ad sinum matris
Ecclesiae accurrunt, baptizentur; ut mens haeretica, quae
diuturna tabe polluta est, sanctificatione lavacri purgata
in melius reformetur.</hi> </p>
        </div3>
<div3>
          <head>64.</head>
          <p>
 Fortassis iste qui in diuturna tabe purganda
causam posuit, cur deberent haeretici baptizari, parceret
eis qui in aliquam haeresim irruentes exiguo illic
tempore fuissent, et cito correcti ad Catholicam
inde migrassent. Deinde et ipse parum advertit, ita
dici posse, ut iniqui omnes qui ad illam petram in
qua Ecclesia significatur, accurrunt, baptizentur; ut
mens iniqua quae extra petram in arena aedificabat
audiendo verba Christi et non faciendo, sanctificatione
lavacri purgata in melius reformetur: et tamen
non fit, si jam baptizati sunt, etiam si probentur tales
fuisse cum baptizarentur; id est, ut saeculo verbis et
non factis renuntiarent.
</p>
          <p>CAPUT XXXIV.--65. Quietus a Buruch dixit:
 « Qui fide vivimus, obsequi his quae instruendis nobis
ante praedicta sunt, credula observatione debemus.
Nam scriptum est apud Salomonem, <hi>Qui baptizatur a
mortuo</hi>, <hi>quid proficit lavatio ejus <note>(Eccli. XXXIV, 30)</note>
            </hi>?
Quod utique de his qui ab haereticis tinguntur, et de
tingentibus loquitur. Si enim qui apud illos baptizantur,
per remissionem peccatorum vitam aeternam
consequuntur, cur ad Ecclesiam veniunt? Si vero a
mortuo salutis nihil accipitur, ac propterea cognito
errore pristino, ad veritatem cum poenitentia revertuntur;
uno vitali Baptismate, quod in Ecclesia catholica
est, sanctificari debebunt. » </p>
        </div3>
<div3>
          <head>66.</head>
          <p>
 Quid sit a mortuo baptizari, sine praejudicio diligentioris
ejusdem Scripturae considerationis, alibi
jam diximus <note>(Contra Parmenianum lib. 2, cap. 10)</note>.
Quaero autem cur haereticos solos velint intelligi
mortuos, cum Paulus apostolus generaliter de peccato
dixerit, <hi>Stipendium peccati, mors <note>(Rom. VI, 23)</note>
          </hi>; et
<pb n="0219"/>
iterum, <hi>Sapere autem secundum carnem mors est <note>(Rom.
VIII, 6)</note>
          </hi>. Et cum mortuam dicat viduam quae in deliciis
vivit <note>(I Tim. V, 6.)</note>, quomodo non sunt mortui,
qui saeculo verbis et non factis renuntiant? Quid ergo
proficit lavatio ejus qui ab istis baptizatur: nisi quia
et ipse si talis est, lavacrum quidem habet, sed non
et proficit ad salutem? Si autem ille a quo baptizatur
talis est, iste vero non falso corde ad Deum convertitur;
non ab illo mortuo baptizatur, sed ab illo vivo
de quo dictum est, <hi>Ipse est, qui baptizat <note>(Joan. I, 33)</note>
          </hi>;
quolibet corporaliter operante baptizet. Quod autem
ait de haereticis, <hi>Si enim qui apud illos baptizantur, per
remissionem peccatorum vitam aeternam consequuntur,
cur ad Ecclesiam veniunt?</hi> respondetur: Ideo veniunt,
quia etiamsi Christi Baptismum usque ad sacramenti
celebrationem perceperunt, tamen vitam aeternam nisi
per unitatis charitatem non consequuntur: sicut nec
illi malevoli et invidi, quibus non dimitterentur peccata,
nec si adversus eos odium tenerent a quibus paterentur
injuriam; quia Veritas dixit, <hi>Si non dimiseritis,
nec Pater vester dimittet vobis <note>(Matth. VI, 15)</note>
          </hi>:
quanto magis cum eos oderant, quibus retribuebant
mala pro bonis <note>(Psal. XXXIV, 12)</note>? Nec tamen isti saeculo
verbis solis et non factis renuntiantes, si postea corrigerentur,
rursus baptizarentur; sed uno vitali Baptismate
sanctificarentur. Quod quidem in Catholica
est, sed non in sola; sicut nec in sanctis solis, qui
aedificati sunt super petram, et ex quibus unica illa
columba perficitur <note>(Cant. VI, 8)</note>.
</p>
          <p>CAPUT XXXV. 67. Castus a Sicca dicit: <hi>Qui
contempta veritate praesumit consuetudinem sequi, aut
circa fratres invidus est et malignus, quibus veritas revelatur;
aut circa Deum ingratus est, cujus inspiratione
Ecclesia ejus instruitur.</hi> </p>
        </div3>
<div3>
          <head>68.</head>
          <p>
 Iste si convinceret eos qui diversa sentiebant,
et hoc tenebant, quod etiam totus orbis postea christiano
concilio confirmatus obtinuit, ita consuetudinem
sequi, ut contemnerent veritatem, haec verba
formidare deberemus: cum vero illa consuetudo et a
veritate propagata et veritate roborata reperiatur,
nihil in hac sententia pertimescimus. Et tamen si illi <hi>circa fratres invidi erant et maligni, aut circa Deum ingrati,</hi> 
ecce qualibus communicabant, ecce quales diversa
sentientes, sicut Cyprianus praedixit, a jure
communionis non amovebant, ecce a quibus non polluebantur
in conservatione unitatis, ecce quantum
amandum sit vinculum pacis; ecce quid considerent
qui nobis de praedecessorum episcoporum concilio
calumniantur, quorum charitatem non imitantur, et
quorum exemplo considerato jure damnantur. Si consuetudo
erat, sicut haec sententia testis est, ut haeretici
venientes ad Ecclesiam cum Baptismate quod habebant
susciperentur, aut hoc recte fiebat, aut mali
bonos in unitate non maculant. Si recte fiebat, cur
orbem terrarum, quia sic recipiuntur, accusant? Si
autem mali bonos in unitate non maculant, quomodo
se a crimine sacrilegae separationis excusant?
</p>
          <p>
            <pb n="0220"/>CAPUT XXXVI.--69. Eucratius a Thenis dixit: <hi>Fidem nostram, et Baptismatis gratiam, et legis ecclesiasticae
regulam Deus et Dominus noster Jesus Christus
suo ore Apostolos docens perimplevit, dicens:  « Ite, docete
omnes gentes, baptizantes eos in nomine Patris et
Filii et Spiritus sancti</hi> 
 »  <note>(Matth. XXVIII, 19)</note>. <hi>Falsum
ergo haereticorum Baptisma et iniquum a nobis pellendum
est, et omni contestatione refutandum, de quorum
ore virus, non vita; nec gratia coelestis, sed blasphemia
Trinitatis exprimitur. Et ideo venientes ad Ecclesiam
haereticos integro et catholico Baptismate baptizari debere
manifestum est, ut a blasphemia suae praesumptionis
purificati, possint Spiritus sancti gratia reformari</hi>.</p>
        </div3>
<div3>
          <head>70.</head>
          <p>
 Plane si non est baptismus Patris et Filii et
Spiritus sancti nomine consecratus, haereticorum deputetur,
et iniquus a nobis omni contestatione refutetur;
si autem hoc in eo nomen agnoscimus, melius
verba evangelica ab haereticorum errore distinguimus,
et quod in eis probum est approbamus, quod
mendosum est emendamus.
</p>
          <p>CAPUT XXXVII.--71. Libosus a Vaga dixit: <hi>In Evangelio Dominus,  « Ego sum, »  inquit,  « veritas</hi> 
 » <note>(Joan. XIV, 6)</note>:
 <hi>non dixit, Ego sum consuetudo. Itaque
veritate manifestata, cedat consuetudo veritati: ut et si
in praeteritum quis in Ecclesia haereticos non baptizabat,
nunc baptizare incipiat.</hi> </p>
        </div3>
<div3>
          <head>72.</head>
          <p>
 Hic nihil ostendere conatus est quomodo sit
veritas, cui debere dicit consuetudinem cedere.
Plus tamen nos adjuvat adversus istos qui se ab unitate
diviserunt, quod illam consuetudinem fuisse confitetur,
quam quod eam veritati quam non ostendit,
cedere oportere arbitratur. Illa est enim consuetudo,
quae si sacrilegos ad altare Christi sine Baptismi purgatione
admittebat, et nullum bonorum in unitate
polluebat, quicumque se ab eadem unitate, in qua
nullorum malorum contagione pollui poterant, frustra
separaverunt, manifestum sacrilegium schismatis
admiserunt. Si autem per illam consuetudinem omnes
polluti perierunt, de qua caverna isti sine originali
veritate et cum calumniae calliditate procedunt? Si
vero recta fuerat consuetudo, qua sic suscipiebantur
haeretici, relinquant furorem, fateantur errorem;
veniant ad Catholicam, non ut retingantur sacramento
Baptismatis, sed ut curentur a plaga concisionis.
</p>
          <p>CAPUT XXXVIII.--73. Lucius a Thebeste dixit: <hi>Haereticos, blasphemos, atque iniquos verbis variis decerpentes
sancta et adorabilia Scripturarum verba,
<pb n="0221"/>
exsecrandos censeo; et ideo exorcizandos et baptizandos.</hi> </p>
        </div3>
<div3>
          <head>74.</head>
          <p>
 Et ego exsecrandos censeo; sed non ideo exorcizandos
et baptizandos. Ipsorum est enim figmentum
quod exsecror, Christi autem Sacramentum quod veneror.
</p>
          <p>CAPUT XXXIX.--75. Eugenius ab Ammedera
dixit: <hi>Et ego hoc idem censeo, haereticos baptizandos
esse.</hi> </p>
        </div3>
<div3>
          <head>76.</head>
          <p>
 Huic respondetur: Sed non hoc censet Ecclesia,
cui Deus jam plenario etiam concilio revelavit,
quod tunc adhuc aliter quidem sapiebatis <note>(Philipp.
III, 15)</note>; sed quia in vobis charitas salva erat, in unitate
permanebatis.
</p>
          <p>CAPUT XL.--77. Item alius Felix ab Amaccura
dixit: <hi>Et ipse secutus divinarum Scripturarum auctoritatem,
haereticos baptizandos esse censeo; sed et eos
qui se apud schismaticos baptizatos esse contendunt. Si
enim secundum cautum Christi, privatus fons noster
est, intelligant cuncti Ecclesiae nostrae adversarii, quia
alienus esse non potest</hi>, <hi>nec duobus populis salutarem
aquam tribuere potest ille qui unius gregis pastor est.
Et ideo manifestum est, nec haereticos nec schismaticos
aliquid coeleste suscipere, qui a peccantibus hominibus
et ab Ecclesia extraneis audent accipere. Quando danti
locus non est, utique nec accipienti prodest.</hi> </p>
        </div3>
<div3>
          <head>78.</head>
          <p>
 Huic respondetur, Scripturas divinas nusquam
praecepisse ut haeretici apud haereticos baptizati denuo
baptizentur; sed multis locis ostendisse, alienos
esse ab Ecclesia omnes qui non sunt in petra, nec ad
columbae illius membra pertinent, et tamen baptizare
et baptizari, et habere sine salute Sacramentum salutis.
Fons autem noster qui similis est fonti paradisi,
quod etiam sicut ille extra paradisum profluat, jam
satis dictum est <note>(Supra, cap. 21)</note>: et <hi>quod duobus populis,</hi> 
id est, suo et extraneo, <hi>salutarem aquam tribuere
non potest ille qui unius gregis pastor est,</hi> concedo
atque consentio. Sed numquid quia salutaris non est
extraneis, ideo ipsa non est? Aqua enim diluvii constitutis
intra arcam salutaris fuit, extra arcam vero
mortifera fuit; eadem tamen fuit. Et multi extranei,
id est, invidi, quos ex parte diaboli esse Cyprianus
dicit et de Scripturis ostendit, velut intus videntur,
et tamen nisi essent extra arcam, non morerentur
per aquam. Tales enim Baptismus, cum eo male
utuntur, necat; sicut illis de quibus ait Apostolus,
bonus odor Christi erat in mortem <note>(II Cor. II, 15, 16)</note>.
Cur ergo non suscipiunt aliquid coeleste vel schismatici
vel haeretici; sicut spinae sive zizania pluviam,
sicut ipsi qui extra arcam fuerunt, aquam de cataractis
coeli venientem susceperunt quidem, sed ad
perniciem, non ad salutem? Ideoque illud quod in
ultimo posuit, <hi>Quando danti locus non est, utique nec
accipienti prodest;</hi> non laboro refellere: quia et nos
dicimus accipientibus non prodesse, cum in haeresi
<pb n="0222"/>
accipiunt consentientes haereticis; et ideo veniunt ad
catholicam pacem atque unitatem, non ut baptismum
accipiant, sed ut eis prodesse incipiat quod acceperant.
</p>
          <p>CAPUT XLI.--79. Item alius Januarius Muzulensis
dixit: <hi>Miror quod cum omnes confiteantur unum
esse Baptismum, non omnes intelligant ejusdem Baptismi
unitatem. Ecclesia enim et haeresis duae et diversae
res sunt. Si haeretici habent Baptisma, nos non
habemus: si autem non habemus, haeretici habere non
possunt. Dubium autem non est, Ecclesiam solam Baptismum
Christi possidere, quae sola possideat et gratiam
Christi et veritatem.</hi> </p>
        </div3>
<div3>
          <head>80.</head>
          <p>
 Posset alius similiter dicere, et similiter non
verum dicere: Miror quod cum omnes confiteantur
unum esse Baptismum, non omnes intelligant ejusdem
Baptismi unitatem. Justitia enim et iniquitas duae et
diversae res sunt. Si iniqui habent Baptisma, justi non
habent: si autem justi habent, iniqui habere non
possunt. Dubium autem non est, justos solos Baptismum
Christi possidere, qui soli possideant et gratiam
Christi et veritatem. Hoc certe falsum est, illis
quoque fatentibus. Et illi quippe invidi qui sunt ex
parte diaboli intus positi, sicut dicit Cyprianus, atque
apostolo Paulo notissimi, Baptismum habebant: nec
ad membra illius columbae quae in petra tuta est pertinebant.
</p>
          <p>CAPUT XLII.--81. Adelphius a Thasbalte dixit: <hi>Sine causa quidem falso et invidioso verbo impugnant veritatem,
ut rebaptizare nos dicant, quando Ecclesia haereticos
non rebaptizet, sed baptizet.</hi> </p>
        </div3>
<div3>
          <head>82.</head>
          <p>
 Imo vero modo non rebaptizat; quia nisi eos
qui baptizati non sunt, non baptizat; quam consuetudinem
anteriorem perfecta diligentius veritas etiam
concilio posteriore firmavit.
</p>
          <p>CAPUT XLIII.--83. Demetrius a Lepti-minus
dixit: <hi>Unum Baptisma nos custodimus, quia Ecclesiae
catholicoe soli rem suam vindicamus. Qui autem dicunt
quia haeretici vere et legitime baptizant, ipsi sunt qui
non duo</hi>, <hi>sed multa baptismata faciunt: nam cum haereses
multae sint, pro earum numero et baptismata computabuntur.</hi> </p>
        </div3>
<div3>
          <head>84.</head>
          <p>
 Huic respondetur: Si ita est, tot ergo numerentur
baptismata, quot sunt opera carnis, de quibus
ait Apostolus, <hi>Quoniam qui talia agunt, regnum Dei non
possidebunt <note>(Galat. V, 21)</note>
          </hi>: inter quae numerantur
et haereses, et tam multa ipsorum operum intus
tanquam in palea tolerantur, et tamen unum Baptisma
omnibus est, quod nullo iniquitatis opere
violatur.
</p>
          <p>
            <pb n="0223"/>CAPUT XLIV.--85. Vincentius a Thibari dixit: <hi>Haereticos scimus esse pejores, quam Ethnicos. Si conversi
ad Deum venire voluerint, habent utique regulam
veritatis, quam Dominus praecepto divino mandavit Apostolis,
dicens,  « Ite, in nomine meo manum imponite,
daemonia expellite</hi> 
 »  <note>(Marc. XVI, 17)</note>. <hi>Et alio loco,
 « Ite, et docete gentes, tingentes eas in nomine Patris
et Filii et Spiritus sancti</hi> »  <note>(Matth. XXVIII, 19)</note>. <hi>Ergo
primo per manus impositionem in exorcismo, secundo
per Baptismi regenerationem, tunc possunt ad Christi
pollicitationem venire; alias autem fieri censeo non
debere.</hi> </p>
        </div3>
<div3>
          <head>86.</head>
          <p>
 Ex qua regula dicat haereticos pejores esse
quam Ethnicos, nescio; cum Dominus dicat, <hi>Si neque
Ecclesiam audierit, sit tibi tanquam ethnicus et publicanus <note>(Id. XVIII, 17)</note>
          </hi> 
 An etiam tali haereticus pejor est?
Nihil resisto: non tamen propterea quia ipse homo
pejor est ethnico, id est, gentili atque pagano, Sacramentum
etiam Christi si quod habet, vitiis ejus moribusque
miscetur, et eadem permixtione corruptum
perit. Nam et illi qui recedunt de Ecclesia, et fiunt
haeresum non tantum sectatores, sed etiam conditores,
si jam baptizati recedunt, cum secundum istam
regulam pejores sint Ethnicis, habent tamen Baptisma:
nam si correcti redeant, non accipiunt; quod si amisissent,
utique acciperent. Potest ergo fieri ut aliquis
pejor sit ethnico, et tamen in eo Christi Sacramentum
non solum sit, sed etiam non sit pejus, quam in
homine sancto et justo. Et si enim quantum in illo
homine est, non ipsum servavit, sed animo et voluntate
violavit; tamen quantum ad ipsum attinet Sacramentum,
et cum contemptore et repudiatore suo integrum
inviolatumque permansit. Nonne Sodomitae
ethnici erant, id est, gentiles? Pejores ergo erant Judaei,
quibus Dominus dicit, <hi>Tolerabilius erit Sodomis
in die judicii, quam vobis <note>(Id. XI, 24)</note>
          </hi>: et quibus propheta
dicit, <hi>Justificastis Sodomam <note>(Ezech. XVI, 51)</note>
          </hi>;
id est, in comparatione vestra, Sodoma justa facta
est. Numquid tamen ideo sacramenta divina quae
<pb n="0224"/>
apud Judaeos erant, talia erant quales ipsi erant;
quae Dominus ipse quoque suscepit, et ad ea celebranda
leprosos quos mundaverat misit <note>(Luc. XVII, 14)</note>,
et ea Zachariae ministranti angelus adstitit, eumque
in templo sacrificantem exauditum esse nuntiavit <note>(Ia.
I, 11, 13)</note>? Haec eadem sacramenta et in bonis hominibus
illius temporis erant, et in malis pejoribus quam
sint Ethnici; quandoquidem Sodomitis in malitia
praelati sunt: et tamen illa sacramenta erant in utrisque
integra atque divina.</p>
        </div3>
<div3>
          <head>87.</head>
          <p>
 Nam et ipsi Gentiles si quid divinum et rectum
in doctrinis suis habere potuerunt, non improbaverunt
sancti nostri, quamvis illi per suas superstitiones
et idololatriam et superbiam, caeterosque perditos mores
detestandi essent, et nisi corrigerentur, divino
judicio puniendi. Nam et Paulus apostolus apud Athenienses
cum de Deo quaedam diceret, perhibuit testimonium
quod quidam eorum tale aliquid dixerint <note>(Act. XVII, 28)</note>:
quod utique si ad Christum venirent,
agnosceretur in eis, non improbaretur. Et sanctus
Cyprianus talibus adversus eosdem Ethnicos utitur
testibus. Nam cum de magis loqueretur: <hi>Quorum tamen,</hi> 
inquit, <hi>praecipuus Hostanes, et formam veri Dei
negat conspici posse, et angelos veros sedi ejus dicit assistere.
In quo et Plato pari ratione consentit, et unum
Deum servans, caeteros angelos vel daemonas dicit. Hermes
quoque Trismegistus unum Deum loquitur, et eum
incomprehensibilem atque inaestimabilem confitetur <note>(Lib.
de Idolorum Vanitate)</note>
          </hi>. Si ergo isti venissent ad percipiendam
christianam salutem, non utique eis diceretur,
Hoc malum habetis, vel falsum habetis: sed
plane merito diceretur, Hoc vobis quamvis integrum
et verum, nihil tamen prodesset, nisi ad Christi gratiam
veniretis. Si ergo in ipsis Ethnicis potest aliquid
divinum inveniri recteque approbari, quamvis eis salus
adhuc a Christo praestanda sit; non oportet nos
ita moveri etiamsi pejores sunt haeretici, ut quod in
eis malum ipsorum est velimus corrigere, et quod in
eis bonum est Christi nolimus agnoscere. Sed jam
caeteras hujus concilii sententias pertractandas, ab
alio suscipiemus exordio.
</p>
        </div3>
      </div1>

<div1>
        <head> <hi>LIBER SEPTIMUS.</hi> In quo caeterae sententiae Concilii Carthaginensis pertractantur.</head>

<pb n="0223"/>
<p>CAPUT PRIMUM.--1. Non simus molesti legentibus,
si eadem varie ac saepe disserimus. Quanquam
enim Ecclesia catholica sancta in omnibus gentibus
adversus ea quae in ista quaestione de Baptismo,
utrum et apud haereticos et schismaticos idem possit
esse qui est in Catholica, nonnullam caliginem offundunt,
priscae consuetudinis et plenarii concilii auctoritate
munita sit: tamen quia non contemnendis viris,
et maxime Cypriano in ipsa unitate aliquando aliter
visum est, cujus uti adversum nos auctoritate conantur,
qui longe ab ejus charitate remoti sunt; propterea
cogimur ex opportunitate tractandi et considerandi
<pb n="0224"/>
omnia quae in ejus concilio de hac re litterisque
comperimus, hanc eamdem quaestionem aliquanto diutius
tanquam in manibus versare, et ostendere quam
verius universitati Ecclesiae catholicae placuerit, ut
haeretici vel schismatici qui jam Christi Baptismum
illic unde veniunt acceperunt, in catholicam communionem
cum illo admittantur, ab errore suo correcti,
in charitate radicati atque fundati; ut quod attinet ad
Baptismi sacramentum, non adsit quod deerat, sed
prosit quod inerat. Et beatus Cyprianus quidem jam
corpore quod corrumpitur non aggravante animam,
nec deprimente terrena inhabitatione sensum multa
<pb n="0225"/>
cogitantem <note>(Sap. IX, 15)</note>, serenius perspicit veritatem,
quam meruit adipisci per charitatem. Adjuvet
itaque nos orationibus suis in istius carnis mortalitate,
tanquam in caliginosa nube laborantes, ut donante
Domino, quantum possumus, bona ejus imitemur.
Si quid autem aliter sensit, et quibusdam fratribus
collegisque persuasit, quod nunc eo quem dilexit
revelante jam cernit, nos longe impares meritis suis,
Ecclesiae tamen catholicae auctoritatem, cujus ipse
egregium et clarissimum membrum est, pro nostra
infirmitate sectantes, adversus haereticos vel schismaticos
enodemus: quos praecisos ab unitate quam tenuit,
et arescentes a charitate qua viguit, et elapsos ab humilitate
qua stetit, tanto amplius improbat atque
condemnat, quanto magis novit eos ad insidiandum
perscrutari velle quod scripsit, et ad pacificandum
imitari nolle quod fecit. Sicut illi qui se Christianos Nazarenos
vocant, et more Judaico carnalia praeputia
circumcidunt, nati haeretici ex illo errore in quem
Petrus devians a Paulo revocatus est <note>(Galat. II, 11)</note>,
adhuc usque persistunt: sicut ergo illi Petro in
primatu Apostolorum martyrii gloria coronato, in sua
perversitate praecisi ab Ecclesia remanserunt; sic isti
Cypriano per abundantiam charitatis in sortem sanctorum
passionis claritate suscepto, se ipsos exsules
unitatis agnoscunt, et contra unitatis patriam pro
suis calumniis civem unitatis opponunt. Jam itaque
caeteras illius concilii sententias eadem ratione videamus.</p>
<p>CAPUT II.--2. Marcus a Mactari dixit: <hi>Mirandum
non est, si haeretici hostes atque impugnatores
veritatis sibi rem vindicant potestatis et dignationis
alienae: illud mirandum est, quod quidam nostri praevaricatores
veritatis haereticis suffragantur, et Christianis
adversantur. Propterea decernimus haereticos baptizandos
esse.</hi> </p>
<div3>
          <head>3.</head>
          <p>
 Huic respondemus: Imo magis mirandum
est, et magna laude praedicandum, quod tantum isti
dilexerint unitatem, ut quos praevaricatores veritatis
arbitrabantur, cum eis in unitate perseverantes, ab
eis pollui non timerent. Nam cum iste dixisset, <hi>Illud
mirandum est, quod quidam nostri praevaricatores veritatis
haereticis suffragantur, et Christianis adversantur;</hi> 
videbatur esse dicturus, Propterea decernimus
eis non esse communicandum. Non hoc dixit; sed ait: <hi>Propterea decernimus haereticos baptizandos esse:</hi> 
 servans
quod pacificus Cyprianus ante praestruxerat,
dicens, <hi>Neminem judicantes, aut a jure communionis
aliquem, si diversum senserit, amoventes.</hi> Cum ergo
Donatistae nobis calumniantur, et nos dicunt traditores,
si quis existat vel Judaeus vel Paganus, qui
lecto isto concilio et nos et ipsos, secundum eorum
regulas, veritatis appellet praevaricatores, velim scire
ad hoc tam grave crimen refutandum atque diluendum
quomodo nobis agenda sit causa communis. Isti
eos dicunt traditores, quos neque ullo tempore convincere
<pb n="0226"/>
potuerunt, neque nunc possunt ostendere,
et in eodem crimine ipsi esse potius ostenduntur.
Sed quid ad nos? De istis certe praevaricatoribus
quid dicemus? Si enim nos, quamvis falso, propterea
dicimur traditores, quia traditoribus nos in eadem
communione successisse criminantur; praevaricatoribus
illis omnes successimus, quia nondum se ab
unitate diviserat pars Donati beati Cypriani temporibus.
Post passionem quippe ejus quadraginta, et
quod excurrit, annis peractis, traditio codicum facta
est, unde coeperunt appellari traditores. Si ergo
propterea nos traditores, quia ex traditoribus, sicut
opinantur vel confingunt, exorti sumus; ab illis praevaricatoribus
utrique originem ducimus. Non est
enim quod dicatur, non eis communicasse istos;
quando suos illos vocant; quod concilium loquitur,
quod ipsi maxime proferunt: <hi>Quidam nostri,</hi> inquit, <hi>praevaricatores veritatis, haereticis suffragantur.</hi> 
 Accedit
et testimonium Cypriani, satis demonstrantis quod
in eorum communione permanserit, dicendo, <hi>Neminem
judicantes, aut a jure communionis aliquem, si
diversum senserit, amoventes.</hi> Ipsi enim erant qui diversum
sentiebant, quos iste praevaricatores vocat,
quia scilicet haereticis suffragabantur, sine Baptismo
eos in Ecclesiam recipiendo. Eam quoque fuisse consuetudinem
ut sic reciperentur, et ipse Cyprianus
multis locis, et aliquot episcopi in hoc concilio manifestant.
Unde apparet, si haeretici non habent Baptismum,
Ecclesiam Christi temporum illorum praevaricatoribus
fuisse plenam, qui eis suffragantes sic
eos recipiebant. Agatur ergo causa communis adversus
crimen praevaricationis quod negare non possunt, et
ibi agetur nostra adversus crimen traditionis quod
convincere non potuerunt. Sed sic agamus, quasi
convicerint: quod utrique responderimus eis
qui nobis objiciunt majorum nostrorum praevaricationem,
hoc nos istis respondebimus qui nobis objiciunt
majorum nostrorum traditionem. Sicut enim
per majorum nostrorum traditionem, unde se isti
diviserunt, nos mortui sumus: ita per majorum praevaricationem,
qui et nostri et ipsorum parentes fuerunt,
et nos et ipsi mortui sumus. Sed quia se vivere
dicunt, credunt quod ad eos non pertineat illa praevaricatio:
ergo nec ad nos illa traditio. Et illa quidem
praevaricatio secundum ipsos certa est: secundum
nos autem nec anterior praevaricatio vera est, quia
et haereticos dicimus posse habere Baptismum Christi;
nec posterior traditio, quia in ea causa sunt ipsi
superati. Non habent ergo isti cur a nobis nefario
scelere schismatis separentur: quia nostri majores si
traditores non fuerunt, sicut nos dicimus, non est
quod ad nos omnino pertineat; si autem traditores
fuerunt, sicut ipsi dicunt, sic ad nos non pertinet,
quemadmodum nec ad nos nec ad ipsos illi praevaricatores.
Ac per hoc quoniam ex majorum nostrorum
iniquitate nullum est crimen nostrum, ex proprio
schismate certum est crimen illorum.
</p>
          <p>
            <pb n="0227"/>CAPUT III.--4. Satius a Sicilibba dixit: <hi>Si haereticis
in Baptismo suo peccata donantur, sine causa
ad Ecclesiam veniunt. Nam cum in die judicii peccata
sint quae puniuntur, nihil est quod timere possint haeretici
de judicio Christi, si sunt peccatorum remissionem
consecuti.</hi> </p>
        </div3>
<div3>
          <head>5.</head>
          <p>
 Et haec poterat etiam nostra esse sententia:
viderit autem auctor ejus quo animo dicta sit. Verbis
tamen ita modificata est, ut non me pigeat eo animo
consentire atque subscribere, quo et ego sentio Baptismum
quidem Christi haereticos posse habere, sed
remissionem peccatorum non habere. Non autem
ait, Si haeretici baptizant aut baptizantur: sed, <hi>Si
haereticis,</hi> inquit, <hi>in Baptismo suo peccata donantur,
sine causa ad Ecclesiam veniunt.</hi> Nam si pro haereticis
ponamus illos quos in Ecclesia noverat Cyprianus,
saeculo verbis solis, et non factis renuntiantes; totidem
verbis possumus hanc sententiam etiam nos
verissime dicere: Si fallaciter conversis in Baptismo
suo peccata donantur, sine causa ad veram conversionem
postea perducuntur. Nam cum in die judicii
peccata sint quae puniuntur, nihil est quod timere
possint, qui saeculo verbis solis et non factis renuntiarunt,
de judicio Christi, si sunt remissionem
peccatorum consecuti. Sed ista ratiocinatio tali connexione
perficitur, ut adjungamus dicentes, Debent
autem timere Christi judicium, et veraci corde aliquando
converti: quod cum fecerint, non eos utique
necesse est iterum baptizari. Potuerunt igitur accipere
Baptismum, et remissionem non accipere peccatorum,
aut remissis peccatis continuo rursus onerari.
Sic ergo et haeretici.
</p>
          <p>CAPUT IV.--6. Victor a Gor dixit: <hi>Cum peccata
nonnisi in Ecclesiae Baptismo remittantur, qui haereticum
sine Baptismo ad communicationem admittit,
utrumque contra rationem facit, nec haereticos purgat,
et Christianos inquinat.</hi> </p>
        </div3>
<div3>
          <head>7.</head>
          <p>
 Huic respondemus, Ecclesiae Baptismum esse
et apud haereticos, quamvis ipsi non sint in Ecclesia:
sicut aquam paradisi in terra Aegypti, quamvis ipsa
non sit in paradiso. Non itaque haereticos sine Baptismo
ad communionem admittimus; et quia correcti
a sua perversitate veniunt, non eorum peccata, sed
Christi Sacramenta suscipimus: de remissione autem
peccatorum quod superius, hoc et hic dicimus. Illud
sane quod in ultimo posuit dicens, <hi>utrumque contra
rationem facit, nec haereticos purgat, et Christianos
inquinat;</hi> respuit primitus ac maxime Cyprianus ipse
cum sibi consentientibus collegis suis: neque enim
inquinari se credidit, quando talibus propter vinculum
pacis communicandum esse decrevit dicens, <hi>Neminem
judicantes, aut a jure communionis aliquem, si diversum
senserit, amoventes.</hi> Aut si inquinant haeretici
ad communionem, si non baptizantur, admissi; inquinata
est tota Ecclesia per illam consuetudinem,
quae toties hic commemoratur. Et sicut nos isti appellant
traditores propter majores nostros, in quibus
<pb n="0228"/>
nihil tale quando objecerunt, probare potuerunt; si
hoc fit quisque quod est ille cui communicaverit,
omnes tunc haeretici facti sunt. Quod si quisquis
dicit, insanit; falsum est quod iste ait, <hi>Qui haereticum
sine Baptismo ad communionem admittit, nec haereticos
purgat, et Christianos inquinat.</hi> Aut si hoc verum est,
non sine Baptismo admittebantur, sed habebant
Baptismum Christi, quamvis apud haereticos datum
et acceptum, qui secundum illam consuetudinem, de
qua isti confitentur, sic admittebantur: ac per hoc
recte etiam nunc sic admittuntur.
</p>
          <p>CAPUT V.--8. Aurelius ab Utica dixit: <hi>Cum dicat
Apostolus, non communicandum peccatis alienis <note>(I Tim.
V, 22)</note>
            </hi>; <hi>quid aliud quam peccatis alienis communicat,
qui sine Baptismo Ecclesiae haereticis communicat? Et
ideo censeo baptizandos esse haereticos, ut accipiant remissam
peccatorum, et sic illis communicetur.</hi> </p>
        </div3>
<div3>
          <head>9.</head>
          <p>
 Respondetur: Communicavit ergo Cyprianus et
isti omnes peccatis alienis, qua cum talibus in communione
manserunt, quando neminem qui diversum
sensit a jure communionis amoverunt. Ubi est ergo
Ecclesia? Deinde, uti de haereticis taceam, cum
verba hujus sententiae etiam de aliis peccatoribus dici
possint, quales in Ecclesia secum Cyprianus videbat,
gemebat, arguebat, ferebat; ubi est Ecclesia, quae
secundum haec verba jam tunc periisse existimatur
contagione peccatorum? Si autem, sicut se habet
firmissima veritas, Ecclesia permansit et permanet;
non nisi in consensione intelligenda est communio
peccatorum, quam vetat Apostolus. Baptizentur autem
iterum haeretici, ut accipiant remissam peccatorum,
si baptizantur iterum perversi et invidi, qui cum
saeculo verbis et non factis renuntiarent, Baptismum
quidem accipere potuerunt, sed remissionem peccatorum
non obtinuerunt, dicente Domino, <hi>Si non dimiseritis,
neque Pater vester dimittet vobis <note>(Matth. VI, 15)</note>
          </hi>.
</p>
          <p>CAPUT VI.--10. Jambus a Germaniciana dixit: <hi>Qui haereticorum Baptismum probant, nostrum improbant;
ut extra Ecclesiam, non dicam lotos, sed sordidatos,
negent in Ecclesia baptizari oportere.</hi> </p>
        </div3>
<div3>
          <head>11.</head>
          <p>
 Huic respondetur, neminem nostrum Baptismum
haereticorum probare, sed Christi, quamvis in
haereticis velut paleis exterioribus, sicut in aliis
iniquis velut paleis interioribus. Nam si extra Ecclesiam
qui baptizantur, non lavantur, sed sordidantur;
profecto extra petram, in qua aedificatur Ecclesia,
qui baptizantur, non lavantur, sed sordidantur.
Omnes autem extra eamdem petram sunt, qui audiunt
verba Christi et non faciunt. Aut si Baptismo lavantur
quidem, sed in iniquitatibus suis, a quibus in
melius mutari noluerunt, sordidi remanent: sic et
haeretici.
</p>
          <p>CAPUT VII.--12. Lucianus a Rucuma dixit <hi>Scriptum est,  « Et vidit Deus lucem quia bona est, e.
divisit inter lucem et tenebras</hi> 
 »  <note>(Gen. 1, 4)</note>. <hi>Si potest
luci et tenebris convenire, potest nobis et haereticis aliquid
esse commune. Propterea censeo haereticos baptizandos
esse.</hi> </p>
<pb n="0229"/>
</div3>
<div3>
          <head>13. </head>
          <p>
Huic respondetur: Si potest luci et tenebris
convenire, potest justis et injustis aliquid esse commune.
Censeat ergo illos injustos denuo baptizari,
quos in ipsa Ecclesia Cyprianus arguebat: aut si non
sunt injusti qui saeculo verbis et non factis renuntiant,
dicat qui potest.
</p>
          <p>CAPUT VIII.--14. Pelegianus a Luperciana dixit: <hi>Scriptum est,  « Aut Dominus Deus est, aut Baal
Deus est</hi> 
 »  <note>(III Reg. XVIII, 21)</note>. <hi>Ita et nunc, aut Ecclesia
Ecclesia est, aut haeresis Ecclesia est: porro si
haeresis Ecclesia non est, quomodo esse apud haereticos
Baptisma Ecclesiae potest?</hi> </p>
        </div3>
<div3>
          <head>15.</head>
          <p>
 Huic ita possumus respondere: Aut paradisus
paradisus, aut Aegyptus paradisus: porro si Aegyptus
paradisus non est, quomodo esse in Aegypto aqua
paradisi potest? Sed dicetur nobis: Etiam illuc exeundo
pervenit. Sic ergo ad haereticos Baptismus.
Item dicimus: Aut petra Ecclesia est, aut arena Ecclesia.
Porro quia non est arena Ecclesia, quomodo
apud eos qui super arenam aedificant, audiendo verba
Christi et non faciendo <note>(Matth. VII, 24-27)</note>, esse Baptismus
potest? et tamen est. Sic ergo et apud haereticos.
</p>
          <p>CAPUT IX.--16. Jader a Midila dixit: <hi>Scimus non
esse nisi unum Baptismum in Ecclesia catholica: et
ideo non debemus admittere haereticum, nisi baptizatus
fuerit apud nos, ne se putet extra Ecclesiam catholicam
baptizatum esse.</hi> </p>
        </div3>
<div3>
          <head>17.</head>
          <p>
 Huic respondetur, quia si hoc de iniquis illis
qui extra petram sunt diceretur, falso utique diceretur.
Sic ergo et de haereticis.
</p>
          <p>CAPUT X.--18. Item alius Felix a Marazana
dixit: <hi>Una fides, unum baptisma <note>(Ephes. IV, 5)</note>
            </hi>; <hi>sed
Ecclesiae catholicae, cui soli licet baptizare.</hi> </p>
        </div3>
<div3>
          <head>19.</head>
          <p>
 Quid si alius ita diceret: Una fides, unum baptisma;
sed justorum tantum, quibus solis licet baptizare?
Sicut haec verba refellerentur, ita et ista sententia
refellatur. An et injusti nec in ipso Baptismo
mutati, dum saeculo verbis solis et non factis renuntiant,
ad membra Ecclesiae pertinent? Videant si ipsa
est illa petra, si ipsa est columba, si ipsa est sponsa
sine macula et ruga <note>(Id. V, 27)</note>.
</p>
          <p>CAPUT XI.--20. Paulus a Bobba dixit: <hi>Me non
movet si aliquis Ecclesiae fidem et veritatem non vindicat,
quando Apostolus dicat:  « Quid enim? quia exciderunt
a fide quidam illorum, numquid infidelitas illorum
fidem Dei evacuavit? Absit: est enim Deus verax,
omnis autem homo mendax</hi> »  <note>(Rom. III, 3, 4)</note>. <hi>Si autem
Deus verax est, quomodo apud haereticos Baptismi
veritas esse potest, apud quos Deus non est?</hi> </p>
        </div3>
<div3>
          <head>21.</head>
          <p>
 Huic respondetur: Quid? apud avaros numquid
est Deus? Et tamen est Baptismus: ita et apud haereticos.
<pb n="0230"/>
Apud quos enim Deus est, templum Dei sunt. <hi>Quae autem compositio templo Dei cum idolis 
 <note>(II Cor. VI,
16)</note>
          </hi>? Porro avaritiam, idololatriam Paulus sentit, Cyprianus
consentit, et idem ipse inter collegas raptores,
tamen baptizatores, cum magna tolerantiae mercede
versatur.
</p>
          <p>CAPUT XII.--22. Pomponius a Dionysiana
dixit: <hi>Manifestum est haereticos non posse baptizare, et
remissionem peccatorum dare, qui potestatem non habent,
ut aut solvere aut ligare aliquid in terris possint.</hi> </p>
        </div3>
<div3>
          <head>23.</head>
          <p>
 Respondetur: hanc potestatem nec homicidae
habent, id est, qui oderunt fratres. Non enim talibus
dictum est: <hi>Si cui dimiseritis peccata, dimittentur ei;
si cui tenueritis, tenebuntur <note>(Joan. XX, 23)</note>
          </hi>. Et tamen
baptizant, et eos in eadem Baptismi communione et
Paulus tolerat, et Cyprianus agnoscit.
</p>
          <p>CAPUT XIII.--24. Venantius a Tinisa dixit: <hi>Si maritus peregre proficiscens, amico suo commendasset
uxorem suam custodiendam, commendatam sibi ille
quanta posset diligentia conservaret, ne ab aliquo castitas
ejus et sanctitas adulteraretur. Christus Dominus
et Deus noster ad Patrem proficiscens, sponsam suam
nobis commendavit; utrumne eam incorruptam et inviolatam
custodimus, an integritatem ejus et castitatem
moechis et corruptoribus prodimus? Qui enim Baptisma
Ecclesiae commune cum haereticis facit, sponsam Christi
adulteris prodit.</hi> </p>
        </div3>
<div3>
          <head>25.</head>
          <p>
 Respondemus: Quid illi qui cum baptizantur,
labiis, non corde convertuntur ad Dominum, nonne
adulterinam mentem gerunt? Nonne ipsi sunt saeculi
dilectores, cui non factis sed verbis renuntiaverunt,
et ideo corrumpunt mores bonos per colloquia mala,
dicentes, <hi>Manducemus et bibamus, cras enim moriemur <note>(I Cor. XV, 33, 32)</note>
          </hi>?
Nonne etiam contra istos vigilavit
sermo apostolicus, ubi dicit, <hi>Timeo autem ne sicut serpens
Evam seduxit astutia sua, sic et vestrae mentes
corrumpantur a castitate quae est in Christo <note>(II Cor. XI,
3)</note>
          </hi>? Cum ergo Christi Baptisma Cyprianus habebat
commune cum talibus, numquid ideo sponsam Christi
prodebat adulteris, ac non potius monile sponsi
etiam in adultera cognoscebat?
</p>
          <p>CAPUT XIV.--26. Aymnius ab Ausuaga dixit: <hi>Nos unum Baptisma accepimus, et ipsum exercemus</hi>:
<hi>qui autem dicit quia et haereticis licet baptizare, ipse
duos baptismos facit.</hi> </p>
        </div3>
<div3>
          <head>27.</head>
          <p>
 Huic respondetur: Cur non etiam ille duos baptismos
facit, qui dicit quia et iniqui baptizant? Cum
enim justi et iniqui sibi contrarii sint; Baptismus
quem dant justi, qualis erat Paulus, vel etiam qualis
erat Cyprianus, non est contrarius Baptismo quem
dabant iniqui illi qui oderant Paulum, quos non haereticos,
sed malos catholicos Cyprianus intelligit: et
<pb n="0231"/>
cum contrariae sibi sint continentia quae fuit in Cypriano,
et avaritia quae fuit in collegis Cypriani; Baptismus
tamen quem Cyprianus dabat, non erat contrarius
Baptismo quem illi dabant, sed unus et idem:
quia ille baptizat de quo dictum est, <hi>Ipse est qui baptizat <note>(Joan. I, 33)</note>
          </hi>.
</p>
          <p>CAPUT XV.--28. Saturninus a Victoriana dixit: <hi>Si licet haereticis baptizare, excusati sunt et defensi illicita
facientes: nec video quare eos aut Christus adversanos
suos, aut Apostolus antichristos appellaverit.</hi> </p>
        </div3>
<div3>
          <head>29.</head>
          <p>
 Huic respondetur: Sic dicimus non licere haereticis
baptizare, quomodo dicimus non licere fraudatoribus
baptizare? Non enim haereticos tantum, sed
peccatori inquit Deus, <hi>Utquid enarras justificationes
meas, et assumis testamentum meum per os tuum?</hi> 
huic utique dixit, <hi>Si videbas furem, concurrebas ei <note>(Psal. XLIX, 16, 18)</note>
          </hi>.
Quanto ergo illi pejores, qui
non cum furibus concurrebant, sed ipsi fundos insidiosis
fraudibus rapiebant? sed non eis concurrebat
Cyprianus, quamvis eos in catholica segete toleraret,
ne simul eradicaretur et triticum. Et tamen etiam ipsi
quem dabant, idem ipse Baptismus erat; quia non
ipsorum, sed Christi erat. Sicut ergo isti, quamvis in
eis Christi Baptismus agnoscatur, non sunt tamen excusati
et defensi illicita facientes, et recte illos Christus
adversarios suos appellat, quia in talibus perseverantes
audituri sunt, <hi>Recedite a me, qui operamini
iniquitatem <note>(Matth. VII, 23)</note>
          </hi>; unde et antichristi appellantur,
quia Christo contrarii sunt, dum contra quod
praecipit vivunt: ita et haeretici.
</p>
          <p>CAPUT XVI.--30. Alius Saturninus a Tucca
dixit: <hi>Gentiles, quamvis idola colant, tamen summum
Deum Patrem creatorem cognoscunt et confitentur. In
hunc Marcion blasphemat, et quidam non erubescunt
Marcionis Baptismum probare</hi>. <hi>Quomodo tales sacerdotes
sacerdotium Dei aut servant, aut vindicant, qui
hostes Dei non baptizant, et sic illis communicant?</hi> </p>
        </div3>
<div3>
          <head>31.</head>
          <p>
 Respondetur: Nimirum cum talia dicuntur,
exceditur modus, nec consideratur quia et ipsi talibus
communicabant, <hi>neminem judicantes, aut a jure communionis
aliquem, si diversum senserit, amoventes.</hi> Sed
habet iste in hac ipsa sententia sua unde admoneri
posset, si adverteret, id in quoque corrigendum esse
quod pravum est, quod autem rectum est approbandum:
quandoquidem ait, <hi>Gentiles, quamvis idola colant,
tamen summum Deum Patrem creatorem cognoscunt
et confitentur.</hi> Si quis ergo ad Deum talis gentilis
veniret, numquid vellet in eo corrigere atque mutare,
quod Deum Patrem creatorem confitebatur et noverat?
Non puto, sed emendaret in eo idololatriam,
quod malum habebat; et traderet Sacramenta christiana,
quae non habebat: et si quid rectum nosset in
eo, approbaret; si quid inveniret perversum, emendaret;
<pb n="0232"/>
si quid defuisset, daret. Sic et in marcionista
haeretico agnosceret Baptismi integritatem, corrigeret
ejus perversitatem, doceret catholicam veritatem.
</p>
          <p>CAPUT XVII.--32. Marcellus a Zama dixit: <hi>Cum peccata nonnisi in Baptismo Ecclesiae remittantur;
qui haereticum non baptizat, peccatori communicat.</hi> </p>
        </div3>
<div3>
          <head>33.</head>
          <p>
 Quid ille qui hoc facienti communicat, nonne
peccatori communicat? Quid autem aliud faciebant
omnes judicantes neminem, aut a jure communionis
amoventes diversa sentientem? Ubi est ergo Ecclesia?
An patientibus, et ne triticum eradicetur, zizania tolerantibus <note>(Matth. XIII, 29)</note> 
 ista non obsunt? Dicant
ergo isti, qui se ab orbe terrarum frustra separando
sacrilegium schismatis admiserunt, utquid habent
in ore sententiam Cypriani, qui non habent in
corde Cypriani patientiam? Huic autem Marcello respondetur
ex his quae de Baptismo et remissione peccatorum
supra dicta sunt, quomodo possit esse Baptismus
in homine, quamvis non sit in eo remissio
peccatorum.
</p>
          <p>CAPUT XVIII.--34. Irenaeus ab Ululis dixit: <hi>Si
ideo Ecclesia haereticum non baptizat, quod dicatur jam
baptizatus esse; haeresis major est.</hi> </p>
        </div3>
<div3>
          <head>35.</head>
          <p>
 Respondetur: Hoc modo dici posset, Si ideo
avarum Ecclesia non baptizat, quod dicatur jam baptizatus
esse, avaritia major est. Hoc autem falsum
est: ita ergo et illud.
</p>
          <p>CAPUT XIX.--36. Donatus a Cibaliana dixit: <hi>Ego unam Ecclesiam et unum Baptismum ejus novi. Si
est qui dicat esse apud haereticos Baptismi gratiam,
ante est ut ostendat et probet esse illic Ecclesiam.</hi> </p>
        </div3>
<div3>
          <head>37.</head>
          <p>
 Huic respondetur: Si Baptismi gratiam hoc
esse dicis quod est Baptismus, est apud haereticos: si
autem Baptismus sacramentum est gratiae, ipsa vero
gratia abolitio peccatorum est, non est apud haereticos
Baptismi gratia. Sic est autem unum Baptisma et
una Ecclesia, quemadmodum est una spes. Sicut ergo
boni et mali, non habentes unam spem, possunt tamen
habere unum Baptisma; ita quibus non est communis
Ecclesia, potest Baptisma esse commune.
</p>
          <p>CAPUT XX.--38. Zozimus a Tharassa dixit: <hi>Revelatione facta veritatis, cedat error veritati: quia et
Petrus qui prius circumcidebat, cessit Paulo veritatem
praedicanti 
 <note>(Galat. II, 11)</note>
            </hi>.</p>
        </div3>
<div3>
          <head>39.</head>
          <p>
 Respondetur: Potest etiam nostra esse sententia,
ista, et ita factum est in hac de Baptismo quaestione.
Nam veritate postea liquidius revelata cessit
error veritati, cum illa saluberrima consuetudo etiam
plenarii concilii auctoritate firmata est. Bene tamen,
quod toties meminerunt etiam primum Apostolorum
Petrum potuisse aliter sapere quam veritas postulabat;
quod accidisse etiam Cypriano sine ulla ejus
contumelia credimus, quicumque diligimus Cyprianum:
quia non eum fas est diligi majori charitate
quam Petrum.
</p>
          <p>
            <pb n="0233"/>CAPUT XXI.--40. Julianus a Telepte dixit: <hi>Scriptum est,  « Nemo potest accipere aliquid, nisi datum
illi fuerit de coelo</hi> 
 »  <note>(Joan. III, 27)</note>. <hi>Si haeresis de
coelo est, potest Baptisma dare.</hi> </p>
        </div3>
<div3>
          <head>41.</head>
          <p>
 Audiat et alium dicentem: Si avaritia de coelo
est, potest Baptisma dare. Et tamen dant avari: sic
ergo et haeretici.
</p>
          <p>CAPUT XXII.--42. Faustus a Timida regia dixit: <hi>Non sibi blandiantur qui haereticis patrocinantur. Qui
pro haereticis ecclesiastico Baptismo intercedit, illos
Christianos, et nos haereticos facit.</hi> </p>
        </div3>
<div3>
          <head>43.</head>
          <p>
 Huic respondetur: Si quisquam dicat, eum qui
cum Baptismum acciperet, quia odium fraternum tenebat
in corde, non acceperat remissionem peccatorum,
non esse iterum baptizandum, quando illud
odium de corde dimittit; numquid ecclesiastico Baptismo
intercedit pro homicidis, aut illos justos, et
nos homicidas facit? Hoc ergo et de haereticis intelligat.
</p>
          <p>CAPUT XXIII.--44. Geminius a Furnis dixit: <hi>Quidam de collegis haereticos praeponere sibi possunt,
nobis non possunt: et ideo quod semel decrevimus, tenemus;
ut ab haeretici venientes baptizemus.</hi> </p>
        </div3>
<div3>
          <head>45.</head>
          <p>
 Et hic confitetur apertissime quosdam de collegis
suis diversa sensisse: unde etiam atque etiam
confirmatur amor unitatis, quod ab invicem nullo
schismate separati sunt, donec alteris eorum si quid
aliter saperent Deus revelaret <note>(Philipp. III, 15)</note>. Sed
huic respondetur, collegas ejus non sibi haereticos
praeposuisse; sed Baptismum Christi, sicut agnoscitur
in avaris, fraudatoribus, raptoribus, homicidis,
sic etiam in haereticis cognovisse.
</p>
          <p>CAPUT XXIV.--46. Rogatianus a Nova dixit: <hi>Ecclesiam Christus instituit, haeresim diabolus: quomodo
potest habere Baptismum Christi synagoga satanae?</hi> </p>
        </div3>
<div3>
          <head>47.</head>
          <p>
 Huic respondetur: Numquid quia pios Christus
instituit, et invidos diabolus, ideo non potest habere
Baptismum Christi, quae in invidis convincitur esse
pars diaboli?
</p>
          <p>CAPUT XXV.--48. Therapius a Bulla dixit: <hi>Qui
haereticis Baptismum Ecclesiae concedit, et prodit, quid
aliud quam sponsae Christi Judas existit?</hi> </p>
        </div3>
<div3>
          <head>49.</head>
          <p>
 O magna convictio schismaticorum, qui se ab
haereditate Christi toto orbe diffusa nefario sacrilegio
separarunt, si Cyprianus talibus communicabat qualis
Judas traditor fuit, et tamen ab eis non maculabatur:
aut si maculabatur, tunc Judae facti sunt omnes: ergo
et modo Judae sunt omnes: aut si non sunt; non ergo
pertinent ad posteriores facinora priorum, quamvis
ex eadem communione propagatos. Cur ergo nobis
traditores objiciunt, quos non convicerunt, et
sibi Judam non objiciunt, cui Cyprianus et collegae
ejus communicaverunt? Ecce concilium de quo solent
isti gloriari. Nos quidem dicimus quia sic non prodit
haereticis Ecclesiae Baptismum, qui Baptismum Christi
<pb n="0234"/>
et in haereticis probat; sicut non prodit homocidis
Ecclesiae Baptismum, qui Baptismum Christi et in
homicidis probat: sed quia isti ex hoc concilio nobis
praescribere quid sentire debeamus, affectant, ipsi
priores ei consentiant. Ecce Judae traditori sunt comparati,
qui dicebant haereticos quamvis in haeresi
baptizatos non debere iterum baptizari. Talibus autem
Cyprianus communicabat, qui dixit, <hi>Neminem judicantes,
aut a jure communionis aliquem, si diversum
senserit, amoventes (In exordio concilii Carthaginensis</hi> ).
Tales etiam antea fuisse in Ecclesia per illam sententiam
manifestantur, ubi ait: <hi>Sed dicit aliquis, Quid
ergo fiet de his qui in praeteritum in Ecclesiam sine Baptismo
admissi sunt <note>(Epist. 73, ad Jubaianum)</note>
          </hi>. Talem
fuisse Ecclesiae consuetudinem ipsi, qui hoc concilium
faciunt, saepe commemorant. Si ergo <hi>nihil aliud
quicumque hoc facit, quam sponsae Christi Judas existit,</hi> 
sicut ista sententia pronuntiata est; Judas autem,
sicut docet Evangelium, traditor fuit; traditoribus
ergo communicaverunt omnes, qui tunc etiam ista
dicebant, et antequam ista dicerent, traditores facti
erant omnes per illam consuetudinem, quam tunc Ecclesia
retinebat. Omnes ergo, id est et nos et ipsi qui
ex illa unitate propagati sumus, traditores sumus. Sed
nos duobus modis defendimur: quia et huic concilio,
ubi hoc pronuntiatum est, non consentimus, salvo
jure unitatis, sicut ipse Cyprianus praedixit; et bonis
malos in unitate catholica, donec in fine a tritico palea
separetur, nihil obesse arbitramur. Isti autem,
quia et hoc concilium tanquam pro se proferunt, et
malorum communione quasi contagione bonos perire
contendunt, non inveniunt quomodo dicant, aut priores
Christianos unde isti propagantur, non fuisse
traditores, quia isto concilio convincuntur; aut ad se
non pertinere facinora priorum, quia nobis majores
nostros objiciunt?
</p>
          <p>CAPUT XXVI.--50. Item alius Lucius a Membresa
 dixit: <hi>Scriptum est,  « Deus peccatorem non
audit</hi> »  <note>(Joan. IX, 31)</note>. <hi>Qui peccator est, quomodo audiri
in Baptismo potest?</hi> </p>
        </div3>
<div3>
          <head>51.</head>
          <p>
 Respondemus: Quomodo auditur avarus, et
raptor, et fenerator, et homicida? An isti non sunt
peccatores? quos tamen Cyprianus in Catholica objurgat,
et tolerat.
</p>
          <p>CAPUT XXVII.--52. Item alius Felix a Buslacenis
 dixit: <hi>In haereticis sine Baptismo Ecclesiae admittendis
nemo consuetudinem rationi et veritati praeponat;
quia consuetudinem ratio et veritas semper excludit.</hi> </p>
        </div3>
<div3>
          <head>53.</head>
          <p>
 Huic respondetur: Veritatem non ostendis, de
consuetudine confiteris. Recte igitur consuetudinem
teneremus plenario concilio posteriore firmatam,
etiam si veritas adhuc lateret, quam credimus jam
esse manifestatam.
</p>
          <p>CAPUT XXVIII.--54. Alius Saturninus ab Abitinis
 dixit: <hi>Si potest antichristus dare alicui gratiam
<pb n="0235"/>
Christi, possunt et haeretici baptizare, qui appellati
sunt antichristi.</hi> </p>
        </div3>
<div3>
          <head>55.</head>
          <p>
 Quid, si alius diceret: Si potest homicida dare
alicui gratiam Christi, possunt et qui fratres oderunt
baptizare, qui appellati sunt homicidae? Nempe quasi
verum dicere videretur, et tamen possunt: sic ergo
et haeretici.
</p>
          <p>CAPUT XXIX.--56. Quintus ab Aggya dixit: <hi>Ille potest dare aliquid, qui aliquid habet: haeretici autem
quid possunt dare, quos constat nihil habere?</hi> </p>
        </div3>
<div3>
          <head>57.</head>
          <p>
 Huic respondetur: Si ergo potest dare aliquid
qui aliquid habet, manifestum est posse dare haereticos
Baptismum, quia cum ab Ecclesia recedunt, habent
lavacri Sacramentum quod ibi acceperant: nam
redeuntes non recipiunt, quia non amiserant cum recesserunt.
</p>
          <p>CAPUT XXX.--58. Alius Julianus a Marcelliana
dixit: <hi>Si potest homo duobus dominis servire, Deo et
mammonae <note>(Matth. VI, 24)</note>
            </hi>; <hi>potest et Baptisma duobus
servire, christiano et haeretico.</hi> </p>
        </div3>
<div3>
          <head>59.</head>
          <p>
 Imo si potest continenti et avaro, sobrio et
ebrioso, pio et homicidae, cur non etiam christiano et
haeretico? Quibus quidem non servit; sed ministratur
et illis, vel ab illis, ad salutem bene utentibus, et ad
judicium male utentibus.
</p>
          <p>CAPUT XXXI.--60. Tenax ab Horreis Celiae dixit: <hi>Baptisma unum est, sed Ecclesiae: ubi Ecclesia non est,
Baptisma illic esse non potest.</hi> </p>
        </div3>
<div3>
          <head>61.</head>
          <p>
 Huic respondemus: Quare ergo potest ubi petra
non est, sed arena est; cum Ecclesia in petra, non
in arena sit?
</p>
          <p>CAPUT XXXII.--62. Alius Victor ab Assuris dixit: <hi>Scriptum est,  « quia Deus unus est, et Christus unus,
Ecclesia una, et Baptisma unum</hi> 
 »  <note>(Ephes. IV, 4)</note>. <hi>Quomodo
illic baptizari aliquis potest, ubi Deus et Christus
et Ecclesia non est</hi>?</p>
        </div3>
<div3>
          <head>63.</head>
          <p>
 Quomodo potest et in arena illa, ubi nec Ecclesia
est, quia in petra est; nec Deus et Christus,
quia non est ibi templum Dei et Christi?
</p>
          <p>CAPUT XXXIII.--64. Donatulus a Capse dixit: <hi>Et ego semper hoc sensi, ut haeretici, qui nihil foris
consecuti sunt, quando ad Ecclesiam convertuntur, baptizentur.</hi> </p>
        </div3>
<div3>
          <head>65.</head>
          <p>
 Ad hoc respondetur: Nihil quidem foris consecuti
sunt, sed ad salutem, non ad Sacramentum.
Salus enim propria est bonis; Sacramenta vero communia
et bonis et malis.
</p>
          <p>CAPUT XXXIV.--66. Verulus a Rusiccade dixit: <hi>Homo haereticus dare non potest quod non habet:
multo magis schismaticus, qui quod habuit amisit.</hi> </p>
        </div3>
<div3>
          <head>67.</head>
          <p>
 Jam ostendimus eos habere; quia non amittunt,
cum recedunt. Non enim recipiunt, cum redeunt.
Quapropter, si propterea videbantur dare non posse,
quia putabantur non habere; intelligantur jam dare
<pb n="0236"/>
posse, quia intelliguntur et habere.
</p>
          <p>CAPUT XXXV.--68. Pudentianus a Cuiculi
dixit: <hi>Novitas episcopatus effecit, fratres dilectissimi, ut
sustinerem quid majores judicarent. Nam haereses
nihil habere, nec posse, manifestum est: atque ita si
qui ex eis venerint, baptizari aequissime statutum
est.</hi> </p>
        </div3>
<div3>
          <head>69.</head>
          <p>
 Sicut ergo superioribus responsum est, quos
hic sustinebat quid judicarent, sic et huic ipsi responsum
esse intelligatur.
</p>
          <p>CAPUT XXXVI.--70. Petrus ab Hippone Diarrhito
 dixit: <hi>Cum unum Baptisma sit in catholica
Ecclesia, manifestum est non posse extra Ecclesiam
baptizari: et ideo in haeresi tinctos, sive in schismate,
venientes ad Ecclesiam, censeo baptizari oportere.</hi> </p>
        </div3>
<div3>
          <head>71.</head>
          <p>
 Sic est unum Baptisma in Ecclesia catholica,
ut cum exinde aliqui exierint, in his qui exeunt, non
fiant duo, sed idem unum maneat. Quod ergo in redeuntibus
agnoscitur, hoc et in eis qui a recedentibus
acceperunt, quod illic cum recederent, non amiserunt.
</p>
          <p>CAPUT XXXVII.--72. Item alius Lucius ab Ausafa
 dixit: <hi>Secundum motum animi mei et Spiritus
sancti, cum sit unus Deus Pater Domini nostri Jesu
Christi, et unus Christus, et una spes, unus spiritus,
una Ecclesia, unum debet esse Baptisma. Et ideo dico,
et si quid apud haereticos motum aut factum fuerit,
rescindi debere; et eos qui exinde veniunt, in Ecclesia
baptizandos esse.</hi> </p>
        </div3>
<div3>
          <head>73.</head>
          <p>
 Rescindatur ergo quod baptizant, qui audiunt
verba Dei et non faciunt, cum ab iniquitate ad justitiam,
hoc est, ab arena ad petram migrare coeperint.
Quod si non fit, quia et in ipsis quod Christi erat, eorum
iniquitatibus non violabatur; hoc etiam de haereticis
intelligatur: nam nec eadem spes illis est
quamdiu in arena sunt, quae illis qui super petram
sunt; tamen idem Baptisma est in utrisque, quamvis
sicut spes una, ita unum Baptisma dictum sit.
</p>
          <p>CAPUT XXXVIII.--74. Felix a Gurgitibus dixit: <hi>Ego censeo, ut secundum sanctarum Scripturarum praecepta
baptizati illicite ab haereticis extra Ecclesiam, si ad
Ecclesiam confugere voluerint, gratiam Baptismi, ubi
licite datur, consequantur.</hi> </p>
        </div3>
<div3>
          <head>75.</head>
          <p>
 Respondetur: Imo licite incipiant habere ad
salutem, quod illicite habebant ad perniciem: quia
sub eodem Baptismo justificatur, cum se quisque ad
Deum veraci corde converterit, sub quo judicabatur,
quando id accipiens saeculo solis verbis et non factis
renuntiaverat.
</p>
          <p>CAPUT XXXIX.--76. Pusillus a Lamasba
dixit: <hi>Ego credo Baptisma salutare non esse nisi in Ecclesia
catholica. Quidquid absque Catholica fuerit, simulatio
est.</hi> </p>
        </div3>
<div3>
          <head>77.</head>
          <p>
 Hoc quidem verum est, quod <hi>Baptisma salutare
nonnisi in Ecclesia catholica est.</hi> Potest enim ipsum
<pb n="0237"/>
esse et extra Catholicam, sed salutare non est ibi;
quia non ibi operatur salutem: sicut ille bonus odor
Christi non est utique salutaris in iis qui pereunt <note>(II
Cor. II, 15)</note>, non suo vitio, sed illorum. <hi>Simulatio est
autem quidquid extra Catholicam fuerit,</hi> sed in quantum
non est catholicum. Potest autem aliquid catholicum
esse extra Catholicam, sicut potuit nomen Christi esse
extra congregationem Christi, in quo nomine pellebat
daemonia ille qui cum discipulis non sequebatur <note>(Marc.
IX, 37)</note>. Nam simulatio etiam in Catholica esse potest,
in his utique qui saeculo verbis et non factis renuntiant,
nec tamen est catholica simulatio. Sicut ergo est in
Catholica quod non est catholicum, sic potest extra
Catholicam aliquid esse catholicum.
</p>
          <p>CAPUT XL.--78. Salvianus a Gazaufala dixit: <hi>Haereticos nihil habere constat; et ideo ad nos veniunt,
ut possint accipere quod non habebant.</hi> </p>
<p>79 Respondemus: Non sunt ergo haeretici ipsi qui
haereses condiderunt, quia ab Ecclesia recesserunt,
et utique habebant quod ibi acceperunt. Quod si absurdum
est dicere, ut illi non sint haeretici, per quos
caeteri fiunt haeretici; potest fieri ut haereticus habeat,
quo male utendo dispereat.</p>
<p>CAPUT XLI.--80. Honoratus a Tucca dixit: <hi>Cum
Christus veritas sit, magis veritatem quam consuetudinem
sequi debemus; ut haereticos qui ideo ad nos veniunt,
quia foris nihil accipere potuerunt, Ecclesiae Baptismo
sanctificemus.</hi> </p>
        </div3>
<div3>
          <head>81.</head>
          <p>
 Et iste attestator est consuetudinis, ubi nos
plurimum adjuvat, quidquid aliud contra nos dicere
videatur. Non autem ideo ad nos veniunt haeretici,
quia foris nihil acceperunt; sed ut eis utile esse incipiat
quod acceperunt: hoc enim foris nullo modo potest.
</p>
          <p>CAPUT XLII.--82. Victor ab Octavo dixit: <hi>Quod et ipsi scitis, non olim sum constitutus episcopus,
et ideo exspectabam praecessorum consilium. Hoc itaque
existimo, ut quicumque ex haeresi venerint, sine dubio
baptizentur.</hi> </p>
        </div3>
<div3>
          <head>83.</head>
          <p>
 Quod ergo illis quos exspectabat, responsum
est, huic quoque responsum accipiatur.
</p>
          <p>CAPUT XLIII.--84. Clarus a Mascula dixit: <hi>Manifesta
est sententia Domini nostri Jesu Christi Apostolos
suos mittentis, et ipsis solis potestatem a Patre sibi
datam permittentis, quibus nos successimus, eadem potestate
Ecclesiam Domini gubernantes, et credentium fidem
baptizantes: et ideo haeretici, qui nec potestatem
foris, nec Ecclesiam Christi habent, neminem baptizare
Baptismo ejus possunt.</hi> </p>
        </div3>
<div3>
          <head>85.</head>
          <p>
 Numquid et impii homicidae Apostolis successerunt?
Cur ergo baptizant? An quia non sunt foris?
Sed a petra foris sunt, cui claves Dominus dedit et
ubi se aedificaturum Ecclesiam dixit <note>(Matth. XVI, 18,
19)</note>.
</p>
          <p>CAPUT XLIV.--86. Secundianus a Thambeis
dixit: <hi>Non debemus haereticos nostra praesumptione decipere,
ut in Ecclesia Domini nostri Jesu Christi non
<pb n="0238"/>
baptizati ac per hoc remissionem peccatorum non consecuti,
cum judicii dies venerit, nobis imputent quod per
nos non sint baptizati, et indulgentiam divinae gratiae
consecuti. Propter quod, cum sit una Ecclesia et unum
Baptisma, quando ad nos convertuntur, simul cum Ecclesia
et Ecclesiae Baptismum consequantur.</hi> </p>
        </div3>
<div3>
          <head>87.</head>
          <p>
 Imo translati ad petram et columbae sociati
accipiant remissionem peccatorum, quam habere non
poterant extra petram et extra columbam, sive aperte
foris, sicut haeretici, sive tanquam intus, sicut perditi
catholici: quos tamen Baptismum sine remissione
peccatorum et habere et dare manifestum est, cum et
ab ipsis tales accipiunt, qui non in melius commutati
Deum labiis honorant, cor autem eorum longe est ab
eo <note>(Isai. XXIX, 13)</note>. Tamen sic est unum Baptisma,
quomodo est una columba, cum possint qui non sunt
in columba communiter, Baptisma tamen habere communiter.
</p>
          <p>CAPUT XLV.--88. Item alius Aurelius a Chullabi
 dixit: <hi>Joannes apostolus in Epistola sua posuit,
 « Si quis ad vos venit, et doctrinam Christi non habet,
nolite eum admittere in domum vestram, et Ave illi ne dixeritis.
Qui enim dixerit illi Ave, communicat factis ejus
malis</hi> »  <note>(II Joan. 10, 11)</note>. <hi>Quomodo tales admitti temere
in domum Dei possunt, qui in domum nostram privatam
admitti prohibentur? Aut quomodo cum eis sine
Ecclesiae Baptismo communicare possumus, quibus si
Ave dixerimus tantum, factis eorum malis communicamus.</hi> </p>
        </div3>
<div3>
          <head>89.</head>
          <p>
 De hoc testimonio Joannis non est diutius disserendum,
quando quidem ad quaestionem Baptismi,
quam modo tractamus, omnino non pertinet.
Ait enim, <hi>Si quis ad vos venerit, et doctrinam
Christi non habet.</hi> Haeretici autem relinquentes
doctrinam erroris sui, ad Christi doctrinam
convertuntur, ut incorporentur Ecclesiae, et ad
illam columbam incipiant pertinere, cujus Sacramentum
habebant: et ideo quod ejus non habebant,
eis datur, id est, pax et charitas de corde puro,
et conscientia bona, et fide non ficta <note>(I Tim. I, 5)</note>.
Quod autem ejus habebant, agnoscitur, et sine ulla
contumelia suscipitur: sicut in adultera Deus agnoscit
dona sua, etiam cum illa sequitur amatores suos;
quia fornicatione correcta, cum ad castitatem convertitur,
non dona illa culpantur, sed ipsa emendatur <note>(Osee II)</note>.
Sicut se autem posset defendere Cyprianus,
si hoc ei Joannis testimonium objiceretur,
quando talibus communicabat; ita se defendant contra
quos dicitur. Nam ad istam quaestionem, ut dixi,
omnino non pertinet. Joannes enim dicit, alienae doctrinae
hominibus Ave non esse dicendum; Paulus
autem apostolus vehementius dicit, <hi>Si quis frater nominatur
inter vos aut avarus, aut ebriosus,</hi> etc., <hi>cum
ejusmodi nec quidem cibum simul sumere <note>(I Cor. V, 11)</note>
          </hi>:
et tamen cum collegis feneratoribus, insidiosis, fraudatoribus,
raptoribus, non privatam mensam, sed
<pb n="0239"/>
Dei altare habebat commune Cyprianus. Quomodo
autem hoc defendatur, jam in aliis libris satis dictum
est.
</p>
          <p>CAPUT XLVI.--90. Litteus a Gemellis dixit: <hi>Caecus caecum si ducat, ambo in foveam cadunt 
 <note>(Matth.
XV, 14)</note>
            </hi>. <hi>Cum ergo haereticos constet non posse illuminare
quemquam, utpote caecos; Baptisma eorum non valet.</hi> </p>
        </div3>
<div3>
          <head>91.</head>
          <p>
 Nec nos dicimus valere ad salutem quamdiu
haeretici sunt, sicut et illis homicidis quamdiu fratres
oderunt: nam et ipsi in tenebris sunt, et si quis eos
sequitur, simul in foveam cadunt; nec ideo tamen
Baptismum vel non habent, vel non tradunt.
</p>
          <p>CAPUT XLVII.--92. Natalis ab Oea dixit: <hi>Tam
ego praesens, quam Pompeius Sabratensis, quam etiam
Dioga Leptimagnensis, qui mihi mandaverunt, corpore
quidem absentes, spiritu praesentes, censemus quod et
collegae nostri; quod haeretici communicationem habere
nobiscum non possunt, nisi ecclesiastico Baptismo baptizati
fuerint.</hi> </p>
        </div3>
<div3>
          <head>93.</head>
          <p>
 Communicationem, credo, eam dicit, quae
pertinet ad columbae societatem: nam in participatione
Sacramentorum procul dubio communicabant
eis, neminem judicantes, nec a jure communionis
aliquem, si diversum sentiret, amoventes. Sed quolibet
modo dixerit, non magnopere verba haec refellenda
sunt. Certe enim non communicet haereticus,
nisi ecclesiastico Baptismo baptizatus. Constat autem
ecclesiasticum esse Baptismum etiam apud haereticos
verbis evangelicis consecratum: sicut ipsum
Evangelium ecclesiasticum est, nec ad eorum pertinet
perversitatem, sed utique suam retinet sanctitatem
.
</p>
          <p>CAPUT XLVIII.--94. Junius a Neapoli dixit: <hi>Ab eo quod semel censuimus, non recedo, ut haereticos
venientes ad Ecclesiam baptizemus.</hi> </p>
        </div3>
<div3>
          <head>95.</head>
          <p>
 Hic quia nullam rationem vel testimonium
Scripturarum attulit, diu nos tenere non debet.
</p>
          <p>CAPUT XLIX.--96. Cyprianus a Carthagine
dixit: <hi>Meam sententiam plenissime exprimit epistola
quae ad Jubaianum collegam nostrum scripta est, haereticos
secundum evangelicam et apostolicam contestationem
adversarios Christi et antichristos appellatos,
quando ad Ecclesiam venerint, unico Ecclesiae Baptismo
baptizandos esse, ut possint fieri de adversariis
amici, et de antichristis christiani.</hi> </p>
        </div3>
<div3>
          <head>97.</head>
          <p>
 Quid aliud hic disputandum est, quando ipsam,
cujus mentionem fecit, epistolam ad Jubaianum datam,
quanta potuimus diligentia pertractavimus? Et
quod hic dixit, meminerimus dici posse de omnibus
iniquis, quos et in Catholica esse ipse testatur, et
Baptismum habere et dare, nemo nostrum ambigit.
Illi enim veniunt ad Ecclesiam, qui de parte diaboli
ad Christum transeunt, et aedificant super petram,
et incorporantur columbae, et in horto concluso et
fonte signato muniuntur; ubi non sunt omnes qui
contra Christi praecepta vivunt, ubilibet esse videantur.
<pb n="0240"/>
Nam in epistola quam scripsit ad Magnum, cum
de hac ipsa re ageret, satis aperteque ipse nos commonuit,
in quali societate oporteat intelligi Ecclesiam.
Ait enim, de quodam loquens: <hi>Alienus fiat et
profanus dominicae pacis, ac dominicae unitatis inimicus,
non habitans in domo Dei, id est, in Ecclesia
Christi, in qua non nisi concordes atque unanimes habitant <note>(Epist. 69)</note>
          </hi>.
Quod ergo hic dicimus, paululum
advertant, qui nobis de Cypriano volunt
praescribere. Si enim in Ecclesia Christi non nisi
concordes atque unanimes habitant, procul dubio non
habitabant in Ecclesia Christi, quamvis intus esse
viderentur, illi qui per invidiam et contentionem
sine charitate Christum annuntiabant; quos ipse
intelligit, non haereticos vel schismaticos a Paulo
apostolo commemoratos, sed falsos fratres cum
illo interius conversantes <note>(Philipp. I, 15, 17)</note>:
qui certe baptizare non debebant, quia in Ecclesia
non habitabant, in qua ipse dicit non habitare nisi
concordes et unanimes: nisi forte quisquam sic abhorret
a vero, ut dicat concordes et unanimes fuisse
invidos et malevolos, et sine charitate contentiosos:
et tamen baptizabant, nec eorum ista detestanda
perversitas Sacramentum Christi, quod per eos tractabatur
et dispensabatur, aliqua ex parte minuebat
atque violabat.
</p>
          <p>CAPUT L.--98. Totum sane ipsum locum in eadem
ad Magnum epistola positum operae pretium est
pertractare, quem ita contexuit. <hi>Non habitans,</hi> inquit, <hi>in domo Dei, id est, in Ecclesia Christi, in qua non nisi
concordes atque unanimes habitant, loquente in Psalmis
Spiritu sancto, et dicente,  « Deus qui inhabitare facit
unanimes in domo</hi> 
 »  <note>(Psal. LXVII, 7)</note>. <hi>Denique unanimitate
Christianos firma sibi atque inseparabili charitate
connexos</hi>, <hi>etiam ipsa Dominica sacrificia declarant.
Nam quando Dominus corpus suum panem vocat <note>(Joan.
VI, 52)</note>
            </hi>, <hi>de multorum granorum adunatione congestum;
populum nostrum, quem portabat, indicat adunatum: et
quando sanguinem suum vinum appellat <note>(Matth. XXVI,
26 29)</note>
            </hi>, <hi>de botris atque acinis plurimis expressum, atque
in unum coactum; gregem item nostrum significat commixtione
adunatae multitudinis copulatum.</hi> Haec verba
beati Cypriani indicant eum et intellexisse et dilexisse
decorem domus Dei, quam domum ex unanimis et
concordibus constare affirmavit, et docuit testimonio
prophetico, et significatione Sacramentorum: in qua
utique non erant illi invidi, et sine charitate malevoli,
qui tamen baptizabant. Ex quo apparet et in eis esse
posse, atque ab eis dari posse Sacramentum Christi,
qui non sunt in Ecclesia Christi, in qua non nisi unanimes
et concordes habitare Cyprianus ipse testatur.
Neque enim saltem hoc dici potest, tunc baptizare
posse cum latent: quoniam illi Paulum apostolum non
latebant, quos in Epistola sua veracissimus testis notat,
et gaudere se dicit, quoniam et ipsi Christum annuntiabant.
De his quippe ait, <hi>Sive occasione, sive veritate
<pb n="0241"/>
Christus annuntietur, et in hoc gaudeo, sed et gaudebo <note>(Philipp. I, 18)</note>
            </hi>.</p>
<p>CAPUT LI.--99. Quibus omnibus consideratis,
puto me non temere dicere, alios ita esse in domo Dei,
ut ipsi etiam sint eadem domus Dei, quae dicitur
aedificari super petram <note>(Matth. XVI, 18)</note>, quae unica
columba appellatur <note>(Cant. VI, 8)</note>, quae sponsa pulchra
sine macula et ruga <note>(Ephes. V, 27)</note>, et hortus conclusus,
fons signatus, puteus aquae vivae, paradisus
cum fructu pomorum <note>(Cant. IV, 12, 13)</note>: quae domus
etiam claves accepit, ac potestatem solvendi et ligandi <note>(Matth. XVI, 19)</note>.
Hanc domum si quis corripientem
corrigentemque contempserit, <hi>Sit tibi,</hi> inquit, <hi>tanquam ethnicus et publicanus 
 <note>(Id. XVIII, 17)</note>
            </hi>. De hac
domo dicitur, <hi>Domine, dilexi decorem domus tuae, et
locum habitationis gloriae tuae <note>(Psal. XXV, 8)</note>
            </hi>; et, <hi>Qui
habitare facit unanimes in domo <note>(Psal. LXVII, 7)</note>
            </hi>; et, <hi>Jucundatus sum in his quae dixerunt mihi, In domum
Domini ibimus 
 <note>(Psal. CXXI, 1)</note>
            </hi>; et, <hi>Beati qui habitant
in domo tua, Domine; in saecula saeculorum laudabunt
te <note>(Psal. LXXXIII, 5)</note>
            </hi>; et innumerabilia talia. Haec domus
etiam triticum dicitur, sive tricenum, sive sexagenum,
sive centenum fructum afferens cum tolerantia <note>(Matth. XIII, 23, et Luc. VIII, 15)</note>.
Haec domus
est in vasis aureis et argenteis <note>(II Tim. II, 20)</note>, et
lapidibus pretiosis, et lignis imputribilibus. Huic domui
dicitur, <hi>Sufferentes invicem in dilectione, studentes
servare unitatem spiritus in vinculo pacis <note>(Ephes. IV,
2, 3)</note>
            </hi>; et, <hi>Templum enim Dei sanctum est, quod estis
vos <note>(I Cor. III, 17)</note>
            </hi>. Haec quippe in bonis fidelibus est,
et sanctis Dei servis ubique dispersis et spirituali
unitate devinctis in eadem communione Sacramentorum,
sive se facie noverint, sive non noverint. Alios
autem ita dici esse in domo, ut non pertineant ad
compagem domus, nec ad societatem fructiferae pacificaeque
justitiae; sed sicut esse palea dicitur in frumentis:
nam et istos esse in domo, negare non possumus,
dicente Apostolo, <hi>In magna autem domo non
solum aurea vasa sunt vel argentea, sed et lignea et fictilia;
et alia quidem sunt in honorem, alia vero in
contumeliam <note>(II Tim. II, 20)</note>
            </hi>. Ex hoc numero innumerabili,
non solum turba intus premens cor paucorum
in tantae multitudinis comparatione sanctorum,
sed etiam disruptis retibus haereses et schismata existunt
in eis, qui jam magis ex domo quam in domo
esse dicendi sunt, de quibus dicitur, <hi>Ex nobis exierunt,
sed non erant ex nobis <note>(I Joan. II, 19)</note>
            </hi>. Separatiores
enim sunt jam etiam corporaliter segregati,
quam illi qui interius carnaliter et animaliter vivunt,
et spiritualiter separati sunt.</p>
<p>CAPUT LII.--100. Horum autem omnium generum
illi primi, qui sic sunt in domo Dei, ut ipsi sint
domus Dei, sive jam spirituales sint, sive adhuc parvuli
lacte nutriantur, sed tamen ad spirituale habitum
intento corde proficiant, nemo dubitat quod Baptismum
et utiliter habeant, et se imitantibus utiliter
tradant: fictis autem, quos Spiritus sanctus fugit,
<pb n="0242"/>
etsi ipsi, quantum in eis est, utiliter tradunt, illi tamen
inutiliter accipiunt, non imitantes eos per quos
accipiunt. Illi vero qui sic sunt in magna domo tanquam
vasa in contumeliam, et inutiliter habent Baptismum,
et se imitantibus inutiliter tradunt: illi
porro ab eis utiliter accipiunt, qui non ipsis corde
atque moribus, sed sanctae domui copulantur. Qui
autem separatiores, non magis in domo quam ex
domo sunt, neque omnino utiliter habent, neque ab
eis utiliter accipitur, nisi forte accipiendi necessitas
urgeat, et accipientis animus ab unitatis vinculo non
recedat: tamen et habent, quanquam inutiliter habeant;
et accipitur ab eis, etiam cum inutile est accipientibus;
quod ut fiat utile, ah haeresi vel schismate
recedendum est, et illi domui cohaerendum:
quod non solum haeretici et schismatici, sed etiam
illi facere debent, qui sic sunt in domo per communionem
Sacramentorum, ut extra domum sint per
diversitatem morum: sic enim et ipsis utile incipit
esse Sacramentum, quod aliter inutile est.</p>
<p>CAPUT LIII.--101. Solet etiam quaeri, utrum
approbandum sit Baptisma, quod ab eo qui non accepit,
accipitur, si forte hoc curiositate aliqua didicit
quemadmodum dandum sit: et utrum nihil intersit,
quo animo accipiat ille cui datur, cum simulatione,
an sine simulatione: si cum simulatione, utrum
fallens, sicut in Ecclesia, vel in ea quae putatur
Ecclesia; an jocans, sicut in mimo: et quid
sit sceleratius, in Ecclesia fallaciter accipere, an
in haeresi vel schismate sine fallacia, id est, animo
non simulato; et utrum in haeresi fallaciter, an in
mimo cum fide, si quisquam inter agendum repentina
pietate moveatur. Quanquam talem si etiam illi
conferamus qui in ipsa Catholica fallaciter accipit,
mirum si dubitatur quis cui praeferendus sit: quid
enim prosit animus veraciter dantis fallaciter accipienti,
non video. Sed arbitremur aliquem etiam
fallaciter dantem, cum et tradens et accipiens fallaciter
agant in ipsa unitate catholica, utrum hoc magis
Baptisma sit acceptandum, an illud quod in mimo
datur, si quis existat qui fideliter subito commotus
accipiat: an quantum ad ipsos quidem attinet homines,
plurimum distet inter credentem in mimo, et
irridentem in Ecclesia; ad ipsius autem Sacramenti
integritatem nihil intersit. Si enim nihil interest ad
integritatem Sacramenti in ipsa Catholica, utrum id
aliqui fallaciter an veraciter agant, cum tamen hoc
idem utrique agant: cur extra intersit, non video;
quando ille qui accipit, non simulatione palliatus,
sed religione mutatus est. An plus valent ad confirmandum
Sacramentum illi veraces inter quos agitur,
quam ad frustrandum illi fallaces a quibus agitur, et
in quibus agitur? Et tamen si postea prodatur, nemo
repetit, sed aut excommunicando punitur illa simulatio,
aut poenitendo sanatur.</p>
        </div3>
<div3>
          <head>102.</head>
          <p>
 Sed nobis tutum est, in ea non progredi aliqua
temeritate sententiae, quae nullo in catholico regionali
<pb n="0243"/>
concilio coepta, nullo plenario terminata sunt:
id autem fiducia securae vocis asserere, quod in gubernatione
Domini Dei nostri et Salvatoris Jesu Christi,
universalis Ecclesiae consensione roboratum est.
Verumtamen si quis forte me in eo concilio constitutum,
ubi talium rerum quaestio versaretur, non praecedentibus
talibus, quorum sententias sequi mallem, urgeret
ut dicerem quid ipse sentirem: si eo modo affectus
essem, quo eram cum ista dictarem; nequaquam dubitarem
habere eos Baptismum, qui ubicumque, et a
quibuscumque, illud verbis evangelicis consecratum,
sine sua simulatione, et cum aliqua fide accepissent:
quanquam eis ad salutem spiritualem non prodesset,
si charitate caruissent, qua catholicae insererentur Ecclesiae. <hi>Si</hi> 
 enim <hi>habeam,</hi> inquit, <hi>fidem, ut montes transferam,
charitatem autem non habeam, nihil sum <note>(I Cor.
XIII, 2)</note>
          </hi>. Sicut jam praeteritis majorum statutis, non
dubito etiam illos habere Baptismum, qui quamvis fallaciter
id accipiant, in Ecclesia tamen accipiunt, vel
ubi putatur esse Ecclesia ab eis, in quorum societate
id accipitur, de quibus dictum est, <hi>Ex nobis exierunt <note>(I Joan. II, 19)</note>
          </hi>.
Ubi autem neque societas ulla esset
ita credentium, neque ille qui ibi acciperet, ita crederet,
sed totum ludicre et mimice et joculariter
ageretur, utrum approbandus esset Baptismus qui sic
daretur; divinum judicium per alicujus revelationis
oraculum, concordi oratione et impensis supplici devotione
gemitibus implorandum esse censerem: ita
sane ut post me dicturos sententias, ne quid jam
exploratum et cognitum afferrent, humiliter exspectarem:
quanto magis ergo nunc sine praejudicio diligentioris
inquisitionis, vel majoris auctoritatis, illud
dixisse accipiendus sum?
</p>
          <p>
            <pb n="0244"/>CAPUT LIV.--103. Sed jam, ut existimo, tempus
est hos etiam libros de quaestione Baptismi debito fine
concludere: ubi nobis ostendit Dominus Deus noster
per pacificum episcopum Cyprianum, et illos qui ei
consenserunt, quantum sit catholica unitas diligenda,
ut in eo quod aliter sapiebant, donec id quoque Deus
revelaret <note>(Philipp. III, 15)</note>; tolerarent potius diversa
sentientes, quam se ab eis nefario schismate separarent:
ubi Donatistarum prorsus ora clauduntur,
etiamsi de Maximianistis nihil dicamus. Si enim mali
bonos in unitate contaminant, nullam jam Ecclesiam,
cui sociaretur, vel ipse Cyprianus invenit. Si autem
mali bonos in unitate non maculant, nullam causam
separationis sacrilegus donatista proponit. Baptismum
autem si habent et tradunt alii tam multi qui
operantur opera carnis, qualia qui agunt, regnum
Dei non possidebunt <note>(Galat. V, 19-21)</note>; habent ac
tradunt et haeretici, qui inter illa opera numerati sunt,
quod quia recedendo non amiserunt, et tradere manendo
potuerunt: sed tam infructuose atque inutiliter
tales talibus, quam et illi caeteri pares eorum,
in eo quod regnum Dei non possidebunt. Et quemadmodum
illis correctis Baptisma non incipit adesse
quod deerat, sed prodesse quod inerat; sic et haereticis.
Unde Cyprianus, et qui cum eo senserunt, catholicae
Ecclesiae, quam noluerunt praecidere, non
potuerunt praescribere. Quod vero aliter sapuerunt,
non expavescimus, quia cum eis veneramur et Petrum:
quod autem ab unitate non recesserunt, gaudemus,
quia cum eis aedificamur in petra.
</p>
</div3>
      </div1>
</body>
  </text>
</TEI>