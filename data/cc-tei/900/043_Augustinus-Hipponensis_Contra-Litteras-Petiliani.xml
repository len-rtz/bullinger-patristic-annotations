<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Contra Litteras Petiliani</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 43</title>
           <idno>AugHip.CoLiPe</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>LIBER PRIMUS. Scriptus forma epistolae ad Catholicos directae, in qua primae partes epistolae Petiliani, quam ipse ad suos scripserat, refelluntur.</head>
<p>
          <pb n="0245"/>Dilectissimis fratribus ad nostrae dispensationis curam
pertinentibus, AUGUSTINUS, In Domino salutem.</p>
<p>CAPUT PRIMUM.--1. Nostis nos saepe voluisse
Donatistarum haereticorum sacrilegum errorem in notitiam
manifestam, non tam ex nostro, quam ex ipsorum
ore producere, atque convincere: unde factum
est ut ad nonnullos etiam primates eorum litteras daremus,
non quidem communicatorias, quibus se jam
in praeteritum indignos a catholica Ecclesia dissentiendo
fecerunt; nec tamen contumeliosas, sed pacificas:
ut nobiscum quaestione discussa, quae illos ab
orbis terrarum sancta communione disrupit, considerata
veritate corrigi vellent; nec majorum suorum
animosam perversitatem pertinacia stultiore defenderent,
sed ad fructum charitatis radici catholicae redderentur.
Sed quoniam scriptum est, <hi>Cum his qui oderunt
<pb n="0246"/>
pacem, eram pacificus <note>(Psal. CXIX, 7)</note>
          </hi>; ita illi respuerunt
litteras meas, sicut ipsam pacem, cui per
eas consulebatur, oderunt. Nunc vero cum essem in
ecclesia Constantiniensi, Absentio praesente, et collega
meo Fortunato ejus episcopo, obtulerunt mihi
fratres epistolam, quam ad suos presbyteros ejusdem
schismatis episcopum dedisse dicebant, sicut earumdem
quoque litterarum praetendebat inscriptio. Quam
cum legissem, ita miratus sum quod primis verbis
suis totam partis suae communionem radicitus amputavit,
ut nollem credere illius hominis esse litteras,
quem solet fama praedicare, quod inter eos doctrina
atque facundia maxime excellat. Sed quia me legente
aderant quidam qui ejus sermonis cultum ornatumque
cognoscerent, mihi persuadere coeperunt, omnino
ejus esse illud eloquium. Ego tamen cujuslibet esset,
refellendum putavi, ne quisquis ea scripsit, aliquid
<pb n="0247"/>
sibi apud imperitos adversus Catholicam scripsisse videretur.</p>
<div3>
          <head>2.</head>
          <p>
 Hoc ergo ille primum in epistola sua posuit dicens, <hi>quod eis objiciamus bis Baptisma, qui sub nomine
Baptismi animas nostras reo lavacro polluimus.</hi> 
 Quid
autem prodest omnia ejus contumeliosa verba retexere?
Nam quoniam aliud est documenta firmare,
aliud maledicta refellendo tractare; illud potius attendamus,
quo pacto demonstrare voluerit, nos Baptismum
non habere, et ideo se non repetere quod jam
erat, sed dare quod non erat. Ait enim: <hi>Conscientia
namque dantis attenditur, qui abluat accipientis?</hi> Quid,
si lateat dantis conscientia, et fortasse maculosa sit?
quomodo poterit accipientis abluere conscientiam, si,
quemadmodum dicit, <hi>conscientia dantis attenditur, qui
abluat accipientis?</hi> Si enim dixerit ad accipientem non
pertinere quidquid mali latuerit in conscientia dantis,
ad hoc valebit fortasse illa ignorantia, ut de conscientia
baptizatoris sui non possit nesciens maculari. Sufficiat
ergo ut alterius conscientia maculosa cum ignoratur,
non maculet: numquid autem etiam abluere
potest?
</p>
          <p>CAPUT II.--3. Unde igitur abluendus est qui accipit
Baptismum, cum dantis polluta conscientia est,
et hoc ille qui est accepturus ignorat? Praesertim cum
addat, et dicat, <hi>Nam qui fidem a perfido sumpserit,
non fidem percipit, sed reatum.</hi> Ecce stat perfidus baptizaturus,
at ille qui baptizandus est, perfidiam ejus
ignorat: quid eum accepturum esse arbitraris? utrum
fidem, an reatum? Si dixeris fidem; concedes posse
fieri ut a perfido quisque fidem percipiat, non reatum;
et falsum erit illud quod dictum est, <hi>Qui fidem
a perfido sumpserit, non fidem percipit, sed reatum.</hi> 
Invenimus enim fieri posse ut etiam a perfido fidem
quis percipiat, si perfidiam dantis ignoret. Non enim
ait, Qui fidem a perfido manifesto vel cognito sumpserit:
sed, <hi>Qui fidem,</hi> inquit, <hi>a perfido sumpserit,
non fidem percipit, sed reatum;</hi> quod utique falsum
est, quando quis a latente perfido baptizatur. Si autem
dixerit, Etiam cum baptizator perfidus latet, non ab eo
fidem percipit, sed reatum: rebaptizent ergo illos
quos ab eis baptizatos esse constiterit, qui diu apud
ipsos conscelerati latuerunt, et postea proditi convictique
damnati sunt.</p>
<p>CAPUT III. Eo quippe tempore quo latebant, quoscumque
baptizaverunt, non eis potuerunt fidem tradere,
sed reatum; si quisquis fidem a perfido sumpserit,
non fidem percipit, sed reatum. Ergo baptizentur
a bonis, ut possint fidem percipere, non reatum.</p>
        </div3>
<div3>
          <head>4.</head>
          <p>
 Sed quomodo et de istis securi erunt, si conscientia
dantis attenditur, quae latet oculos accepturi?
Ita secundum eorum sententiam fit salus illa spiritualis
incerta, dum contra Scripturas sanctas, quae dicunt, <hi>Bonum est confidere in Domino, quam confidere
in homine 
 <note>(Psal. CXVII, 8)</note>
          </hi>; et, <hi>Maledictus omnis qui
spem suam ponit in homine <note>(Jerem. XVII, 5)</note>
          </hi>: spem baptizandorum
<pb n="0248"/>
auferunt a Domino Deo, et in homine
ponendam esse persuadent. Unde fit omnino ut non
incerta, sed prorsus nulla sit salus: quia, <hi>Domini est
salus <note>(Psal. III, 9)</note>
          </hi>; et, <hi>Vana salus hominis <note>(Psal. LIX,
13)</note>
          </hi>. Itaque quisquis in homine spem posuerit, etiam
quem justum et innocentem novit, maledictus est.
Unde et apostolus Paulus eos qui dicebant se Pauli
esse, objurgat, et dicit: <hi>Numquid Paulus pro vobis
crucifixus est? aut in nomine Pauli baptizati estis <note>(I Cor.
I, 13)</note>
          </hi>?
</p>
          <p>CAPUT IV.--5. Quapropter, si errabant illi, et
nisi corrigerentur, perirent, qui volebant esse Pauli;
quae tandem spes eorum est, qui quaerunt esse Donati?
Id enim agunt isti, ut origo, radix, et caput
baptizati non nisi ille sit a quo baptizatur. Ita fit ut,
quoniam plerumque qualis sit baptizator incertum
est, incerta origine, incerta radice, incerto capite,
spes etiam omnis incerta sit. Et cum fieri possit, ita
esse conscientiam dantis, ut scelerata atque maculosa
sit, et hoc ignoret accipiens; consequenter fit ut scelerata
origine, scelerata radice, scelerato capite, spes
quoque baptizati vana et inanis existat. Quippe cum
iste in epistola sua ponat, et dicat, <hi>Omnis enim res
origine et radice consistit, et si caput non habet aliquid,
nihil est.</hi> Cumque originem et radicem et caput baptizati,
hominem a quo baptizatur, velit intelligi; quid
prodest misero baptizato, quod ignorat quam malus
sit baptizator ejus? Ignorat enim se malum habere
caput, aut omnino se esse sine capite. Tamen quae
spes est illi, cui sive scienti, sive nescienti, caput
pessimum aut nullum est? Numquid ipsa ignorantia
fit ei caput, cui suus baptizator vel malum caput vel
nullum est? At hoc quisquis putaverit, vere sine capite
est.</p>
<p>CAPUT V.--6. Nos ergo quaerimus, quia dixit
iste, <hi>Qui fidem a perfido sumpserit, non fidem percipit,
sed reatum;</hi> statimque connexuit, dicens, <hi>Omnis enim
res origine et radice consistit, et si caput non habet aliquid,
nihil est:</hi> quaerimus itaque nos, cum ille baptizator
perfidus latet, si tunc ille quem baptizat, fidem
percipit, non reatum: si tunc ei non est baptizator
ejus origo et radix et caput, quis est a quo accipit fidem?
ubi est origo de qua oritur? ubi radix unde
germinat? ubi caput unde incipit? An forte cum baptizantem
perfidum ille qui baptizatur ignorat, tunc
Christus dat fidem, tunc Christus est origo et radix
et caput? O humana temeritas et superbia! cur non
sinis potius ut semper Christus det fidem, christianum
dando facturus? Cur non sinis ut semper sit
Christus origo christiani, in Christo radicem christianus
infigat, Christus christiani sit caput? Neque enim
etiam cum per sanctum et fidelem dispensatorem
gratia spiritualis credentibus impertitur, dispensator
ipse justificat, ac non ille unus de quo dictum est,
quod <hi>justificat impium <note>(Rom. IV, 5)</note>
            </hi>? Aut vero Apostolus
Paulus caput est et origo eorum, quos planta
verat, aut Apollo radix est eorum quos rigaverat; ac
non ille qui eis in credendo fidem dederat: cum idem
<pb n="0249"/>
dicat. <hi>Ego plantavi, Apollo rigavit; sed Deus incrementum
dedit: itaque neque qui plantat est aliquid, neque
qui rigat; sed qui incrementum dat Deus <note>(I Cor.
III, 6, 7)</note>
            </hi>. Nec radix eorum erat ipse; sed potius ille
qui ait: <hi>Ego sum vitis; vos estis sarmenta <note>(Joan. XV,
5)</note>
            </hi>. Caput etiam eorum quomodo esse poterat, cum
dicat, nos multos unum esse corpus in Christo,
ipsumque Christum caput esse universi corporis,
pluribus locis apertissime praedicet?</p>
<p>CAPUT VI.--7. Quapropter sive a fideli, sive a
perfido dispensatore sacramentum Baptismi quisque
percipiat, spes ei omnis in Christo sit, ne sit <hi>maledictus
qui spem suam ponit in homine.</hi> Alioquin si talis
quisque in gratia spirituali renascitur, qualis est ille
a quo baptizatur, et cum manifestus est qui baptizat
homo bonus, ipse dat fidem, ipse origo et radix caputque
nascentis est; cum autem latet perfidus baptizator,
tunc quisque a Christo percipit fidem, tunc a
Christo ducit originem, tunc in Christo radicatur,
tunc Christo capite gloriatur: optandum est omnibus
qui baptizantur, ut baptizatores perfidos habeant, et
ignorent eos. Quamlibet enim bonos habuerint, Christus
est utique incomparabiliter melior, qui tunc erit
baptizati caput, si perfidus lateat baptizator.</p>
<p>CAPUT VII.--8. Quod si dementissimum est credere
(semper enim Christus justificat impium, faciendo
ex impio christianum, semper a Christo percipitur
fides, semper Christus est origo regeneratorum
et caput Ecclesiae), quid habent ponderis illa
verba, quae vani lectores non attendunt quid intus
habeant, sed tantum quemadmodum sonent? Qui autem
non aure sola excipit voces, sed et mente sententias
intuetur, cum audierit, <hi>Conscientia dantis attenditur,
qui abluat accipientis:</hi> respondebit, Saepe
mihi ignota est humana conscientia, sed certus sum
de Christi misericordia. Cum audierit, <hi>Qui fidem a
perfido sumpserit, non fidem percipit, sed reatum:</hi> respondebit,
Non est perfidus Christus, a quo fidem
percipio, non reatum. Cum audierit, <hi>Omnis res enim
origine et radice consistit; et si caput non habet aliquid,
nihil est:</hi> respondebit, Origo mea Christus est, radix
mea Christus est, caput meum Christus est. Cum
audierit, <hi>Nec quidquam bene regenerat, nisi bono semine
regeneretur:</hi> respondebit, Semen, quo regeneror,
verbum Dei est, quod obaudienter audire sum
monitus, etiamsi ille per quem audio, quae mihi dicit
ipse non facit, dicente Domino, et me securum faciente: <hi>Quae dicunt, facite; quae faciunt, facere nolite:
dicunt enim, et non faciunt 
 <note>(Matth. XXIII, 3)</note>
            </hi>.
Cum audierit, <hi>Quae potest esse perversitas, ut qui suis
criminibus reus est, alium faciat innocentem?</hi> respondebit,
Me innocentem non facit, nisi qui mortuus est
propter delicta nostra, et resurrexit propter justificationem
nostram. Non enim in ministrum, per quem
baptizor, credo; sed in eum qui justificat impium, ut
deputetur mihi fides ad justitiam <note>(Rom. IV, 25, 5)</note>.</p>
<p>CAPUT VIII.--9. Cum audierit, <hi>Arbor bona bonos
<pb n="0250"/>
fructus facit; arbor mala malos fructus facit: numquid
colligunt de spinis uvas <note>(Matth. VII, 17, 16)</note>
            </hi>? et, <hi>Omnis bonus homo de thesauro cordis sui profert bona;
et malus homo de thesauro cordis sui profert mala 
 <note>(Id.
XII, 35)</note>
            </hi>: respondebit, Hoc ergo bonus fructus est,
ut arbor bona sim, hoc est, bonus homo, ut praebeam
fructum bonum, hoc est, opera bona. Hoc autem,
non qui plantat et qui rigat, mihi dabit; sed
qui incrementum dat Deus. Nam si arbor bona bonus
baptizator est, ut fructus ejus bonus sit ille quem baptizaverit;
quisquis ab homine malo etiam non manifesto
fuerit baptizatus, bonus esse non poterit: de
mala quippe arbore exortus est. Aliud est enim arbor
bona, aliud arbor occulta, sed tamen mala. Aut si
cum occulta est arbor mala, quicumque fuerit ab illa
baptizatus, non de illa, sed de Christo nascitur;
sanctius justificantur qui baptizantur ab occultis malis,
quam qui baptizantur a manifestis bonis.</p>
<p>CAPUT IX.--10. Item cum audierit, <hi>Qui baptizatur
a mortuo; non ei prodest lavatio ejus <note>(Eccli. XXXIV,
30)</note>
            </hi>: respondebit, Vivit Christus, jam non moritur,
et mors ei ultra non dominabitur <note>(Rom. VI, 9)</note>, de
quo dictum est, <hi>Ipse est qui baptizat in Spiritu sancto <note>(Joan. I, 33)</note>
            </hi>.
Baptizantur autem a mortuis, qui baptizantur
in idolorum templis. Non enim et ipsi a sacerdotibus
suis se accipere arbitrantur sanctificationem
quam putant, sed a diis: qui quoniam homines
fuerunt, et ita mortui sunt, ut neque super terras,
neque in requie coeli sint, vere ipsi a mortuis baptizantur:
et si quo alio modo ista sanctae Scripturae
verba veraciter quaeri, ac salubriter discuti et intelligi
possunt. Nam si hoc loco mortuum intellexero
peccatorem baptizatorem, eadem illa consequetur
absurditas, ut quisquis etiam a latente impio fuerit
baptizatus, tanquam a mortuo baptizatus, inaniter
lotus sit. Non enim ait, Qui baptizatur a mortuo manifesto;
sed absolute dicit, <hi>a mortuo.</hi> Ac si mortuum
quemque tunc putant, cum eum peccatorem sciunt;
vivere autem, etiamsi sceleratus in eorum communione
astutissime lateat: primo exsecrabili superbia
sibi plus arrogant, quam Deo tribuunt, ut cum eis
peccator notus est, mortuus appelletur; cum autem
Deo notus est, vivus existimetur. Deinde si peccator
ille dicendus est mortuus, qui est hominibus cognitus;
de Optato quid responsuri sunt, quem sceleratum
longo tempore sibi notum damnare timuerunt?
Cur qui ab illo baptizati sunt, non dicuntur a mortuo
baptizati? An ideo vivebat, quod fides illi comes
erat? Quod facete et eleganter a nescio quo primario
collega suo dictum solent etiam ipsi jactare
atque laudare, non intelligentes exitu Goliae superbissimi,
suo sibi gladio caput auferri <note>(I Reg.
XVII, 51)</note>.</p>
<p>
            <pb n="0251"/>CAPUT X.--11. Postremo, si neque occultum
sceleratum, neque manifestum, qui tamen ab eis
nondum damnatus sit, volunt appellare mortuum,
sed et manifestum et damnatum, ut quisquis ab eo baptizatur,
ipse a mortuo baptizetur, et nihil ei prosit
lavacrum ejus: quid dicturi sunt de iis quos <hi>plenarii
concilii</hi> sui <hi>ore veridico</hi> cum Maximiano et caeteris
ejus ordinatoribus damnaverunt, Felicianum dico
Mustitanum, et Praetextatum Assuritanum, de quibus
interim loquor, qui numerantur inter duodecim Maximiani
ordinatores, et erectores altaris contra eorum
altare, cui Primianus assistit? Isti certe ab eis inter
mortuos deputantur. Testis est illius concilii eorum
videlicet praeclara sententia, quae quondam quando
apud eos decernenda recitata est, ore latissimo acclamaverunt;
nunc autem si forte eis a nobis recitata
fuerit, obmutescunt; cum potius non eam deberent
primo gaudere disertam, ne postea plangerent diffamatam.
Ibi quippe de Maximianistis a consortio suae
communionis exclusis ita dicunt: <hi>Quod veridica unda
in asperos scopulos nonnullorum naufraga projecta sunt
membra, et Aegyptiorum admodum exemplo, pereuntium
funeribus plena sunt littora; quibus in ipsa morte major
est poena, quod post extortam aquis ultricibus animam,
nec ipsam inveniunt sepulturam.</hi> Ita quidem isti insultant
schismaticis suis, ut eos et mortuos et insepultos
vocent: sed certe optare debuerunt ut sepelirentur,
ne de multitudine jacentium in littore cadaverum insepultorum
Gildonianus Optatus incedens cum agmine
militari, tanquam rapidus fluctus ultra prosiliens,
Felicianum et Praetextatum introrsus postea resorberet.</p>
<p>CAPUT XI.--12. A quibus quaero, utrum ad
eorum pelagus commeando revixerunt, an adhuc ibi
mortui manent? Si enim nihilominus cadavera sunt,
nec aliquo modo prodest lavacrum eis qui ab istis
mortuis baptizantur. Si autem revixerunt, quomodo
prodest lavacrum illis, quos, cum exanimes jacerent,
foris antea baptizarunt, si eo modo quo putant
intelligendum est, <hi>Qui baptizatur a mortuo, quid ei
prodest lavacrum ejus?</hi> Eos enim quos Praetextatus et
Felicianus, cum adhuc Maximiano communicarent,
baptizaverunt, nunc secum non rebaptizatos cum eisdem
baptizatoribus suis, hoc est, Feliciano et Praetextato
intus habent permixtos communioni suae: cujus
facti occasione, si non suae pertinaciae principatum
foverent, sed spiritualis suae salutis tam certum exitium
cogitarent, evigilare utique deberent, et animi
sanitate recepta in pace catholica respirare; si tumore
superbiae posito, et pervicaciae furore superato,
vellent attendere quam immani sacrilegio transmarinarum
Ecclesiarum, quas primaevas sitas ex sanctis
Libris accepimus, Baptismus exsecretur, et Maximianistarum,
quos ore proprio damnaverunt, Baptismus
recipiatur.</p>
<p>
            <pb n="0252"/>CAPUT XII--13. Ipsi vero fratres nostri memoratarum
Ecclesiarum filii, quid ante tot annos in
Africa gestum sit, et tunc nescierunt, et modo nesciunt:
unde illos crimina, quae ab eorum parte Afris
objecta sunt, etiamsi vera essent ignorantes, contaminare
non possent. Isti autem palam separati atque
divisi, cum Primiani ordinationi etiam interfuisse
dicantur, Primianum damnaverunt, alium episcopum
contra Primianum ordinaverunt, extra Primianum
baptizaverunt, post Primianum rebaptizaverunt
cumque suis foris a se baptizatis, et intus a nullo rebaptizatis,
ad Primianum redierunt. Si tanta Maximianistarum
conjunctio Donatistas non maculat, quomodo
Afrorum fama potuit maculare peregrinos?
Si in pacis osculo sine crimine coeunt labia quae se
invicem damnaverunt, cur in Ecclesiis valde eorum
judicio remotissimis trans mare ab eis quisque damnatus,
non ut fidelis catholicus osculatur, sed ut paganus
impius exsufflatur? Quod si pacem receptis
Maximianistis pro sua unitate fecerunt: ecce non
reprehendimus, nisi quod suo se judicio jugulant,
ut cum pro unitate concisionis suae a se rursus concisa
recolligant, ipsam concisionem suam verae unitati
resarcire contemnant.</p>
<p>CAPUT XIII.--14. Si pro unitate partis Donati
in nefario schismate baptizatos nemo rebaptizat, et
rei tanti sceleris, ut eos in concilio suo antiquis illis
auctoribus schismatis quos vivos terra sorbuit <note>(Num.
XVI, 31-35)</note> compararent, aut separati non puniuntur,
aut damnati in integrum restituuntur; cur non
pro unitate Christi, quae toto terrarum orbe diffusa
est, de quo praedictum est quod dominabitur a mari
usque ad mare, et a flumine usque ad terminos orbis
terrae <note>(Psal. LXXI, 8)</note>; et quod praedictum est, videtur
ac probatur impleri: cur ergo non pro ista unitate
vera et plenaria lex illius haereditatis agnoscitur,
quae de communibus codicibus personat, <hi>Dabo
tibi gentes haereditatem tuam, et possessionem tuam terminos
terrae <note>(Psal. II, 8)</note>
            </hi>. Pro Donati unitate non coguntur
revocare quod disperserunt, sed admonentur
exaudire quod clamant Scripturae: cur non intelligunt
id secum actum misericordia Dei, ut quoniam
catholicam Ecclesiam falsis criminibus accusabant,
quorum quasi contagione nimiam sanctitatem suam
contaminare nolebant, vera et maxima crimina <hi>plenarii
concilii</hi> sui <hi>veridico,</hi> sicut dicunt, <hi>ore</hi> damnata,
rursus recipere per Optati Gildoniani regnum, et sibi
sociare cogerentur. Jam tandem sentiant quemadmodum
veris suorum sceleribus impleantur, qui in fratres
suos falsa confingunt, quae si etiam vera dixissent,
jam tandem sentire deberent quanta sint pro pace toleranda,
et pro pace Christi redire ad Ecclesiam quae
non damnavit incognita, si pro pace Donati placuit
revocare damnata.</p>
<p>CAPUT XIV.--15. Itaque nobis, fratres, hoc
unum quod de Maximianistis apud eos factum est, ad
<pb n="0253"/>
eos admonendos corrigendosque sufficiat: non vetera
archiva discutimus, non antiqua armaria ventilamus,
non ad longinquas terras nostram probationem
transmittimus; sed sequestramus omnia nostrorum
documenta majorum, differimus testimonia toto
terrarum orbe clamantia.</p>
<p>CAPUT XV.--16. Ecce Mustitana et Assuritana
civitates; supersunt adhuc in hac vita et in hac provincia
qui se disjunxerunt et a quibus disjuncti sunt,
qui altare erexerunt et contra quos erexerunt, qui
damnarunt et qui damnati sunt, qui receperunt et qui
recepti sunt, qui foris baptizati sunt et intus rebaptizati
non sunt: si haec pro unitate maculant, maculati
comprimant vocem; si haec pro unitate non maculant,
correcti auferant litem.</p>
<p>CAPUT XVI.--17. Jam verba epistolae suae ille
ipse qui scripsit, irrideat, qui usurpato indocte ac
mendaciter testimonio, quo scriptum commemorat, <hi>Qui baptizatur a mortuo, quid ei prodest lavatio ejus?</hi> 
conatur nobis ostendere, <hi>quatenus traditor vita mortuus
habeatur.</hi> Et adjungit, dicens: <hi>Mortuus est ille
qui Baptismo vero nasci non meruit; mortuus est ille
similiter, qui justo Baptismo genitus, mixtus est traditori.</hi> 
Si ergo Maximianistae mortui non sunt, cur
in plenario concilio suo dicunt, quod <hi>eorum pereuntium
funeribus plena sunt littora?</hi> Si autem mortui
sunt, unde vivit Baptisma quod dederunt? Deinde,
si Maximianus mortuus non est, quare post illum
rebaptizatur? Si autem mortuus est, quare cum illo non
est mortuus Felicianus Mustitanus ordinator ejus, et
cum nescio quo traditore Afro collega mori potuit
transmarinus? Aut si et ipse mortuus est, unde cum
illo apud te vivunt intus non rebaptizati, qui ab illo
mortuo foris sunt baptizati?</p>
<p>CAPUT XVII.--18. Deinde subjunxit: <hi>Ambo vitam
Baptismi non habent, et qui nunquam penitus habuit,
et qui habuit et amisit.</hi> Nunquam ergo habuit,
quem Maximianista Felicianus aut Praetextatus foris
baptizaverunt, ipsi autem quod habuerunt, amiserunt.
Quando ergo isti cum suis recepti sunt, quis
dedit eis quos baptizarunt; quod non habebant; et
quis ipsis reddidit quod amiserant? Si autem formam
Baptismi secum abstulerunt, virtutem autem ipsam
Baptismi per malum schisma amiserunt, cur ipsam
formam, quae semper et ubique sancta est, exsufflas
in Catholicis quos non audisti, et in Maximianistis
amplecteris quos punisti?</p>
        </div3>
<div3>
          <head>19.</head>
          <p>
 Quidquid autem de Juda traditore criminose
sibi dicere visus est, ad nos quid pertinet, qui neque
ab eis probamur traditores, neque si aliquorum ante
hos in nostra communione defunctorum traditio probaretur,
etiam ipsa nos improbata et displicens
<pb n="0254"/>
nobis aliqua ex parte macularet? Si enim ipsi damnatis
a se criminibus et receptis non maculantur,
quanto minus nos auditis et improbatis maculari poterimus?
Quantumlibet ergo in traditores invehatur,
totidem verbis eos et a me deputet accusari. Sed sane
distinguo: quia ille apud me arguit eum quem jam olim
defunctum mea cognitio non judicavit; ego ejus lateri
cohaerentem ostendo, quem a se damnatum, vel certe
sacrilego schismate separatum, sine ulla honoris ejus
diminutione suscepit.
</p>
          <p>CAPUT XVIII.--20. <hi>Nequissimus,</hi> inquit, <hi>traditor
nobis legem servantibus persecutor et carnifex exstitisti.</hi> 
Si legem servaverunt Maximianistae, cum a te separati
sunt; sis et tu servator legis, cum ab Ecclesia,
quae in toto orbe diffusa est, separatus es. Quod si
de persecutionibus agis, cito respondeo, si aliquid
inique passi estis, non pertinere ad eos qui talia facientes
quamvis improbent, pro pace tamen unitatis
laudabiliter tolerant. Quapropter non habes quod objicias
frumentis dominicis paleam suam usque ad
ventilationem ultimam sustinentibus, a quibus tu
nunquam recessisses, nisi levior palea vente tentationis
et ante adventum ventilatoris avolasses. Sed
ut ab hoc uno exemplo, quod ad istorum ora claudenda,
et eos si sapiant corrigendos, si autem in perversitate
maneant, confundendos, in eorum facies
refudit Dominus, non recedam: si justiores sunt qui
patiuntur persecutionem, quam illi qui faciunt; iidem
Maximianistae justiores sunt, quorum et basilica
funditus eversa est, et militari Optati comitatu graviter
agitati sunt, et jussiones proconsulis ad omnes
eos de basilicis excludendos a Primianistis impetratae
manifestae sunt. Quapropter, si imperatoribus eorum
communionem detestantibus, ad persequendos Maximianistas
tanta sunt ausi, quid facerunt si eis per
regum communionem aliquid efficere liceret? Si autem
ut pravos corrigerent, ista fecerunt; quid mirantur
si catholici imperatores majore potestate urgendos
corrigendosque decernunt eos, qui totum orbem
christianum rebaptizare conantur, cum causam
dissentiendi non habeant; quandoquidem malos,
etiamsi vera crimina objicerent, pro pace tamen tolerandos
etiam ipsi testantur, quando eos quos damnaverunt
cum suis honoribus, et cum foris dato Baptismo
receperunt? Considerent aliquando quid digni
sint pati christianis potestatibus orbis terrarum,
hostes christianae unitatis diffusae toto orbe terrarum.
Jam igitur si correctio pigra est, saltem adsit
pudor; ne iidem ipsi cum ea quae scribunt, legere
coeperint, risus eos vincat, dum in se non agnoscunt
quod videri volunt in aliis, nec in se agnoscunt quod
aliis objiciunt.</p>
<p>CAPUT XIX.--21. Quid igitur sibi vult, quod
<pb n="0255"/>
iste in epistola sua posuit dicentem Dominum Judaeis, <hi>Ideoque mitto ad vos prophetas, et sapientes, et scribas;
et ex illis occidetis, et crucifigetis, et flagellabitis 
 <note>(Matth.
XXIII, 34)</note>
            </hi>? Nam si se ipsos intelligi volunt sapientes,
et scribas, et prophetas, nos autem tanquam persecutores
sapientium et prophetarum; quare nobiscum
loqui nolunt, cum ad nos missi sint? Denique iste
qui illam scripsit epistolam, cui modo respondemus,
si urgeatur a nobis, ut ei manu propria subscribens
suam esse fateatur, forte non faciat: usque adeo timent,
ne ulla eorum verba teneamus. Nam cum
ejusdem epistolae posteriorem partem aliquo modo
vellemus accipere, quia totam describere a quibus
nobis data est, nequiverunt; nullus a quo petita est,
eam dare voluit, posteaquam cognoverunt nos ei
parti, ad quam pervenimus, respondere. Itaque cum
legant quemadmodum Dominus prophetae dicat, <hi>Exclama
vehementer, non est quod parcas, et scribe stilo
meo peccata eorum <note>(Isai. LVIII, 1)</note>
            </hi>: isti prophetae viri
qui missi sunt ad nos, nihil sic timent, sed cavent ne
a nobis eorum clamor audiatur; quod utique, si vera
de nobis dicerent, non timerent. Non immerito, sicut
in Psalmo scriptum est, <hi>Oppilatum est os loquentium
iniqua <note>(Psal. LXII, 12)</note>
            </hi>. Si enim propterea Baptismum
nostrum non suscipiunt, quia nos sumus progenies
viperarum, sicut iste in epistola sua posuit:
cur Maximianensium susceperunt, de quibus concicilium
eorum sic loquitur, <hi>Quod viperei seminis noxios
partus venenati uteri alvus diu texerit, et concepti sceleris
uda coagula in aspidum membra tardo se calore vaporarunt.</hi> 
Nonne de ipsis etiam in eodem concilio
consequenter dictum est, quod <hi>Venenum aspidum sub
labiis eorum, quorum os maledictione et amaritudine
plenum est, veloces pedes eorum ad effundendum sanguinem,
contritio et infelicitas in viis eorum, et viam
pacis non cognoverunt <note>(Psal. XIII, 3)</note>
            </hi>? Et tamen et ipsos
in honore integro, et ab eis foris baptizatos intus nunc
habent.</p>
<p>CAPUT XX.--22. Quapropter haec omnia de
progenie viperarum, et de veneno aspidum sub labiis
eorum, et alia quae dicta sunt in eos, qui viam pacis
non cognoverunt, si vere isti vellent dicere, ipsi potius
sunt; quando eorum Baptismum, in quo per concilii
sententiam ista dixerunt, propter pacem Donati receperunt,
et Baptismum Ecclesiae Christi toto orbe diffusae,
unde in Africam ipsa pax venit, ad sacrilegam
injuriam pacis Christi repudiant. Qui ergo sunt potius
pseudoprophetae, qui veniunt in vestitu ovium, intus
autem sunt lupi rapaces: utrum ii, qui vel nesciunt
in Catholica malos, et eis innocenter communicant,
vel eos quos de area dominica priusquam ventilator
adveniat, segregare non possunt, pro pace tolerant
unitatis, an ii qui ea quae in Catholica reprehendunt,
in schismate faciunt, et quae in unitate toleranda eaque
 incerta fugere se fingunt, in sua praecisione
manifesta et a se ipsis damnata recipiunt?</p>
<p>CAPUT XXI.--23. Denique ita dictum est, et
<pb n="0256"/>
hoc etiam ipse commemoravit: <hi>Ex fructibus eorum
cognoscetis eos <note>(Matth. VII, 15, 16)</note>
            </hi>: Ergo fructus
consideremus. Objicitis traditionem: hanc ipsam
multo probabilius eis ipsis objicimus. Et ne per multa
curramus, in eadem Constantiniensi civitate Silvanum
episcopum majores vestri in ipso exordio sui
schismatis ordinaverunt. Iste cum adhuc esset subdiaconus,
manifestissimus traditor municipalibus
Gestis expressus est. Si et vos adversus majores nostros
aliqua documenta profertis: aequa conditio postulatur,
ut aut utraque vera, aut utraque falsa esse
credamus. Si utraque vera sunt, vos estis sine dubio
schismatis rei, qui crimina vos fugere in totius orbis
communione finxistis, quae in ipsa particula vestrae
concisionis habebatis. Sin autem utraque falsa sunt,
vos estis sine dubio schismatis rei, qui propter falsa
crimina traditorum immani separationis crimine maculamini.
Quod si a nobis aliqua, et a vobis nulla, vel
a nobis vera, et a vobis falsa proferuntur, non est
discutiendum quam penitus vestra ora claudantur.</p>
<p>CAPUT XXII.--24. Quid, si vos sancta et vera
Christi Ecclesia convinceret atque superaret, etiamsi
nos nulla vel falsa, vos autem aliqua et vera traditionis
documenta teneretis, quid jam vobis restet, nisi ut,
si vultis, pacem diligatis; si autem non vultis, saltem
obtumescatis? Etenim quaecumque modo proferretis,
facillime et verissime dicerem, tunc Ecclesiae plenariae
et catholicae unitati, jam per tot gentes diffusae
atque firmatae, vos ea probare debuisse, ut vos intus
essetis, illi autem quos convinceretis, pellerentur
foras. Quod si conati estis facere, procul dubio probare
non potuistis, et victi vel irati vos ab innocentibus
qui damnare incerta non possent, immani sacrilegio
separastis. Si autem nec conati estis id agere,
nimis exsecrabili et impia caecitate vos a frumentis
Christi, quae per totum agrum, id est, totum mundum
usque ad finem crescunt, paucis in Africa zizaniis
offensi praecidistis.</p>
<p>CAPUT XXIII.--25. Postremo, testamentum
a quibusdam persecutionis tempore flammis traditum
perhibetur: nunc undecumque prolatum est recitetur.
Certe in exordio promissionum testatoris id invenitur
Abrahae dictum, <hi>In semine tuo benedicentur omnes
gentes <note>(Gen. XXII, 18)</note>
            </hi>: et hoc quid sit, verax interpretatur
Apostolus, <hi>In semine,</hi> inquit, <hi>tuo, quod est Christus <note>(Galat. III, 16)</note>
            </hi>.
Nullius traditio fidem Dei evacuavit.
Communicate omnibus gentibus: et tunc vos
testamentum a pernicie flammarum conservasse gloriamini.
Si autem non vultis, quae pars potius credenda
est, quod testamento institerit exurendo, nisi quae
non vult consentire prolato? Quanto enim certius sine
aliqua temeritate sacrilega, ille traditoribus successisse
judicatur, qui nunc lingua persequitur testamentum,
<pb n="0257"/>
quod illi flamma persecuti perhibentur?
Objicitis persecutionem: respondent vobis frumenta
dominica, Aut juste factum est, aut palea nostra fecit.
Quid ad haec dicitis? Objicitis quod Baptismum non
habeamus: respondent vobis eadem frumenta dominica,
formam Sacramenti etiam intus quibusdam nihil
prodesse, sicut Simoni Mago baptizato non proderat;
multo magis nihil prodesse iis qui foris sunt: inesse
illis tamen discedentibus hinc probatur, quod redeuntibus
non restituitur. Nunquam igitur nisi impudentissime
poteris adversus ista frumenta clamare, et
dicere pseudoprophetas vestitos pellibus ovium, intus
autem lupos rapaces: quandoquidem malos in unitate
catholica vel non noverunt, vel pro unitate tolerant
quos noverunt.</p>
<p>CAPUT XXIV.--26. Vestros autem fructus si
consideremus; omitto tyrannicas in civitatibus et
maxime in fundis alienis dominationes, omitto furorem
Circumcellionum, et praecipitatorum ultro cadaverum
cultus sacrilegos et profanos, bacchationes
ebrietatum, et sub uno Optato Gildoniano decennalem
totius Africae gemitum: omitto ista, quia sunt in vobis
quidam qui haec sibi displicere, ac semper displicuisse
proclament; sed ea se dicunt, quia comprimere
non possunt, pro pace tolerare: ubi se judicio suo
condemnant; quia si amarent pacem, non discinderent
unitatem. Nam quae tanta dementia est, pacem in
ipsa pace velle relinquere, et eam in dissensione velle
retinere? Itaque propter eos qui mala ejusdem partis
Donati, quae omnes vident et reprehendunt, fingunt se
non videre, usque adeo ut etiam de ipso Optato dicant,
Quid fecit? Quis eum accusavit? quis convicit? Ego
nescio, non vidi, non audivi. Propter hos ergo qui se
manifesta ignorare confingunt, exorti sunt Maximianistae,
in quibus eis oculi pateant, et ora claudantur:
aperte se separant, aperte altare contra altare erigunt,
aperte in concilio sacrilegi et viperae, et veloces
ad effundendum sanguinem, et Dathan et Abiron et
Chore comparandi appellantur, et asperis verbis
detestati damnantur, aperte recipiuntur rursus in
honoribus suis cum baptizatis suis. Hi sunt fructus
eorum, pro Donati pace ista facientium ut pelle ovina
se contegant, et Christi pacem in toto orbe terrarum
recusantium ut intus sint lupi rapaces.</p>
<p>CAPUT XXV.--27. Nihil me praetermisisse arbitror
eorum, quae iste in epistola sua posuit, duntaxat
quae in ea parte, ad quam pervenimus, potui
reperire: prodant etiam reliquam partem, ne forte
ibi sit aliquid quod refelli non possit. Haec autem, quae
Domino adjuvante respondimus, admoneo Charitatem
vestram, ut non solum petentibus detis, sed etiam
non petentibus ingeratis. Respondeant si quid volunt:
et si nobis nolunt, saltem ad suos litteras mittant,
quae tamen nobis occultari non jubeant; quod si
faciunt, apertissime fructus suos produnt, quibus lupi
<pb n="0258"/>
rapaces induti pellibus ovium demonstrentur, qui
occulte insidiantur ovibus nostris, et aperte pastoribus
respondere formidant. Nos eis tantummodo schismatis
crimen objicimus, quo penitus omnes involuti
sunt: non quorumdam eorum crimina, quae sibi quidam
eorum displicere respondeant. Ipsi vero si nobis
aliena crimina non objiciant, non habent quod objiciant:
et ideo se ab scelere schismatis defendere
omnino non possunt; quia sive propter falsa et a se
conficta, sive etiam propter vera, sed tamen paleae
crimina, se ab area dominica, et ab innocentia frumentorum
toto orbe crescentium, nefaria diremptione
separarunt.</p>
<p>CAPUT XXVI.--28. Nisi forte exspectatis a me,
ut etiam de Manichaeo quae interposuit, refellantur.
Qua in re nobis non displicet, nisi quia pestilentiosissimum
et perniciosissimum errorem, id est, Manichaeorum
haeresim omnino levissima et prope nulla
reprehensione culpavit; quem veritatis fortissimis documentis
Catholica expugnat. Haereditas enim Christi
in omnibus gentibus constituta, adversus omnes exhaeredatas
haereses tuta est: sed sicut ait Dominus, <hi>Quomodo
potest satanas satanam ejicere <note>(Marc. III, 23)</note>
            </hi>? ita
Manichaeorum errorem quomodo potest Donatistarum
error evertere?</p>
<p>CAPUT XXVII.--29. Quapropter, charissimi, quanquam
multis modis convictus error iste superetur,
nec ulla qualicumque ratione, sed sola impudentia
pertinaci resistere audeat veritati: tamen ne memoriam
vestram documentorum oneret multitudo, hoc
unum Maximianistarum factum tenete, hoc in eorum
fronte configite, hoc eis ad comprimendas dolosas linguas
in ora coarctate, hoc tanquam tridenti telo velut
tricipitem bestiam eorum calumniam trucidate. Traditionem
objiciunt, persecutionem objiciunt, falsum baptisma
objiciunt: de solis Maximianistis ad omnia respondete.
Quod enim majores eorum tradiderunt sanctos
codices flammis, occultum esse arbitrantur: sed cum
sacrilegio schismatis inquinatos in suis honoribus receperunt,
hoc certe occultare non possunt. Item persecutiones
violentissimas, quas quibuslibet ubi potuerint faciunt,
occultas esse arbitrantur: sed cum spiritualis
persecutio persecutionem superet corporalem, Maximianistas
quos ipsi corporaliter persecuti sunt, et de
quibus ipsi dixerunt, <hi>Veloces pedes eorum ad effundendum
sanguinem <note>(Psal. XIII, 3)</note>
            </hi>, in suis honoribus
receperunt; hoc certe occultare non possunt.</p>
<p>CAPUT XXVIII.--Postremo Baptismi quaestionem,
qua miseros fallunt, occultam esse arbitrantur: sed
cum dicant Baptismum non habere quotquot praeter
communionem unius Ecclesiae baptizantur, Maximianistas
cum eis quos extra istorum communionem in
schismate baptizarunt, in suis honoribus receperunt;
hoc certe occultare non possunt.</p>
<pb n="0259"/>
</div3>
<div3>
          <head>30. </head>
          <p>
 <hi>At haec,</hi> inquiunt, <hi>pro pace non maculant, et
bonum est rigorem severitatis ad misericordiam flectere,
ut denuo rami fracti inserantur.</hi> Ita ergo tota causa
concluditur, victa in illis, invicta pro nobis: quia si
nomen pacis ad tolerandos in schismate malos in qualemcumque
umbram defensionis assumitur, procul
dubio cum horrendo scelere et sine ulla defensione
per unitatem orbis terrarum vera pax ipsa violatur.
</p>
          <p>CAPUT XXIX.--31. Haec fratres, cum impigra
mansuetudine agenda et praedicanda retinete: diligite
homines, interficite errores: sine superbia de
veritate praesumite, sine saevitia pro veritate certate.
<pb n="0260"/>
Orate pro eis quos redarguitis atque convincitis. Pro
talibus enim propheta Deum deprecatur, dicens: <hi>Imple facies eorum ignominia, et quaerent nomen tuum,
Domine 
 <note>(Psal. LXXXII, 17)</note>
            </hi>. Quod quidem jam fecit
Dominus, ut eorum facies ignominia Maximianistarum
apertissime impleret: superest ut norint salubriter
erubescere. Ita enim nomen Domini quaerere
poterunt, a quo perniciosissime aversi sunt, dum
pro eo suum nomen extollunt. Vivatis et perseveretis
in Christo, et multiplicemini, atque abundetis in
charitate Dei, et in invicem, et in omnes, dilectissimi
fratres.</p>
</div3>
      </div1>

<div1>
        <head> <hi>LIBER SECUNDUS</hi>. In quo ad omnia et singula verba Epistolae Petiliani sic respondet Augustinus, tanquam cum adversario praesente colloquatur.</head>

<pb n="0259"/>
<p>CAPUT PRIMUM.--1. Primis partibus Epistolae
Petiliani, quas tantummodo inveneramus, satis nos
respondisse meminerunt, qui ea legere vel audire
potuerunt. Sed quia postea tota est a fratribus inventa
atque descripta, missaque nobis ut universae
respondeamus, non erat defugiendum hoc officium
stili nostri: non quia ille novum aliquid dicit, cui
non jam multis modis et saepe responsum est; sed
propter tardiores fratres, qui ea quae alicubi legerint,
ad omnia paria referre non possunt, ita morem geram
eis qui me omnino ad singula respondere compellunt,
ut quasi alternis sermonibus in praesentia
disseramus. Verba ex Epistola ejus ponam sub ejus
nomine, et responsionem reddam sub meo nomine,
tanquam, cum ageremus, a notariis excepta sint. Ita
nemo erit qui me aliquid praetermisisse, aut propter
indiscretas personas se non potuisse intelligere conqueratur:
simul etiam ut iidem ipsi Donatistae, qui
coram nobiscum disserere nolunt, per litteras quas
suis ediderunt, ita non effugiant respondentem sibi
ad singula veritatem, tanquam nobiscum facie ad faciem
colloquantur.</p>
<div3>
          <head>2.</head>
          <p>
 Ab ipso exordio Epistolae suae PETILIANUS dixit: <hi>Petilianus episcopus dilectissimis fratribus, compresbyteris
et diaconibus ministris per dioecesim nobiscum in
sancto Evangelio constitutis: gratia vobis et pax a Deo
Patre nostro et Domino Jesu Christo.</hi> </p>
        </div3>
<div3>
          <head>3.</head>
          <p>
 AUGUSTINUS respondit: Agnosco apostolicam
salutationem: videris quis dicas, unde tamen didiceris
quod dicis adverte. Sic salutat Paulus Romanos,
sic Corinthios, sic Galatas, sic Ephesios, Colossenses,
Philippenses, Thessalonicenses. Quae igitur dementia
est, cum his Ecclesiis nolle communicare pacis
salutem, in quarum Epistolis didicisti pacificam
salutationem?
</p>
          <p>CAPUT II.--4. PETIL. dixit: <hi>Bis Baptisma nobis
objiciunt ii qui sub nomine Baptismi animas suas reo lavacro
polluerunt, quibus equidem obscenis sordes cunctae
<pb n="0260"/>
mundiores sunt, quos perversa munditia aqua sua contigit
inquinari.</hi> </p>
        </div3>
<div3>
          <head>5.</head>
          <p>
 AUG. respondit: Nec aqua nostra inquinamur,
nec vestra mundamur: sed aqua Baptismi in nomine
Patris et Filii et Spiritus sancti cum datur alicui, nec
nostra, nec vestra est, sed illius de quo Joanni dictum
est, <hi>Super quem videris Spiritum sicut columbam
descendentem et manentem super eum, hic est qui baptizat
in Spiritu Sancto <note>(Joan. I, 33)</note>
          </hi>.
</p>
          <p>CAPUT III.--6. PETIL. dixit: <hi>Conscientia namque
dantis attenditur, qui abluat accipientis.</hi> </p>
        </div3>
<div3>
          <head>7.</head>
          <p>
 AUG. respondit: De conscientia Christi ergo securi
sumus. Nam si quemlibet hominem ponas, incerta
erit accipientis mundatio, quia incerta conscientia
est abluentis.
</p>
          <p>CAPUT IV.--8. PETIL. dixit: <hi>Nam qui fidem a
perfido sumpserit, non fidem percipit, sed reatum.</hi> </p>
        </div3>
<div3>
          <head>9.</head>
          <p>
 AUG. respondit: Non est perfidus Christus; a
quo fidelis homo fidem percipit, non reatum. Credit
quippe in eum qui justificat impium, ut deputetur
fides ejus ad justitiam <note>(Rom. IV, 5)</note>.
</p>
          <p>CAPUT V.--10. PETIL. dixit: <hi>Omnis res enim origine
et radice consistit; et si caput non habet aliquid,
nihil est: nec quidquam bene regenerat, nisi bono semine
regeneretur.</hi> </p>
        </div3>
<div3>
          <head>11.</head>
          <p>
 AUG. respondit: Quid te pro Christo vis opponere,
sub quo te non vis ponere? Ille est origo et radix caputque
nascentis, de quo non timemus sicut de homine
quolibet, ne forte sit fictus et pessimus, et de origine
pessima oriamur, de pessima radice surgamus, pessimo
capiti conformemur. Quis enim homo de homine securus
sit, cum scriptum sit: <hi>Maledictus omnis qui spem
suam ponit in homine <note>(Jerem. XVII, 5)</note>
          </hi>? Semen autem
quo regeneramur, verbum Dei est, id est, Evangelium.
Unde Apostolus dicit: <hi>In Christo enim Jesu per
Evangelium ego vos genui <note>(I Cor. IV, 15)</note>
          </hi>. Qui tamen
etiam non caste annuntiantes Evangelium, annuntiare
permittit, et in hoc gaudet <note>(Philipp. I, 17, 18)</note>.
<pb n="0261"/>
quia etsi non caste annuuntiabant, sua quaerentes,
non quae Jesu Christi <note>(Philipp. II, 21)</note>, castum tamen
erat quod annuntiabant. Et dixerat Dominus de quibusdam
talibus: <hi>Quae dicunt, facite; quae autem faciunt,
facere nolite: dicunt enim, et non faciunt <note>(Matth.
XXIII, 3)</note>
          </hi>. Si ergo caste annuntiatur quod castum est,
etiam ipse annuntiator, quia verbo consociatur, credentem
congenerat: si autem ipse non regeneretur,
castum tamen sit quod annuntiat, nascitur credens
non ex ministri sterilitate, sed ex veritatis fecunditate.
</p>
          <p>CAPUT VI.--12. PETIL. dixit: <hi>Quae cum ita sint,
fratres, quae potest esse perversitas, ut qui suis criminibus
reus est, alium faciat innocentem, dicente Domino
Jesu Christo,  « Arbor bona fructus bonos facit, arbor
mala malos fructus facit: numquid colligunt de spinis
uvas</hi> »  <note>(Id. VII, 17, 16)</note>? <hi>Et iterum,  « Omnis homo
bonus de thesauro cordis sui profert bona; et omnis
homo malus de thesauro cordis sui profert mala</hi> »  <note>(Id.
XII, 35)</note>?</p>
        </div3>
<div3>
          <head>13.</head>
          <p>
 AUG. respondit: Omnis homo etiamsi non
sit suis criminibus reus, alterum non facit innocentem,
quia non est Deus: alioquin si ex innocentia
baptizantis exspectatur ut fiat innocentia baptizati,
tanto erit quisque innocentior, quanto innocentiorem
a quo baptizetur invenerit; et tanto ipse minus erit
innocens, quanto et ille a quo baptizatur. Et si forte
contra aliquem tenet odium qui baptizat, hoc et illi
qui baptizatur, imputabitur. Utquid ergo miser currit
ad Baptismum? Ut ei dimittantur peccata sua, an
ut imponantur aliena? An sicut navis mercatoris alia
ponat, alia suscipiat? Arborem autem bonam et fructum
ejus bonum, et arborem malam et fructum
ejus malum, homines solemus intelligere, et opera
eorum, sicut consequenter ostenditur in verbis,
quae tu quoque commemorasti: <hi>Bonus homo de bono
thesauro cordis sui profert bona; et malus homo de malo
thesauro cordis sui profert mala.</hi> Cum autem Dei verbum
praedicat, Dei sacramentum ministrat, non de
suo, si malus est, praedicat aut ministrat: sed deputabitur
in eis, de quibus dictum est, <hi>Quae dicunt,
facite; quae autem faciunt, facere nolite:</hi> dicunt enim
quae Dei sunt, faciunt autem quae sua sunt. Nam si
ita est, ut dicis, id est, fructus baptizantium ipsi
baptizati existimantur; magnum malum Africae denuntiatis,
si tot Optati pullulaverunt, quotquot baptizavit
Optatus.
</p>
          <p>CAPUT VII.--14. PETIL. dixit: <hi>Et iterum,  « Qui
baptizatur a mortuo, non ei prodest lavatio ejus</hi> »  <note>(Eccli.
XXXIV, 30)</note>. <hi>Non mortuum, corpus exanime, nec hominis
funus porrectum asseruit esse baptistam; sed Dei
non habentem spiritum, qui mortuo comparatur, sicut
alio loco discipulo manifestat, Evangelio protestante.
Ait discipulus ejus:  « Domine, permitte mihi sepelire
patrem meum. »  Ait illi Jesus:  « Sequere me, et sine
mortuos, mortuos suos sepeliant</hi> »  <note>(Matth. VIII, 21,
22)</note>. <hi>Pater discipuli non erat baptizatus, paganum
paganis addixit: nisi hoc de infidelibus dixerit, Mortuus
mortuum non potest sepelire. Mortuus igitur quidem
<pb n="0262"/>
non aliqua morte</hi>, <hi>sed vita sua percussus. Nam qui sic
vivit ut reus sit, vita mortua cruciatur. A mortuo igitur
baptizari, hoc est mortem sumpsisse, non vitam. Agendum
nobis et dicendum est, quatenus traditor vita mortuus
habeatur. Mortuus est ille qui Baptismo vero nasci
non meruit; mortuus est ille similiter qui justo Baptismo
genitus mixtus est traditori: ambo vitam Baptismi non
habent, et qui nunquam penitus habuit, et qui habuit
et amisit. Dicit enim Dominus Jesus Christus:  « Advenient
in eum septem spiritus nequiores, et erit homo ille
deterior priore</hi> »  <note>(Id. XII, 45)</note>.</p>
        </div3>
<div3>
          <head>15.</head>
          <p>
 AUG. respondit: Diligentius quaere quomodo
dictum et quomodo intelligendum sit testimonium
quod de Scriptura posuisti. Nam quia mortui solent
mystice appellari omnes iniqui, manifestum est: sed
Christus, cujus est Baptisma verum, quod propter
hominis vitia dicitis falsum, vivit sedens ad dexteram
Patris, et nec ipsa carnis infirmitate jam morietur,
et mors ei ultra non dominabitur <note>(Rom. VI, 9)</note>: cujus
Baptismo qui baptizatur, non a mortuo baptizatur;
et si forte ministri operarii dolosi sua quaerentes,
non quae Jesu Christi, et Evangelium non caste annuntiantes,
et Christum per contentionem et invidiam
praedicantes, propter iniquitates suas mortui sunt appellandi,
Sacramentum tamen Dei vivi nec in mortuo
moritur. Mortuus enim erat Simon ille a Philippo in
Samaria baptizatus, qui donum Dei volebat pecunia
comparare <note>(Act. VIII, 13, 18, 19)</note>: sed vivebat ad ejus
poenam Baptisma quod habebat.</p>
        </div3>
<div3>
          <head>16.</head>
          <p>
 Quam sit autem falsum quod dicis, <hi>Ambo vitam
Baptismi non habent, et qui nunquam penitus habuit, et
qui habuit et amisit:</hi> hinc licet advertas, quod qui baptizati
apostatant, et per poenitentiam redeunt, non
eis redditur Baptismus, quem si amitterent, redderetur.
Mortui sane vestri quomodo baptizant secundum
sensum vestrum? An mortui non sunt (ut caetera taceam,
et dicam quod omnibus notum atque quotidianum
est) ebriosi; cum de vidua dicat Apostolus, <hi>Quae
autem in deliciis agit, vivens mortua est <note>(I Tim. V, 6)</note>
          </hi>?
Deinde in illo concilio vestro, quo Maximianum cum
suis auctoribus vel suis ministris damnastis, excidit
tibi quam eloquenter dixeritis, <hi>Aegyptiorum admodum
exemplo, pereuntium funeribus plena sunt littora;
quibus in ipsa morte major est poena, quod post extortam
aquis ultricibus animam, nec ipsam invenerunt sepulturam?</hi> 
Et tamen unus eorum Felicianus utrum revixerit,
vos videritis: secum tamen apud vos intus habet,
quos foris mortuus baptizavit. Sicut ergo a vivo baptizatur,
qui vivi Christi Baptismo induitur; sic a
mortuo baptizatur, qui mortui Saturni, vel cujuslibet
alterius Baptismo involvitur: ut interim cito dicamus,
quomodo verba quae posuisti, sine cujusquam nostrum
angustia possint intelligi. Nam sicut accipiuntur a vobis,
non vos explicare, sed nos vobiscum implicare
contenditis.
</p>
          <p>CAPUT VIII.--17. PETIL. dixit: <hi>Agendum, inquam,
<pb n="0263"/>
nobis dicendumque est, quatenus perfidus tradiditor
vita mortuus habeatur. Judas Apostolus fuit, cum
traderet Christum: idemque honore apostoli perdito
spiritualiter mortuus est, suo postea laqueo moriturus,
sicut scriptum est:  « Poenitet me, »  inquit,  « quia tradidi
sanguinem justum; et abiit, et laqueo se suspendit</hi> » <note>(Matth. XXVII, 4, 5)</note>.
 <hi>Laqueo traditor periit, laqueum
talibus dereliquit: de quo Dominus Christus clamavit
ad  « Patrem, Pater, quos dedisti mihi, omnes servavi; et
ex illis nullus periit, nisi filius perditionis, ut impleretur
Scriptura</hi> »  <note>(Joan. XVII, 12)</note>. <hi>Olim namque David sic
in eum sententiam dixerat, qui esset Christum perfidis
traditurus:  « Episcopatum ejus accipiat alter; sit uxor
ejus vidua, et filii ejus orphani</hi> »  <note>(Psal. CVIII, 8, 9)</note>. <hi>Ecce
quantus est spiritus Prophetarum, ut cuncta futura pro
praesentibus viderit, ut ante plurima saecula nasciturus
traditor damnaretur. Denique ut dicta sententia compleretur,
episcopatum ejus apostoli perditi sanctus Matthias
accepit. Nemo hinc stolidus, nemo perfidus disputet:
triumphum Matthias, non injuriam retulit, qui de Domini
Christi victoria spolium retulit proditoris. Hoc igitur
facto episcopatum tibi quid vindicas haeres nequioris
traditoris? Judas Christum carnaliter tradidit, tu spiritualiter 
 furens Evangelium sanctum flammis sacrilegis
tradidisti. Judas legislatorem tradidit perfidis, tu quasi
ejus reliquias legem Dei perdendam hominibus tradidisti:
qui si legem diligeres, ut juvenes Machabaei, pro Dei
legibus necareris (si nex dici hominum potest, quos moriendo
pro Domino perficit immortales); quorum unus
scilicet fratrum tyranno sacrilego hac fidei voce respondit:
 « Tu quidem, scelerate et impie, de praesenti vita nos
perdis; rex autem mundi qui regnat in aeternum et regni
ejus non erit finis, mortuos nos pro suis sanctis legibus,
in aeternae vitae conservationem resuscitabit</hi> »  <note>(II Mach.
VII, 3)</note>. <hi>Si hominis mortui testamentum flammis incenderes,
nonne falsarius punireris? Quid de te ergo futurum
est, qui sanctissimam legem Dei judicis incendisti? Judam
facti vel in morte poenituit: te non modo non poenitet,
verum etiam nequissimus traditor nobis legem servantibus
persecutor et carnifex existis.</hi> </p>
        </div3>
<div3>
          <head>18.</head>
          <p>
 AUG. respondit: Vide quid intersit inter vestras
maledicas voces, et nostras veridicas assertiones. Attende
paululum. Ecce exaggerasti crimen traditionis,
et invidiosissimis verbis, velut captiosus inventor,
Judae nos proditori comparasti. Ad hoc tibi ego cum
brevissime respondero, Non feci quod dicis, non
tradidi, falsa objicis, nunquam id probabis: nonne
omnis iste verborum ingentium fumus repente dilabitur?
An forte probare conaberis? Hoc ergo prius
faceres, et deinde in nos tanquam in convictos quo
velles cumulo invectionis insurgeres. Ecce una vanitas;
audi alteram.</p>
        </div3>
<div3>
          <head>19.</head>
          <p>
 Tu ipse cum de praedicta Judae damnatione
loquereris, dixisti, <hi>Ecce quantus est spiritus Prophetarum,
ut cuncta futura pro praesentibus viderit, ut ante
plurima saecula nasciturus traditor damnaretur:</hi> et non
<pb n="0264"/>
vidisti eadem prophetia stabili et certa et inconcussa
veritate, qua praedictum est, quod unus discipulus
traditurus esset Christum, praedictum etiam quod
totus mundus esset crediturus in Christum. Cur attendisti
in prophetia hominem qui tradidit Christum,
et non ibi attendisti orbem pro quo est traditus Christus?
Quis tradidit Christum? Judas. Quibus eum tradidit?
Judaeis. Quid ei fecerunt Judaei? <hi>Foderunt,</hi> inquit, <hi>manus meas et pedes, dinumeraverunt omnia ossa
mea: ipsi vero consideraverunt et conspexerunt me;
diviserunt sibi vestimenta mea, et super vestimentum
meum miserunt sortem.</hi> 
 Quantum sit ergo quod tanto
pretio emptum est, in Psalmo ipso paulo post lege: <hi>Commemorabuntur et convertentur ad Dominum universi
fines terrae; et adorabunt in conspectu ejus universae patriae
gentium: quoniam Domini est regnum, et ipse dominabitur
gentium 
 <note>(Psal. XXI, 17, 18, 19, 28, 29)</note>
          </hi>. Quis
autem potest ad commemoranda caetera de orbe credituro
innumerabilia prophetica documenta sufficere?
Sed tu laudas prophetiam, quia vides in ea hominem qui
vendidit Christum; nec in ea vides possessionem, quam
emit venditus Christus. Ecce altera vanitas; audi tertiam.</p>
        </div3>
<div3>
          <head>20.</head>
          <p>
 Inter multa tuae invectionis verba, dixisti: <hi>Si
hominis mortui testamentum flammis incenderes, nonne
falsarius punireris? Quid de te ergo futurum est, qui
sanctissimam legem Dei judicis incendisti?</hi> Haec dicens
non attendisti, quod te utique movere deberet, quomodo
fieri posset ut nos testamentum incenderemus,
et in ea haereditate consisteremus, quae illo testamento
conscripta est: vos autem mirum est testamentum
servasse, et haereditatem perdidisse. Nonne in eo testamento
scriptum est, <hi>Postula a me, et dabo tibi
gentes haereditatem tuam, et possessionem tuam terminos
terrae <note>(Psal. II, 8)</note>
          </hi>? Huic haereditati communica, et
objice mihi de testamento quod voles. Nam quae dementia
est, ideo testamentum tradere te noluisse
flammis, ut contra verba litiges testatoris? Nos autem
cum habeamus in manibus Gesta ecclesiastica et municipalia,
in quibus legamus eos qui contra Caecilianum
alterum episcopum ordinaverunt, potius fuisse
divinorum codicum traditores; non tamen insultamus,
non invehimur in vos, nec sanctarum paginarum
cineres in vestris manibus plangimus, nec Machabaeorum
tormenta flagrantia sacrilegio vestri
timoris opponimus, dicentes, Vestra potius membra
quam Dei eloquia ignibus traderetis. Nolumus enim
esse vani, ut alienis commissis, quae aut ignoratis
aut improbatis, vobis inanem strepitum concitemus.
Quod autem vos a totius orbis communione separatos
videmus (quod scelus et maximum, et manifestum,
et omnium vestrum est), si exaggerare velim,
tempus me citius quam verba deficient. Et hoc tu si
defendere velis, ea es objecturus orbi terrarum, quae
si objicienda sunt, admones unde amplius accuseris;
si objicienda non sunt, non defenderis. Utquid ergo
<pb n="0265"/>
inflaris adversus me de traditione, quae nec mea est,
nec tua, si manet illud pactum, ut non nobis objiciamus
aliena; si autem non manet, tua potius est
quam mea? Quanquam et manente illo pacto arbitror
me justissime dicere, ut ille judicetur socius ejus
qui tradidit Christum, qui cum toto orbe non se
tradidit Christo. <hi>Ergo,</hi> inquit Apostolus, <hi>Abrahae semen
estis, secundum promissionem haeredes <note>(Galat. III,
29)</note>
          </hi>. Et iterum dicit: <hi>Haeredes quidem Dei, cohaeredes
autem Christi <note>(Rom. VIII, 17)</note>
          </hi>. Idemque semen Abrahae
ad omnes gentes pertinere demonstrat ex illo, quod
Abrahae dictum est: <hi>In semine tuo benedicentur omnes
gentes <note>(Gen. XXII, 18)</note>
          </hi>. Quapropter puto justum esse
quod postulo, ut testamentum Dei, quod jam olim
apertum est, aliquantum advertamus, et quem non
invenerimus traditi cohaeredem, ipsum judicemus
traditoris haeredem; ille pertineat ad Christi venditorem,
qui Christum negat orbis emptorem. Nempe
quando se post resurrectionem discipulis demonstravit,
et palpanda membra dubitantibus praebuit, hoc
illis ait: <hi>Quoniam sic scriptum est, et sic oportebat
Christum pati, et resurgere tertia die, et praedicari in
nomine ejus poenitentiam et remissionem peccatorum per
omnes gentes, incipientibus ab Jerusalem <note>(Luc. XXIV, 46,
47)</note>
          </hi>. Ecce a qua haereditate vos alienatis: ecce cui haeredi
resistitis. Itane vero parceret Christo in terra ambulanti,
qui contradicit in coelo sedenti? Adhuc non
intelligitis quoniam quidquid nobis objicitis, sermoni
ejus objicitis. Promittitur christianus orbis, et creditur:
impletur, et contradicitur. Cogitate, obsecro,
quid pati pro tanta impietate debuistis; et tamen si
quid passi estis nescio, non vidi, non feci: tu hodie,
qui non pateris vim persecutionis meae, redde mihi
rationem separationis tuae. Sed iterum ac saepe dicturus
es, quae si non probas, ad neminem pertinent:
si autem probas, ad me non pertinent.
</p>
          <p>CAPUT IX.--21. PETIL. dixit: <hi>His ergo criminibus
septus, esse verus episcopus non potes.</hi> </p>
        </div3>
<div3>
          <head>22.</head>
          <p>
 AUG. respondit: Quibus criminibus? Quid docuisti?
quid ostendisti? Et si ostendisses crimina
nescio quorum, quid hoc ad semen Abrahae, in quo
benedicuntur omnes gentes?
</p>
          <p>CAPUT X.--23. PETIL. dixit: <hi>Si Apostoli persecuti
sunt aliquem, aut aliquem tradidit Christus?</hi> </p>
        </div3>
<div3>
          <head>24.</head>
          <p>
 AUG. respondit: Possem quidem dicere ipsum
satanam omnibus malis hominibus esse pejorem, cui
tamen tradidit Apostolus hominem in interitum carnis,
ut spiritus salvus sit in die Domini Jesu <note>(I Cor.
V, 5)</note>. Itemque alios, de quibus dicit: <hi>Quos tradidi
satanae, ut discant non blasphemare <note>(I Tim. I, 20)</note>
          </hi>. Et
Dominus Christus flagellatos expulit de templo improbos
mercatores, ubi etiam connexum est testimonium
Scripturae dicentis, <hi>Zelus domus tuae comedit
me <note>(Joan. II, 15-17)</note>
          </hi>. Ecce invenimus Apostolum
traditorem, Christum persecutorem. Possem ista dicere,
<pb n="0266"/>
et te in non parvos aestus mittere, ut non querelas
eorum qui patiuntur, sed animum eorum qui
faciunt quaerere cogereris. Sed hinc noli laborare, non
ea dico; sed dico ad semen Abrahae, quod est in
omnibus gentibus, non pertinere, si quid non recte
vobis factum est, fortasse a palea dominicae segetis,
quae nihilominus est in omnibus gentibus. Vos ergo
reddite rationem separationis vestrae. Sed prius attendite
quales habeatis, quos vobis objici non vultis;
et videte quam inique faciatis, cum aliena facta nobis
objicitis, etsi ea quae dicitis probaretis. Ita nulla erit
ratio separationis vestrae.
</p>
          <p>CAPUT XI.--25. PETIL. dixit: <hi>At enim aliqui dicent,
Filii non sumus traditoris. Ejus est aliquis filius, cujus
facta sectatur. Hi enim certissimi filii sunt, idemque
parentibus similes, quos non ista caro nec sanguis, sed
mores et facta parentibus consimiles genuerunt.</hi> </p>
        </div3>
<div3>
          <head>26.</head>
          <p>
 AUG. respondit: Paulo ante nihil contra nos
dicebas, nunc etiam coepisti dicere aliquid et pro
nobis. Haec enim propositio tua in eo te tenet, ut si
nos hodie, cum quibus agis, non conviceris traditores
et homicidas, et si quid aliud criminaris, quidquid
tale ostenderis in eis qui nos tempore praecesserunt,
omnino nobis obesse non possit. Quorum
enim dissimilia facta habemus, eorum filii esse non
possumus. Et vide quo te commiseris: si aliquem
forte etiam nostrae aetatis hominem, et nobiscum viventem,
de aliquo tali reatu forte conviceris, nullo
modo praejudicat omnibus gentibus, quae in semine
Abrahae benedicuntur, a quibus tu te separando
sacrilegus inveniris. Ita (quod fieri non potest), nisi
omnes qui ubique sunt, noveris, omniumque mores
et facta non solum didiceris, sed etiam demonstraveris
tam mala esse quam dicis, non habes cur objicias
orbi terrarum, qui est in sanctis, nescio quos parentes,
quibus eos probas esse consimiles. Nec te aliquid
adjuvabit, si etiam demonstrare potueris, eos
qui tales non sunt, cum eis qui tales sunt sumere
Sacramenta communia. Primo quia vos ipsos respicere
debetis, cum quibus ea celebretis, quibus detis,
a quibus sumatis, et vobis eos objici nolitis. Deinde,
si filii sunt Judae, qui diabolus inter Apostolos fuit,
quicumque facta ejus imitantur: cur non filios Apostolorum
dicamus, qui non facta sua cum talibus, sed
Domini Sacramenta communicant, sicut Apostoli
Dominicam coenam cum illo traditore sumpserunt?
ideo vobis longe dissimiles, quod hominibus unitatem
servantibus hoc objicitis, quod conscissa unitate
vos facitis.
</p>
          <p>CAPUT XII.--27. PETIL. dixit: <hi>De se ipso Judaeis
dicit Dominus Christus, Si non facio facta Patris
mei, nolite mihi credere <note>(Joan. X, 37)</note>
            </hi>.</p>
        </div3>
<div3>
          <head>28.</head>
          <p>
 AUG. respondit: Jam supra respondi, Hoc et
verum est, et pro nobis contra vos est.
</p>
          <p>CAPUT XIII.--29. PETIL. dixit: <hi>Falsidicos et
mendaces sic identidem objurgat:  « Filii diaboli estis, et
ab initio enim ille accusator fuit, et in veritate non
stetit. » </hi> </p>
<pb n="0267"/>
</div3>
<div3>
          <head>30. </head>
          <p>
AUG. respondit: Non solemus legere, <hi>Ille accusator
fuit;</hi> sed, <hi>Ille homicida fuit <note>(Joan. VIII, 44)</note>
          </hi>. Quaerimus
autem unde fuerit diabolus homicida ab initio;
et invenimus, quod primum hominem occiderit, non
gladium stringendo, aut aliquam vim corporaliter inferendo
; sed persuadendo peccatum, et a paradisi
felicitate dejiciendo. Quod tunc paradisus, hoc nunc
Ecclesia. Diaboli ergo filii sunt, qui homines ab Ecclesia
seducendo interficiunt. Sicut autem per verba
Dei novimus ubi sit plantatus paradisus, sic per verba
Christi ubi sit Ecclesia didicimus: <hi>Per omnes,</hi> inquit, <hi>gentes, incipiens ab Jerusalem.</hi> 
 Ab isto universo ad
partem quamlibet quisquis separat hominem, ille
diaboli filius et homicida convincitur. Sed et verbum,
quod ipse posuisti, ut de diabolo diceres, <hi>Ille accusator
fuit, et in veritate non stetit,</hi> vide in quos conveniat.
Accusatis enim orbem terrarum criminibus
aliorum, quos etiam ipsos accusare potius quam convincere
potuistis; et in veritate Christi non stetistis.
Ille enim dicit, Ecclesiam per omnes gentes incipientem
ab Jerusalem: vos autem, in parte Donati.
</p>
          <p>CAPUT XIV.--31. PETIL. dixit: <hi>Tertio quoque
similiter persecutorum dementiam hoc nomine appellat:
 « Progenies viperarum, quomodo fugietis judicium gehennae?
Ideoque mitto ad vos prophetas, et sapientes,
et scribas; et ex illis occidetis, et crucifigetis, et flagellabitis
in synagogis vestris, donec veniat super vos
omnis sanguis justus, quem effudistis in terram a sanguine
Abel justi, usque ad sanguinem Zachariae filii
Barachiae, quem occidistis inter templum et altare</hi> » <note>(Matth. XXIII, 33-35)</note>.
 <hi>Numquid vere carnaliter sunt
filii viperarum, ac non magis mente serpentes, et trilingui
malitia, tactuque mortifero, et spiritu veneni flagrantes</hi>?
 <hi>Vere viperae facti sunt, qui insontibus populis
mortes morsibus vomuerunt.</hi> </p>
        </div3>
<div3>
          <head>32.</head>
          <p>
 AUG. respondit: Haec si dicam de talibus esse
dicta, quales vos estis, respondebitis, Proba.
Quid enim? tu probasti? Aut si eo putas probari
quo dicuntur, non opus est eadem repetere.
Recita illa ipsa tibi et a nobis in vos. Ecce et
ego probavi, si hoc est probare. Et tamen disce quid
sit probare. Neque enim extrinsecus quaero documenta,
ut vos viperas probem. Ecce idipsum vipereum
est, non habere in ore firmamentum veritatis,
sed venenum maledictionis, sicut scriptum est, <hi>Venenum
aspidum sub labiis eorum.</hi> Et quia hoc passim a
quolibet in quemlibet dici potest, quasi quaereretur,
quorum? continuo subjecit, <hi>Quorum os maledictione
et amaritudine plenum est <note>(Psal. XIII, 3)</note>
          </hi>. Cum ergo
talia dicitis in homines per totum mundum dispersos,
et quos omnino ignoratis, quorum etiam multi nec
Caeciliani, nec Donati nomen audierunt: nec auditis
in silentio respondentes, Non ad nos pertinet quidquid
dicitis, non vidimus, non fecimus, quid loquamini
penitus ignoramus: vos qui nihil aliud vultis,
<pb n="0268"/>
quam dicere quod probare omnino non potestis, quid
aliud quam os vestrum maledictione et amaritudine
plenum est? Jam videte utrum vos possitis ostendere
non esse viperas, nisi ostenderitis omnes Christianos
omnium gentium traditores esse, et homicidas,
et non esse Christianos. Imo vero etiamsi potestis
singulorum hominum per totum orbem diffusorum
vitas et facta nosse et ostendere: tamen
antequam id faciatis, cum temere ista jactatis, os
vestrum vipereum est, os vestrum maledictione et
amaritudine plenum est. Ostendite jam, si potestis,
quem prophetam, quem sapientem, quem scribam
occiderimus et crucifixerimus et flagellaverimus in
synagogis nostris. Attendite quanto labore impenso,
nullo modo probastis, quod Donatus et Marculus
prophetae fuerint, aut sapientes, aut scribae, quia
non fuerunt. Quod etsi possetis, quid faciatis ut ostendatis
a nobis occisos, quos nec nos ipsi novimus?
quanto minus orbis terrarum, cui venenoso ore maledicitis?
Aut unde potestis ostendere animum nos
habere consimilem interfectoribus eorum, quos nec
saltem ab aliquibus interfectos potestis ostendere?
Attendite haec omnia, videte utrum aliquid horum,
vel de orbe terrarum vel orbi terrarum probare possitis:
cui tamen quia maledicere non quiescitis, in
vobis vera ostenditis, quae de illo falsa jactatis.</p>
        </div3>
<div3>
          <head>33.</head>
          <p>
 Porro si nos velimus probare vos esse interfectores
Prophetarum, nimis longum sit ut per loca
singula colligamus, quas furiosi vestri principes Circumcellionum
et ipsae catervae vinolentorum atque
insanorum, non tantum ediderint ab initio schismatis
vestri, sed et omnino edere non desistant strages.
De proximo ago: proferantur eloquia divina, quae
versantur in manibus et nostris et vestris; eos teneamus
interfectores Prophetarum, quos contradictores
invenerimus linguis Prophetarum. Quid doctius dici
potest? quid citius ostendi potest? Mitius ageretis trajiciendo
ferrum per viscera Prophetarum, quam quod
lingua interficere conamini verba Prophetarum. Dicit
Propheta: <hi>Commemorabuntur et convertentur ad Dominum
universi fines terrae <note>(Psal. XXI, 28)</note>
          </hi>. Ecce agitur,
ecce impletur. Vos autem non solum contra id
quod dicitur, aures incredulas clauditis; sed etiam
contra id quod jam geritur, linguas furiosas exseritis.
Audivit Abraham dictum, <hi>In semine tuo benedicentur
omnes gentes <note>(Gen. XXII, 18)</note>
          </hi>: et <hi>credidit, et deputatum
est illi ad justitiam <note>(Rom. IV, 3)</note>
          </hi>. Vos videtis factum,
et reclamatis; et non vultis deputari vobis ad
injustitiam, quod recte deputaretur, etiamsi nondum
factum, sed tantummodo dictum non crederetis.
<pb n="0269"/>
Imo non solum non vultis vobis deputari ad injustitiam:
sed etiamsi quid pro hac impietate patimini,
deputari vobis vultis ad justitiam. Aut si non sunt
istae persecutiones Prophetarum, quia non fiunt ferro,
sed verbo; quae fuit causa, ut divinitus diceretur, <hi>Filii hominum, dentes eorum arma et sagittae, et lingua
eorum gladius acutus 
 <note>(Psal. LVI, 5)</note>
          </hi>. Sed quando colligam
ex Prophetis omnibus omnia testimonia Ecclesiae
toto orbe diffusae, quae omnia contradicendo interficere
et exstinguere conamini? Sed ligati estis:
quia <hi>in omnem terram exiit sonus eorum, et in fines
orbis terrae verba eorum <note>(Psal. XVIII, 5)</note>
          </hi>. Verumtamen
unum illud commemorabo ex ore Domini, qui testis
est testium: <hi>Oportebat,</hi> inquit, <hi>impleri omnia quae
scripta sunt in Lege, et Prophetis, et Psalmis de me.</hi> 
Quae sint haec, ipse indicet: <hi>Tunc aperuit illis sensum,</hi> 
inquit, <hi>ut intelligerent Scripturas, et dixit eis, Quoniam
sic scriptum est, et sic oportebat Christum pati, et resurgere
a mortuis, et praedicari in nomine ejus poenitentiam
et remissionem peccatorum per omnes gentes, incipientibus
ab Jerusalem <note>(Luc. XXIV, 44, 47)</note>
          </hi>. Ecce quod
scriptum est in Lege, et Prophetis, et Psalmis de Domino.
Ecce quod de se, et de Ecclesia ipse Dominus
aperuit, se ostendens, illam promittens. Vos autem
his tam manifestis testimoniis resistentes, et ea
quia delere non potestis, depravare conantes, quid
faceretis, si inveniretis membra Prophetarum, qui
sic saevitis in eloquia Prophetarum, ut nec Dominum
audiatis impletorem, manifestatorem, expositorem
Prophetarum? Nam quantum potestis, etiam ipsum
caeditis, quando et ipsi non ceditis?
</p>
          <p>CAPUT XV.--34. PETIL. dixit:  « De vobis quoque
David persecutoribus haec dicit:  « <hi>Sepulcrum
patens est guttur eorum, linguis suis dolose agebant,
venenum aspidum sub labiis eorum. Quorum os maledictione
et amaritudine plenum est, veloces pedes eorum
ad effundendum sanguinem. Contritio et infelicitas in
viis eorum, et viam pacis non cognoverunt; non est timor
Dei ante oculos eorum. Nonne cognoscent omnes
qui operantur iniquitatem, qui devorant plebem meam,
sicut cibum panis</hi> »  <note>(Psal. XIII, 3, 4)</note>?</p>
        </div3>
<div3>
          <head>35.</head>
          <p>
 AUG. respondit: Sepulcrum patens est guttur
eorum, unde mendaciorum mortes exhalant. <hi>Os</hi> enim <hi>quod mentitur, occidit animam 
 <note>(Sap. I, 11)</note>
          </hi>. Si autem
nihil est verius quam id quod dixit Christus, Ecclesiam
suam per omnes gentes incipientem ab Jerusalem;
nihil est mendacius quam id quod dicitis, in
parte Donati. Linguae autem dolosae sunt eorum, qui
cum facta sua noverint, non solum se dicunt justos
esse homines, sed etiam justificatores hominum:
quod de uno dictum est, <hi>Qui justificat impium <note>(Rom.
IV, 5)</note>
          </hi>: et quod sit <hi>justus et justificans <note>(Id. III, 26)</note>
          </hi>.
Nam de veneno aspidum, et ore maledictione et amaritudine
pleno, satis diximus. Veloces pedes autem
ad effundendum sanguinem, etiam Maximianistas habere
dixistis: testis est plenarii vestri concilii sententia,
<pb n="0270"/>
toties Gestis proconsularibus et municipalibus
allegata. Illi autem neminem, quantum audimus,
corporaliter occiderunt. Intellexistis ergo etiam spirituali
caede animarum sanguinem fundi gladio schismatis,
quod in Maximiano damnastis. Videte ergo
si non sint pedes vestri veloces ad effundendum
sanguinem, cum praeciditis homines ab unitate
orbis terrarum, si hoc in Maximianistis recte dixistis,
quia praeciderunt aliquos a parte Donati. Itane
nos viam pacis non cognovimus, qui studemus servare
unitatem spiritus in vinculo pacis; et vos eam
nostis, qui sermoni Christi quem habuit post resurrectionem
cum discipulis suis, tam pacifico, ut inde
inciperet dicens, <hi>Pax vobiscum <note>(Joan. XX, 19, 21)</note>
          </hi>, ita
resistitis, ut nihil aliud quam hoc ei dicere convincamini:
Tu quod dixisti de unitate omnium gentium
falsum est, nos quod dicimus de crimine omnium
gentium verum est? Qui dicerent ista, si esset timor
Dei ante oculos eorum? Videte itaque si non ista
quotidie dicendo plebem Dei diffusam toto orbe terrarum,
tanquam cibum panis dentibus finire conamini.
</p>
          <p>CAPUT XVI.--36. PETIL. dixit:  « Monet etiam
Dominus Christus, <hi>Cavete a pseudoprophetis, qui veniunt
ad vos in vestimentis ovium</hi>, <hi>intus autem sunt
lupi rapaces: ex fructibus eorum cognoscetis eos</hi> »  <note>(Matth.
VII, 15)</note>.</p>
        </div3>
<div3>
          <head>37.</head>
          <p>
 AUG. respondit: Si abs te quaeram, quibus nos
fructibus lupos rapaces esse cognoscatis; dicturus es
crimina aliena, nec in eis quorum esse dicuntur unquam
probata. Si autem tu a me quaeras, quibus fructibus
vos potius esse lupos rapaces cognoscamus;
objicio schismatis crimen, quod tu negabis, ego autem
statim probabo: neque enim communicas omnibus
gentibus et illis Ecclesiis apostolico labore fundatis.
Hic dicturus es: Non communico traditoribus
et homicidis. Respondet tibi semen Abrahae: Haec
sunt illa crimina, vel non vera, vel non mea. Sed haec
interim sepono, tu ostende Ecclesiam. Jam vox illa
mihi sonabit, quam in pseudoprophetis vitandam
Dominus monuit ostendentibus partes, et ab universo
alienare conantibus: <hi>Ecce hic est Christus, ecce illic.</hi> 
Sed usque adeo putas veras oves Christi cor non habere,
quibus dictum est, <hi>Nolite credere <note>(Id. XXIV,
23)</note>
          </hi>; ut lupum audiant dicentem, <hi>Ecce hic est Christus;</hi> 
et pastorem non audiant dicentem, <hi>Per omnes
gentes, incipientibus ab Jerusalem?</hi> 
</p>
          <p>CAPUT XVII.--38. PETIL. dixit: <hi>Sic, sic, improbe
persecutor, quocumque te velamine bonitatis obtexeris,
quocumque nomine pacis bellum osculis geras, quolibet
unitatis vocabulo hominum genus illicias; qui hactenus
fallis ac decipis, vere diaboli filius es, dum moribus
indicas patrem.</hi> </p>
        </div3>
<div3>
          <head>39.</head>
          <p>
 AUG. respondit: Haec a nobis in vos dicta esse
reputa: et ut noveris in quos potius conveniant, quae
superius dixi commemora.
</p>
          <p>
            <pb n="0271"/>CAPUT XVIII.--40. PETIL. dixit: <hi>Nec adeo mirum,
quod tibi nomen episcopi illicite assumis. Haec est
vera diaboli consuetudo, ita demum decipere si sibimet
vindicet vocabulum sanctitatis, Apostolo praedicante:
 « Nec mirum est, »  inquit,  « si ipse satanas transfigurat se
velut angelum lucis, et ministros suos quasi ministros justitiae <note>(II Cor. XI, 14, 15)</note>
            </hi>.
»  <hi>Nec mirum est ergo quod te falso
episcopum vocas. Nam et illi angeli perditi, amatores virginum
mundanarum, qui carnem corrumpendo corrupti
sunt, licet divinis exuti virtutibus angeli esse desierint, nomen
tamen retinent angelorum, seseque semper angelos
putant, qui divina soluti militia in exercitum diaboli similes
transierunt, Deo magno clamante,  « Non permanebit
spiritus meus in hominibus istis in aeternum, quoniam
caro sunt</hi> »  <note>(Gen. VI, 3)</note>. <hi>Quibus reis ac vobis dicet
Dominus Christus,  « Ite in ignem aeternum, quem paravit
Pater meus diabolo et angelis ejus</hi> »  <note>(Matth. XXV,
41)</note>. <hi>Si angeli mali non essent, diabolus angelos non
haberet; quos et sanctus Apostolus in illo judicio resurgendi
a sanctis hominibus dicit esse damnandos:  « Nescitis
quoniam angelos judicabimus <note>(I Cor. VI, 3)</note>
            </hi>? <hi>Si
veri angeli essent, judicium in angelos Dei homines non
haberent. Sic quoque apostoli sexaginta, qui cum Domino
Christo duodecim derelictis, a fide apostatae recesserunt,
in tantum hominibus miseris adhuc putantur
apostoli, ut ex his Manichaeus et caeteri multis diabolicis
sectis multas animas implicent, quas ut caperent perdiderunt</hi>.
 <hi>Nam profecto perditus Manichaeus, si tamen
fuit, non in illis sexaginta ponendus est, si nomen ejus
apostoli inter duodecim continetur, aut in locum Judae
traditoris subrogato Mathia, voce Christi ordinatus est,
ut tertius decimus Paulus</hi>, <hi>qui sese Apostolorum novissimum
memorat, ne quisquis esset posterior apostolus
crederetur. Sic enim dixit:  « Ego enim sum novissimus
Apostolorum, qui non sum dignus vocari apostolus,
quia persecutus sum Ecclesiam Dei</hi> »  <note>(Id. XV, 9)</note>. <hi>Nec
in hoc vobis blandiamini; Judaeus haec fecerat: licet et
vos nobis perniciem ut Pagani faciatis. Bellum namque
illicite geritis</hi>, <hi>quibus non licet repugnare. Vos enim
cupitis vivere nobis occisis, nobis vero victoria est fugere
vel occidi.</hi> </p>
        </div3>
<div3>
          <head>41.</head>
          <p>
 AUG. respondit: Videris quemadmodum testimonia
Scripturarum posueris, vel quomodo intellexeris;
nihil ad rem de qua nunc agitur. Ad hoc enim
certe ista omnia dixisti, ut probares esse falsos episcopos,
sicut sunt falsi angeli et falsi apostoli. Novimus
et nos, esse falsos angelos et falsos apostolos et
falsos episcopos, et sicut dicit verus apostolus, falsos
fratres <note>(II Cor. XI, 26)</note>: sed cum ab utrisque adversus
invicem possint ista jactari, probare aliquid opus est,
non inaniter loqui. In quos tamen conveniat crimen
<pb n="0272"/>
fallaciae, recole quae supra diximus, et invenies: ne
taedio simus legentibus, eadem saepius repetendo. Et
tamen quid hoc ad Ecclesiam toto orbe terrarum diffusam,
sive quod de palea ejus, quae cum illa per totum
mundum est, potueris dicere; sive quod de
Manichaeo dixisti, vel de caeteris diabolicis sectis? Si
enim ad triticum non pertinet quidquid etiam de palea
dicitur quae adhuc cum illo est; quanto minus
pertinent ad membra Christi toto orbe diffusa, tam
olim et tam aperte separata portenta?
</p>
          <p>CAPUT XIX.--42. PETIL. dixit: <hi>Jubet nobis Dominus
Christus,  « Cum vos persecuti fuerint homines in
civitate ista, fugite in alteram: quod si in ea vos persequentur,
fugite in aliam. Amen dico vobis, non consummabitis
civitates Israel, donec veniat Filius hominis.</hi> » <note>(Matth. X, 23)</note>.
 <hi>Si de Judaeis et Paganis nobis praemonet,
tu qui christianum te memoras, dira facta Gentilium
non debes imitari. An sic Deo servitis, ut vestris manibus
occidamur? Erratis, erratis, si hoc creditis miseri.
Nam non habet Deus carnifices sacerdotes.</hi> </p>
        </div3>
<div3>
          <head>43.</head>
          <p>
 AUG. respondit: Fugere de civitate in civitatem
a facie persecutionis, non haereticis vel schismaticis
praeceptum sive permissum est, quod estis vos;
sed praedicatoribus Evangelii, cui resistitis vos. Quod
ut facile probemus; nunc certe in civitatibus vestris
estis, et nemo vos persequitur. Prodeundum ergo
vobis est, et reddenda ratio separationis vestrae. Neque
enim sicut excusatur infirmitas carnis, quando
cedit violentiae persecutionis, sic debet et veritas cedere
falsitati. Proinde si persecutionem patimini,
quare non dimittitis civitates in quibus estis, ut impleatis
quod ex Evangelio commemoratis? Si autem
non patimini persecutionem, quare nobis respondere
non vultis? Aut si timetis forte, ne cum responderitis,
persecutionem patiamini; quomodo ergo imitamini
eos praedicatores, quibus dictum est, <hi>Ecce mitto
vos sicut oves in medio luporum?</hi> Quibus item dictum
est, <hi>Nolite timere eos qui corpus occidunt, animam autem
non possunt occidere <note>(Ibid., 16, 28)</note>
          </hi>? Et quomodo
non facitis contra praeceptum Petri apostoli, qui
ait: <hi>Parati semper ad responsionem omni poscenti vos
de fide et spe vestra <note>(I Petr. III, 15)</note>
          </hi>? Postremo, quare
per violentissimas turbas etiam ultro improbi estis
Ecclesiis catholicis, ubi potueritis? quod innumerabilibus
exemplis res ipsa indicat? Sed dicitis vos loca
vestra defendere, et resistitis fustibus et caedibus quibuscumque
potueritis. Quare ibi non audistis vocem
Domini dicentis, <hi>Ego autem dico vobis, non resistere
malo <note>(Matth. V, 39)</note>
          </hi>? Aut si fieri potest, ut aliquando
recte per vim corporalem resistatur violentis, nec
ideo praeceptum violetur quod audimus a Domino, <hi>Ego autem dico vobis, non resistere malo:</hi> 
 cur non
etiam hoc fieri potest, ut per ordinatas et legitimas
potestates de sedibus quae illicite usurpantur, vel ad
injuriam Dei retinentur, pius expellat impium, et
justus injustum? Neque enim eo modo persecutionem
<pb n="0273"/>
passi sunt pseudoprophetae ab Elia, quomodo ipse
Elias a rege nequissimo <note>(III Reg. XVIII)</note>. Aut quia flagellatus
est Dominus a persecutoribus, propterea
passionibus ejus comparandi sunt quos ipse de templo
flagellatos ejecit. Restat ergo ut nihil aliud requirendum
esse fateamini, nisi utrum juste an impie
vos separaveritis a communione orbis terrarum. Nam
si hoc inventum fuerit quod impie feceritis, non miremini
si non desunt ministri Deo per quos flagellemini:
quia persecutionem patimini, non a nobis, sed,
sicut scriptum est, ab ipsis factis vestris <note>(Sap. XI, 21)</note>.
</p>
          <p>CAPUT XX.--44. PETIL. dixit: <hi>Clamat rursus de
coelo Dominus Christus ad Paulum:  « Saule, Saule,
quid me persequeris? Durum est tibi contra stimulum
calcitrare</hi> »  <note>(Act. IX, 4, 5)</note>. <hi>Saulus tunc dictus est, ut
ei postmodum Baptisma componeret nomen. Vobis ergo
non durum est Christum toties persequi in sacerdotibus
suis</hi>, <hi>Domino ipso clamante,  « Ne tetigeritis christos
meos</hi> »  <note>(Psal. CIV, 15)</note>? <hi>Sanctorum computate tot
funera, et vivacem Christum toties occidistis. Postremo
si sacrilegus non sis, sanctus esse non potes homicida.</hi> </p>
        </div3>
<div3>
          <head>45.</head>
          <p>
 AUG. respondit: Defendite vos ipsos a persecutione,
quam passi sunt a vestris qui cum Maximiano
se a vobis separaverunt; et illic invenietis defensionem
nostram. Si enim dicitis non vos fecisse;
Gesta proconsularia et municipalia recitamus. Si dicitis
recte vos illis fecisse; cur ipsi talia pati non
vultis? Si dicitis, Sed nos schisma non fecimus; hoc
ergo quaeratur, et antequam constet an ita sit, nemo
persecutores accuset. Si dicitis etiam schismaticos
persecutionem pati non debuisse: quaero utrum et de
basilicis, in quibus insidiantur ad seducendos infirmos,
expelli per ordinatas potestates non debeant?
Si dicitis, nec hoc debere: reddite prius Maximianistis
basilicas, et sic nobiscum agite. Si dicitis debere:
quaerite jam quid pati debeant a potestatibus ordinatis,
qui eis resistendo, Dei ordinationi resistunt.
Unde aperte Apostolus dicit: <hi>Non enim sine causa
gladium portat; vindex est enim in iram ei qui male agit <note>(Rom. XIII, 2, 4)</note>
          </hi>.
Quod si omnino diligenter veritate
tractata hoc inventum fuerit, ut nec per judicia publica
schismatici aliquid pati debeant, nec de locis insidiarum
et fallaciarum suarum pelli; et dixeritis vobis
displicere, quod Maximianistae a quibusdam vestris
ista perpessi sunt: cur non liberius de toto agro
Domini, id est, de toto mundo clamant frumenta dominica,
Nec ad nos pertinet quod zizania vel quod
palea nostra committit, quia displicet nobis? Si vobis
sufficere ad purgationem fatemini, quoniam quidquid
mali fit a vestris, displicet vobis: quare vos ergo separastis?
Hinc enim vos accusat ipsa vestra defensio.
Si enim propterea vos ab iniquis partis Donati non
separatis, quia unusquisque sarcinam suam portat;
cur ab iniquis orbis terrarum, quos putatis aut fingitis,
vos separastis? An ut sarcinam schismatis omnes
pariter portaretis?
<pb n="0274"/>
</p>
        </div3>
<div3>
          <head>46. </head>
          <p>
Et cum quaerimus a vobis, quos vestrum a nostris
probetis occisos. Nullam quidem legem ab imperatoribus
datam ut occideremini recolo. Illi autem
de quibus maximam invidiam facere soletis, Marculus
et Donatus, ut moderatius dixerim, incertum
est utrum se ipsi praecipitaverint, sicut vestra doctrina
non cessat quotidianis exemplis; an vero alicujus
potestatis jussu praecipitati sint. Si enim incredibile
est magistros Circumcellionum solitas mortes
sibimet intulisse, quanto incredibillus potestates
Romanas insolita supplicia jubere potuisse? Itaque
de hac re, quam nimis invidiosam putatis, si verum
est quod dicitis, quid hoc pertinet ad dominicum triticum?
Palea quae foras volavit, paleam quae intus
remansit accuset: non enim tota poterit, nisi ventilabro
ultimo separari. Si autem falsum est, quid
mirum si palea tanquam levi flatu dissensionis ablata,
etiam dominicum triticum falsis criminationibus insectatur?
Quapropter de omnibus talibus invidiosis
criminibus hoc vobis frumentum Christi, quod per
agrum, id est, per totum mundum cum zizaniis crescere
jussum est, libera et secura voce respondet:
Si non probatis quod dicitis, ad neminem pertinet;
si autem probatis, ad me non pertinet. Ex quo fit ut
quicumque se ab ista unitate frumenti propter zizaniorum
vel paleae crimina separavit, propter ipsum
dissensionis et schismatis malum nec ab ipso crimine
homicidii se possit defendere, dicente Scriptura, <hi>Qui odit fratrem suum, homicida est 
 <note>(I Joan. III, 15)</note>
          </hi>.
</p>
          <p>CAPUT XXI.--47. PETIL. dixit: <hi>Ergo, ut diximus,
Dominus Christus clamavit ad Paulum,  « Saule, Saule,
quid me persequeris? Durum est tibi adversus stimulum
calcitrare. »  Dixit autem Paulus:  « Quis es, Domine? » 
Eique responsum est:  « Ego Christus Nazarenus, quem
tu persequeris. »  Et ille tremens ac stupens dixit:  « Domine,
quid me vis facere? »  Et Dominus ad illum:
 « Surge, et intra in civitatem, et dicetur tibi quid te
oporteat facere. »  Et interpositis,  « Surrexit autem Saulus
de terra, apertisque oculis suis nihil videbat. »  O
ultrix furoris caecitas, oculorum persequentis lumen
obnubilas, solo Baptismo recessura! Videamus ergo in
civitate quid gessit. « Introiit, »  inquit,  « Ananias ad
Saulum, et cum imposuisset ei manus, ait: Saule frater,
Dominus misit me Jesus, qui visus est tibi in via
qua veniebas, ut videas et implearis Spiritu sancto. Confestim
ceciderunt ab oculis ejus tanquam squamae, et
visum recepit, et surgens baptizatus est</hi> »  <note>(Act. IX, 4-18)</note>. <hi>Cum igitur Paulus a crimine persequendi Baptismo liberatus,
oculos sumpserit innocentes; cur non vis persecutor
et traditor caecus falso baptismate ab iis quos insequeris
baptizari?</hi> </p>
        </div3>
<div3>
          <head>48.</head>
          <p>
 AUG. respondit: Nec persecutorem nec traditorem
probas, quem vis denuo baptizare. Et si probas
aliquem, non est tamen denuo baptizandus persecutor
et traditor, si jam Christi Baptismo baptizatus
est. Paulum quippe propterea baptizari oportuit, quia
nunquam tali baptismo tinctus fuit. Itaque nihil habet
simile ad causam quam nobiscum agitis, quod de
Paulo interponere voluisti. Sed si hoc non interposuisses,
<pb n="0275"/>
puerili declamationi locum non invenisses,
ubi diceres, <hi>O ultrix furoris caecitas, solo Baptismo
recessura!</hi> Quanto enim fortius in vos exclamandum
est, O ultrix furoris caecitas, quae non Paulo comparata,
sed Simoni, nec accepto Baptismo recedit a
vobis? Nam si persecutores ab eis quos persequuntur
baptizandi sunt, Primianus a Maximianistis baptizetur,
quos instantissime persecutus est.
</p>
          <p>CAPUT XXII.--49. PETIL. dixit: <hi>At enim constanter
opponitis, dixit Apostolis Christus,  « Qui semel lotus
est, non habet causam nisi pedes lavandi, sed est mundus
totus. »  Si verba ista plene discutias, subsequentibus
obtineris. Sic namque locutus est, dicens:  « Qui semel
lotus est, non habet causam nisi pedes lavandi, sed
est mundus totus. Et vos mundi estis, sed non omnes. » 
Hoc autem dixit propter Judam, qui eum fuerat traditurus <note>(Joan. XIII, 10, 11)</note>
            </hi>.
 <hi>Quisquis ergo traditor factus
es, Baptismum perdidisti. Denique postquam ipse
damnatus est traditor Christi, Apostolos undecim sic
plenius confirmavit:  « Jam vos mundi estis, propter
sermonem quem locutus sum vobis. Manete in me, et ego
in vobis</hi> »  <note>(Id. XV, 3, 4)</note>. <hi>Et iterum his undecim
dixit:  « Pacem meam do vobis, pacem meam dimitto
vobis</hi> »  <note>(Id. XIV, 27)</note>. <hi>Cum haec ergo damnato, ut diximus,
traditore, Apostolis undecim dicta sint, vos quoque
traditores similiter pacem et Baptismum non
habetis.</hi> </p>
        </div3>
<div3>
          <head>50.</head>
          <p>
 AUG. respondit: Si ergo perdidit Baptismum
traditor, quisquis a vobis baptizatus postea traditor
factus fuerit, si ad vos redire voluerit, denuo baptizetur.
Quod si non facitis, satis vos ipsi judicatis
falsum esse quod dictum est, <hi>Si quis ergo traditor
factus es, Baptismum perdidisti.</hi> Si enim perdidit, redeat
et recipiat: si autem redit et non recipit, non
perdiderat. Deinde, si propterea dictum est Apostolis, <hi>Jam vos mundi estis;</hi> 
 et, <hi>Pacem meam do vobis;</hi> 
quia jam inde discesserat traditor: non erat ergo
munda et pacifica coena illa tanti Sacramenti, quam
priusquam ille exiret, omnibus dedit. Quod si clausis
oculis dicere audetis, quid faciamus nisi potius
nos exclamemus, O ultrix furoris caecitas eorum qui
volunt <hi>esse legis doctores,</hi> sicut dicit Apostolus, <hi>non
intelligentes neque quae loquuntur, neque de quibus
affirmant <note>(I Tim. I, 7)</note>
          </hi>? Nisi tamen pertinaciae caecitas
impediret, non erat difficilis intellectus, ut videres
non dixisse Dominum praesente Juda, Nondum
mundi estis; sed, <hi>Jam vos mundi estis.</hi> Addidit autem, <hi>non omnes;</hi> 
 quia ibi erat qui mundus non erat:
qui tamen si praesentia sua caeteros pollueret, non
eis diceretur, <hi>Jam vos mundi estis:</hi> sed diceretur, ut
dixi, Nondum mundi estis. Postquam vero ille discessit,
dixit eis, <hi>Jam vos mundi estis;</hi> nec addidit, Sed
non omnes: quia jam discesserat, quo etiam praesente,
sicut eis dictum est, mundi erant, sed non
omnes, quia erat illic unus immundus. Quapropter
his verbis magis Dominus declaravit, in uno coetu
hominum eadem Sacramenta sumentium, aliquorum
<pb n="0276"/>
immunditiam mundis obesse non posse. Certe si putatis
apud nos esse similes Judae, haec verba nobis
dicite, <hi>Mundi estis, sed non omnes.</hi> Non autem hoc
dicitis: sed dicitis propter quosdam immundos, Immundi
estis omnes. Hoc discipulis Dominus Juda
praesente non dixit: et ideo qui hoc dicit, non didicit
a bono magistro quod dicit.
</p>
          <p>CAPUT XXIII.--51. PETIL. dixit: <hi>Quod si nos bis
Baptismum facere dicitis, imo vos facitis qui occiditis
baptizatos: non quia baptizatis hoc dicimus, sed quia
unumquemque dum occiditis, sanguine suo facitis baptizari.
Etenim baptismum aquae vel spiritus, extorto
sanguine martyris quasi factum est geminum. Sic autem
ipse quoque Salvator baptizatus primitus a Joanne,
baptizandum sese professus est iterum, non jam aqua,
nec spiritu, sed sanguinis baptismo, cruce passionis:
sicut scriptum est,  « Accesserunt ad eum duo discipuli
filii Zebedaei dicentes: Domine, cum veneris in regnum
tuum, fac nos sedere unum ad dexteram tuam, et alterum
ad sinistram. Respondit eis Jesus: Difficilem rem petitis.
Numquid calicem quem ego bibiturus sum, potestis
bibere; et baptismo quo ego baptizor baptizari? Dixerunt
illi: Possumus. Et ait illis: Calicem quidem quem ego
bibiturus sum, bibere potestis; et baptismo quo ego baptizor
baptizabimini</hi> »  <note>(Marc. X, 35-38)</note>, <hi>et caetera. Si
haec duo sunt baptismata, vestra nos laudatis invidia,
profitemur. Cum enim nostra corpora occiditis, bis
baptismum facimus, sed baptismo nostro et sanguine
baptizamur, ut Christus. Erubescite; erubescite persecutores;
similes Christo martyres facitis, quos post
aquam veri Baptismatis sanguis baptista perfundit.</hi> </p>
        </div3>
<div3>
          <head>52.</head>
          <p>
 AUG. respondit: Primo cito respondemus,
quia non vos occidimus, sed ipsi vosmetipsos vera
morte occiditis, cum vos ab unitatis viva radice praeciditis.
Deinde, si omnes qui occiduntur sanguine
suo baptizantur, omnes latrones, iniqui, impii, scelerati,
qui damnati feriuntur, martyres habendi sunt,
quia suo sanguine baptizantur. Si autem non baptizantur
sanguine suo, nisi qui occiduntur propter justitiam;
quia ipsorum est regnum coelorum <note>(Matth.
V, 10)</note>: vidistis prius esse quaerendum propter quid
patimini, et postea quid patimini. Quid ergo buccae
inflantur antequam facta defendantur? Quid perstrepit
lingua antequam probetur vita? Si schisma fecisti,
impius es: si impius es, ut sacrilegus moreris,
cum pro impietate puniris: si ut sacrilegus moreris,
quomodo tuo sanguine baptizaris? An dicis, <hi>Non feci
schisma?</hi> Hoc ergo quaeramus: quid ante clamas
quam probas?</p>
        </div3>
<div3>
          <head>53.</head>
          <p>
 An dicis, <hi>Etsi sacrilegus sum, a te occidi non debeo?</hi> 
Alia quaestio est de atrocitate facti mei, quod
nunquam veraciter demonstras; alia de Baptismo
sanguinis tui, unde te mendaciter jactas. Nam neque
occidi te, nec probas te ab aliquo occidi: nec si probes,
ad me pertinet quicumque te occiderit, sive secundum
potestatem legitime a Domino datam juste
fecerit, sive sicut messis dominicae palea cupiditate
aliqua mala scelus admiserit: sicut ad te non pertinet
qui recentibus temporibus cum intolerabili potentatu
<pb n="0277"/>
etiam militibus sibi comitantibus, non quia timebat
aliquem, sed ut ab omnibus timeretur, viduas
oppressit, pupillos evertit, aliena patrimonia prodidit,
aliena matrimonia separavit, res vendendas innocentium
procuravit, venditarum pretia cum dominis
plangentibus divisit. Ex me ista dicere videar,
si non tacito nomine agnoscitur de quo dicam.
Quae si vera sunt; sicut ad vos ista non pertinent:
ita nec quidquid dicis, ad nos etiam si vera diceres.
Si autem falsa fama de illo collega vestro justo et innocente
mentita est; nullo modo etiam famae credendum
est, quae de innocentibus tanquam de traditoribus
codicum, vel tanquam de interfectoribus
hominum seminata est. Huc accedit, quia ego illum
commemoro qui vobiscum vixit, cujus natalitia tanta
celebratione frequentabatis, cui pacis osculum inter
Sacramenta copulabatis, in cujus manibus Eucharistiam
ponebatis, cui vicissim danti manus porrigebatis,
cujus aures inter tantos Africae gemitus surdas
libera voce offendere timebatis: quem nescio
quis vestrum, quia vel ex obliquo urbanissime tetigit,
ut ei diceret quod Comitem haberet Deum,
ingenti laude ferebatur. Tu autem illos nobis objicis,
cum quibus non viximus, quorum faciem non vidimus,
quorum aetate vel pueri vel fortasse nondum
nati eramus. Quae est ista tanta iniquitas atque perversitas,
velle nobis imponere sarcinas ignotorum,
cum vos portare nolitis amicorum? Clamat Scriptura
divina, <hi>Videbas furem, et concurrebas cum eo <note>(Psal.
XLIX, 18)</note>
          </hi>. Si te non contaminavit quem vidisti, cur
mihi objicis quem videre non potui? An dicis, Non
cum eo concurri, quia facta ejus displicebant mihi?
Sed nempe ad altare accedebas cum eo. Age jam,
ut te defendas, discerne ista, et dic aliud esse concurrere
in peccatum, sicut concurrerunt duo seniores
castitati Susannae insidiantes; aliud cum fure
accipere Domini Sacramentum, sicut Apostoli cum
Juda etiam primam illam coenam acceperunt. Faveo
defensioni: sed cur non attendis quanto facilius in
hac tua defensione absolveris gentes et terminos terrae,
qua haereditas Christi diffunditur? Si enim potuistis
furem videre, et cum fure viso Sacramenta
communicare, tamen peccatum non communicare:
quanto minus potuerunt remotissimae nationes cum
Afris traditoribus vel persecutoribus, etiamsi vera
diceretis et ostenderetis, malefacta habere communia,
quamvis cum eis tenerent Sacramenta communia?
An dicis, Ego illum episcopum vidi, furem vero
illum non vidi. Dic quod vis, etiam huic faveo defensioni,
et in hac absolutus est a vestris criminationibus
orbis terrarum. Si enim vobis licuit cogniti
hominis ignorare vitam, cur totus mundus ignotos
ignorare non sinitur? Nisi forte Donatistis licet nescire
quod scire nolunt, gentibus non licet nescire
quod scire non possunt.</p>
        </div3>
<div3>
          <head>54.</head>
          <p>
 An dicis, Aliud est furtum, aliud traditio vel
persecutio? Concedo aliud esse; nec modo laborandum
<pb n="0278"/>
est, quid intersit, ostendere. Attende compendium.
Si te ille non fecit furem, quia tibi non placet
furtum: quis potest facere traditores aut homicidas,
eos quibus displicet sive traditio sive homicidium?
Prius igitur confitere te esse quidquid mali fuit Optatus,
quem noveras: et vel sic mihi objice quidquid
mali fuerunt, quos ego non noveram. Nolo mihi dicas,
Sed illa magna sunt, ista parva. Prius enim
oportet fatearis ipsa parva de te, non ut ego quoque
fatear, sed ut vel sinam te dicere nescio quae magna
de me. Optatus quem noveras, fecit te furem, quia
collega tuus fuit, an non fecit? Responde unum de
duobus. Si dicis, Non fecit; quaero cur non fecit: quia
nec ipse fur fuit? an quia nescis? an quia tibi displicuit?
Si quia nec ipse fuit: multo magis illos de quibus
nos arguistis, tales fuisse, quales dicis, credere
non debemus. Si enim de Optato non est credendum
quod et Christiani et Pagani et Judaei, postremo et
nostri et vestri dicunt; quanto minus credendum est
quod vos de aliquo dicitis? Si quia nescis: respondent
tibi omnes gentes, Multo magis nos nescimus
quidquid de illis objicis nobis. Si quia tibi displicuit:
eadem tibi voce respondent, Quamvis nunquam probaveris,
talia tamen displicent nobis. Si autem dicis,
Ecce me furem fecit Optatus ille quem noveram, quia
collega meus fuit, et cum illo ad altare accedere solebam
cum ista committeret; sed non curo, quia leve
est peccatum: te autem illi traditorem homicidamque
fecerunt. Respondeo, non me concedere ut ego
quoque traditor et homicida factus sim peccatis alienis,
quia tu te alieno peccato furem factum esse confessus
es: neque enim judicio nostro, sed ore tuo fur
factus es. Nos enim dicimus unumquemque sarcinam
suam portare, sicut Apostolus testis est <note>(Galat. VI, 5)</note>:
tu vero non quia furtum fecisti, vel furto consensisti,
sed quia id quod alius fecit ad te pertinere existimasti,
sub sarcina Optati ultro tuos humeros subdidisti.
Nam sicut Apostolus ait, cum de cibis loqueretur, <hi>Scio et confido in Domino Jesu, quia nihil commune per
ipsum, sed ei qui existimat aliquid commune esse, illi
commune est 
 <note>(Rom. XIV, 14)</note>
          </hi>: eadem regula dici potest,
aliena peccata ad eos non pertinere quibus displicent;
sed si quis existimat ad se pertinere, pertinent
ad eum. Quapropter tu nos non tenes traditores,
nec homicidas, etiamsi aliquid tale probes de iis qui
nobiscum Sacramenta communicant: te autem,
etiamsi tibi displiceat quidquid fecit Optatus, furem
tamen tenemus, non per calumniam nostram, sed per
sententiam tuam. Et ne putes hoc leve esse; Apostolum
lege dicentem, <hi>Neque fures regnum Dei possidebunt <note>(I Cor. VI, 10)</note>
          </hi>.
Qui autem regnum Dei non
possidebunt, non erunt utique ad dexteram inter illos
quibus dicetur, <hi>Venite, benedicti Patris mei, percipite
regnum quod vobis paratum est ab origine mundi.</hi> Si ibi
non erunt, ubi erunt, nisi ad sinistram? Inter illos
ergo quibus dicetur, <hi>Ite in ignem aeternum, qui paratus
est diabolo et angelis ejus <note>(Matth. XXV, 34, 41)</note>
          </hi>. Frustra
ergo te securum facis, leve putando peccatum,
quod a regno Dei separat, et in ignem mittit aeternum.
<pb n="0279"/>
Quanto melius ad veram confessionem confugies,
et dices: Unusquisque nostrum proprium onus
portabit, et a tritico paleam ventilabrum ultimum
separabit?</p>
        </div3>
<div3>
          <head>55.</head>
          <p>
 Sed videlicet times ne statim tibi dicatur:
Cur ergo dum aliis aliena onera conamini imponere,
ausi vos estis ante ultimum ventilabrum a totius
mundi dominica segete separare? Itaque vos, quibus
displicent facta vestrorum, dum cavetis ne vobis objiciatur
schisma quod omnes fecistis, etiam peccatis
vos implicatis, quae vos non fecistis: et dum timet
disertus Petilianus, ne mihi liceat dicere, non me esse
talem qualem fuisse putat Caecilianum, ipse cogitur
dicere esse se talem qualem fuisse novit Optatum. An
tu non es talis, qualem illum fuisse Africa tota conclamat?
Nec nos ergo tales sumus, quales illos quos
nobis objicitis, vel error vester suspicatur, vel furor
infamat, vel veritas probat: multo minus talia sunt
per omnes gentes frumenta dominica, quae istorum
nec nomen audierunt. Nulla igitur causa est, cur tanto
scelere separationis et sacrilegio schismatis pereatis.
Et tamen si quid pro hac tanta impietate divino judicio
patiamini, etiam baptizari vos vestro sanguine
dicitis: ut parum sit quod divisi non compungimini,
nisi etiam puniti gloriemini.
</p>
          <p>CAPUT XXIV.--56. PETIL. dixit: <hi>At enim in eodem
perduratis:  « Qui semel lotus est, non habet causam
nisi pedes lavandi</hi> »  <note>(Joan. XIII, 10)</note>. <hi>Semel est
quod habet auctorem, semel est quod veritas firmat.</hi> </p>
        </div3>
<div3>
          <head>57.</head>
          <p>
 AUG. respondit: Baptismus in nomine Patris et
Filii et Spiritus sancti Christum habet auctorem <note>(Matth. XXVIII, 19)</note>,
non quemlibet hominem: et
Christus est veritas, non quilibet homo.
</p>
          <p>CAPUT XXV.--58. PETIL. dixit: <hi>Nam cum reus
falsa committas, bis Baptisma ego non facio, quod semel
ipse non facis.</hi> </p>
        </div3>
<div3>
          <head>59.</head>
          <p>
 AUG. respondit: Nec reos nos probas; et si
reus baptismo falso baptizat, non habent verum Baptismum,
quotquot ab eis baptizantur, qui apud vos
non solum manifesti, sed etiam occulti jam rei sunt.
Si enim rem Dei dat, qui Baptismum dat; cum jam
Deo reus est, quomodo rem Dei dat, si reus verum
Baptismum non dat? Sed enim exspectatis ut et vobis
reus sit, quasi quod daturus est vestrum sit.
</p>
          <p>CAPUT XXVI.--60. PETIL. dixit: <hi>Nam si veris
falsa permisceas, iisdem saepe vestigiis verum falsitas
imitatur. Sic, sic hominem simulat naturae pictura verum,
quae coloribus exprimit falsas facies veritatis. Sic,
sic speculi nitor vultum rapit, ut revocet oculos intuentis:
sic, sic offert proprios venientibus vultus, ut ipsa sibimet
invicem facies venientis occurrat: tantumque valet munda
fallacia</hi>, <hi>ut ipsi se, qui pervident oculi, quasi in altero
sese cognoscant. Ipsa quoque umbra cum steterit,
imagines geminat magna ex parte mendacio dividens
unitatem. Numquid ideo verum est, quia figura mentitur?
<pb n="0280"/>
Sed aliud est hominem pingere, aliud generare.
Nam quis patri filios exoptanti falsos fingit infantes?
aut quis picturae mendacio veros haeredes exspectet?
Profecto dementis est animi, dimisso eo quod verum est,
amare picturam.</hi> </p>
        </div3>
<div3>
          <head>61.</head>
          <p>
 AUG. respondit: Itane non erubescis, etiamsi
in homine fallacissimo fuerit, Baptismum Christi
falsitatem vocare? Absit quidem ut dominicum frumentum
quod per totum agrum, id est, hunc mundum,
usque ad messem, id est, usque in finem saeculi
inter zizania crescere jussum est <note>(Matth. XIII, 24-30,
36-43)</note>, vestris maledictis interiisse credatur. Verumtamen
et in ipsis zizaniis, quae usque in finem non
colligi, sed tolerari praecepta sunt, et in ipsa palea,
quae nonnisi ultimo ventilabro tota separabitur <note>(Id.
III, 12)</note>; audet quisque dicere falsum esse Baptisma
quod in nomine Patris et Filii et Spiritus sancti datur
et sumitur? Quos testimonio gravidatarum
feminarum convictos, vel collegas vel presbyteros
vestros ab honore deponitis (quandoquidem ista
exempla ubique non desunt), quaero, antequam convincerentur,
utrum fallaces fuerint, an veraces?
Respondebis utique, Fallaces. Cur ergo verum Baptismum
et habebant, et dabant? Cur in eis divinam
veritatem non corrumpebat humana fallacia? Nonne
verissime scriptum est, <hi>Sanctus enim Spiritus disciplinae
effugiet fictum <note>(Sap. I, 5)</note>
          </hi>? Fictos ergo istos
cum sanctus Spiritus fugeret, cur apud eos Baptismi
veritas erat, nisi quia Spiritus sanctus hominis fallaciam,
non veritatem Sacramenti fugiebat? Porro si
et fallaces habent Baptismum verum, qui hoc habent
quod veraces habent? Unde te oportet advertere
sermonem tuum potius esse pigmentis puerilibus
coloratum: et ideo qui neglecto verbo vivo fucis
talibus delectatur, ipse amat pro veritate picturam.
</p>
          <p>CAPUT XXVII.--62. PETIL. dixit: <hi>At enim dicit
apostolus Paulus,  « Unus Deus, una fides, unum Baptisma</hi> » <note>(Ephes. IV, 5)</note>.
 <hi>Unum nos profitemur; nam
certum est eos qui duo existimant, insanire.</hi> </p>
        </div3>
<div3>
          <head>63.</head>
          <p>
 AUG. respondit: In vos ista dicitis, sed insaniendo
nescitis. Illi enim dicunt duo baptismata, qui
aliud existimant habere justos, aliud iniquos; cum
neque istorum neque illorum sit, sed sit Christi in
utrisque unum; quamvis ipsi non sint unum, sed id
quod est unum, isti habeant ad salutem, illi ad perniciem.
</p>
          <p>CAPUT XXVIII.--64. PETIL. dixit: <hi>Verum ut
aliquid comparem, solem geminum videri furiosis, licet
nubes caerulea saepe concurrat, ejusque decolor facies
splendore percussa, dum radii solis ab eadem redeunt,
quasi proprios radios emittere videatur: sic, sic in fide
Baptismatis aliud est quaerere imagines, aliud agnoscere
veritatem.</hi> </p>
        </div3>
<div3>
          <head>65.</head>
          <p>
 AUG. respondit: Quid loqueris, quaeso? Quando
<pb n="0281"/>
nubes caerulea radios solis percussa repercutit,
numquid furiosis quasi duo soles apparent, ac non
omnibus qui intuentur? Cum autem furiosis ita videtur,
solis ipsis videtur. Sed si molestum non est
quod admoneo, vide potius ne forte talia dicere et
sic loqui furiosum sit. Nempe tamen hoc dicere
voluisti, justos habere veritatem Baptismi, injustos
autem imaginem: si ita est, audeo dicere imaginem
fuisse in illo vestro, cui non Deus, sed quidam
Comes erat Deus: veritatem autem vel in te vel
in illo qui hoc in eum eleganter emisit, quando ei
dixit, Cui Comes est Deus. Et discernite illos quos
uterque baptizavit, et in aliis approbate Baptismum
verum, ab aliis autem excludite imaginem, et introducite
veritatem.
</p>
          <p>CAPUT XXIX.--66. PETIL. dixit: <hi>Sed ut haec
minora discurram; numquid jus dicit, qui non est
curiae magistratus, aut id quod dixerit jus est, cum
privati persona publica jura perturbet? An non magis
reus non modo non prodest; sed cum eo quod conficit,
falsarius obtinetur</hi>?</p>
        </div3>
<div3>
          <head>67.</head>
          <p>
 AUG. respondit: Quid, si iste privatus atque
falsarius legem imperatoris alicui det? nonne ille
cum contulerit cum eis qui hanc habent, et ipsam
esse invenerit, non attendit a quo acceperit, sed
quid acceperit? Falsarius quippe quando ex sua
falsitate dat aliquid, falsum est: quando autem alienum
verum ab aliquo datur, etiamsi a falsario detur,
quamvis ille verax non sit, verum est tamen quod
datur.
</p>
          <p>CAPUT XXX.--68. PETIL. dixit: <hi>Aut si quisquam
carmina sacerdotis memoriter teneat, numquid
inde sacerdos est, quod ore sacrilego carmen publicat
sacerdotis?</hi> </p>
        </div3>
<div3>
          <head>69.</head>
          <p>
 AUG. respondit: Ita istud dicis, quasi modo
quaeramus quis sit verus sacerdos, et non quid sit
verum Baptisma. Ut enim sit quisque verus sacerdos,
oportet ut non solo Sacramento, sed justitia
quoque induatur, sicut scriptum est: <hi>Sacerdotes tui
induantur justitia <note>(Psal. CXXXI, 9)</note>
          </hi>. Qui autem solo Sacramento
sacerdos est, sicut fuit pontifex Caiphas,
persecutor unius et verissimi sacerdotis; quamvis
ipse non sit verax, quod dat tamen verum est si non
det suum, sed Dei: sicut de ipso Caipha dictum est, <hi>Hoc autem non a se dixit, sed cum esset pontifex, prophetavit <note>(Joan. XI, 49-51, et XVIII, 14)</note>
          </hi>.
Et tamen, ut
eo quoque simili utar quod ipse posuisti, si audias ab
aliquo vel profano precem sacerdotis verbis et mysteriis
evangelicis conformatam; numquid potes ei
dicere, Non est vera, quamvis ipse non solum verus
non sit, sed etiam nullus sacerdos sit? cum apostolus
Paulus quoddam testimonium verum esse dixerit
Cretensis nescio cujus prophetae, qui inter prophetas
Dei non computabatur: ait enim, <hi>Dixit quidam ex
<pb n="0282"/>
ipsis proprius eorum propheta, Cretenses semper menduces,
malae bestiae, ventres pigri: testimonium hoc
verum est <note>(Tit. I, 12, 13)</note>
          </hi>. Si ergo Apostolus, nescio
cujus alienigenae testimonio, quia verum comperit,
etiam ipse attestatus est; cur nos apud quemlibet
invenerimus quod Christi est, et verum est etiam si
ille apud quem invenitur perversus et fallax est, non
discernimus vitium quod homo habet, et veritatem
quam non suam, sed Dei habet; et dicimus, Sacramentum
hoc verum est; sicut ille ait, <hi>Testimonium
hoc verum est?</hi> Numquid ideo dicimus, Etiam ipse
homo verax est; quia dicimus, Sacramentum hoc
verum est? Sicut et Apostolus, numquid ideo prophetam
illum inter Prophetas Dei computavit, quia quod
in eo verum invenit, verum esse firmavit? Similiter
idem apostolus cum apud Athenas esset inter aras
daemonum animadvertit aram quamdam, in qua scriptum
erat, <hi>Ignoto Deo.</hi> Et hoc testimonium ad illos
in Christo aedificandos assumpsit, ita ut hoc commemoraret
in sermone suo, atque subjungeret: <hi>Quem
vos ignorantes colitis, hunc vobis nos annuntiamus.</hi> 
Numquid quia vel inter idolorum aras vel a sacrilegis
erectam aram illam reperit, propterea quod in ea
verum erat damnavit aut respuit; aut propter verum
quod in ea legerat, etiam sacrilegia Paganorum sectanda
esse persuasit? Consequenter autem cum
ipsum etiam Dominum illis ignotum, sibi autem notum,
etiam illorum notitiae, sicut congruere judicabat,
insinuare vellet, ait inter caetera: <hi>Et quidem non
longe positum ab unoquoque nostrum; in illo enim
vivimus, et movemur, et sumus, sicut et quidam secundum
vos dixerunt <note>(Act. XVII, 23, 27, 28)</note>
          </hi>. Numquid
etiam hic, quia invenit apud sacrilegos testimonia
veritatis, aut propter ista illos approbavit, aut propter
illos ista damnavit? Vos autem necesse est ut
semper erretis, quamdiu propter hominum vitia Dei
Sacramenta violatis, aut nos propter Dei Sacramenta,
quae in vobis violare nolumus, etiam vestri schismatis
sacrilegium assumere putatis.
</p>
          <p>CAPUT XXXI.--70. PETIL. dixit: <hi>Omnis enim
potestas ex Deo est <note>(Rom. XIII, 1)</note>
            </hi>, <hi>non in homine potestatis</hi>:
 <hi>sicut Pontio Pilato respondit Dominus Jesus
Christus,  « Non haberes in me potestatem, nisi esset
tibi desuper data</hi> »  <note>(Joan. XIX, 11)</note>. <hi>Et
iterum dicente
Joanne,  « Non potest homo facere quidquam, nisi ei
datum fuerit de coelo</hi> »  <note>(Id. III, 27)</note>. <hi>Doce igitur, traditor,
simulandi mysteria quando acceperis potestatem.</hi> </p>
        </div3>
<div3>
          <head>71.</head>
          <p>
 AUG. respondit: Tu doce potius, universus
orbis terrarum, quo diffusa est haereditas Christi et
illa tot gentium multitudo, ubi Apostoli Ecclesias
fundaverunt, quando baptizandi amiserit potestatem.
Nunquam docebis: non solum quia eos calumniaris,
non doces traditores; sed quia etiamsi docueris,
non potest quorumlibet malorum scelus, sive ignotorum,
sive fallacium, sive ut zizania vel palea tolerandorum,
evertere promissa Dei, ut non in semine
Abrahae benedicantur omnes gentes: a quibus promissis
<pb n="0283"/>
vos alienos facitis, qui cum omnibus gentibus
communionem unitatis habere non vultis.
</p>
          <p>CAPUT XXXII.--72. PETIL. dixit: <hi>Licet enim
unum sit Baptismum, tribus tamen est gradibus consecratum.
Dedit aquam Joannes sine nomine Trinitatis,
sicut ipse professus est dicens:  « Ego vos baptizo in
aqua poenitentiae: alius veniet qui fortior me est, cujus
non sum dignus calceamenta portare; ipse vos baptizat
in Spiritu sancto et igne</hi> »  <note>(Matth. III, 11)</note>. <hi>Dedit Spiritum
sanctum Christus, sicut scriptum est:  « Sibilavit
in faciem eorum, et dixit, Accipite Spiritum sanctum</hi> » <note>(Joan. XX, 12)</note>.
 <hi>Ipseque ignis Paracletus crepitantibus
flammis ardescens in Apostolos supervenit. O vera divinitas,
quae accendere visa est, non ardere, sicut scriptum
est:  « Factus est subito de coelo sonus tanquam
vi magna spiritus ferretur, et replevit totam domum
ubi erant sedentes Apostoli. Et visae sunt distributae
linguae tanquam ignis, sedit autem super unumquemque
eorum; et repleti sunt omnes Spiritu sancto, et coeperunt
loqui variis linguis, sicut Spiritus sanctus dabat
eloquium eis</hi> »  <note>(Act. II, 2-4)</note>. <hi>Tu vero, persecutor, vel
aquam poenitentiae non habes, qui non Joannis occisi,
sed occisoris Herodis retines potestatem. Tu igitur,
traditor, Spiritum sanctum Christi non habes: etenim
morti Christus est traditus, non ad mortem tradidit
Christus. Tibi ignis in spiritu apud inferos vivax est,
qui jejunis apicibus aestuans, membra tua per saeculum
afflare valeat, non finire; sicut scriptum est de reorum
in inferno supplicio,  « Ignis eorum non exstinguetur</hi> » <note>(Isai. LXVI, 24)</note>.</p>
        </div3>
<div3>
          <head>73.</head>
          <p>
 AUG. respondit: Tu es ille maledicus conviciator,
non veridicus disputator. Nonne aliquando
desines talia dicere, quae si non probas, ad neminem
pertinent; si autem probas, ad unitatem orbis terrarum,
quae in sanctis tanquam in frumentis est, omnino
non pertinent? Si placeat et nobis pro maledictis
maledicta reponere, possumus et nos forte diserte
conviciari. Possumus et nos dicere, <hi>Crepitantibus flammis:</hi> 
sed nullo modo mihi sonat diserte, quod dicitur
inepte. Possumus et nos dicere, <hi>Jejunis apicibus aestuans:</hi> 
sed scriptorum nostrorum apices nolumus,
cum ab aliquo sano leguntur, a succo gravitatis jejunos
judicari, et ipsum in eis dum nullis sententiis
utilibus pascitur, supervacaneo laborare jejunio.
Ecce dico Circumcelliones vestros, non crepitantibus,
sed praecipitantibus flammis furoris ardere. Si
responderis, Quid ad nos? cur et tu cum objeceris
quos volueris, non vicissim audies, Et nos nescimus?
Si responderis, Non probatis; cur non tibi orbis terrarum
respondeat vicissim, Nec vos probatis? Paciscamur
ergo, si placet, ut nec tu nobis malos objicias
quos putas nostros, nec vobis ergo vestros. Ita
videbis hoc pacto tam justo placito atque firmato,
nihil te habere quod objicias semini Abrahae in omnibus
gentibus. Atqui ego tibi plane invenio magnum
quod objiciam: Cur vos ergo impie separastis a semine
Abrahae, quod est in omnibus gentibus? Hoc
certe quemadmodum defendas, non habes. Purgamus
enim nos utrique a criminibus alienis: hoc autem
<pb n="0284"/>
quod omnibus gentibus quae in semine Abrahae benedicuntur
non communicatis, et magnum crimen,
est, non quorumdam vestrum, sed omnium.</p>
        </div3>
<div3>
          <head>74.</head>
          <p>
 Et tamen nosti, et commemoras Spiritum
sanctum ita venisse, ut illi quos tunc impleverat,
linguis omnibus loquerentur: quid sibi volebat illud
signum atque prodigium? Cur modo ita datur Spiritus
sanctus, ut nemo cui datur linguis omnibus loqui,
possit, nisi quia omnes gentes credituras, ac sic
in omnibus linguis futurum Evangelium, illud tunc
miraculum portendebat? Quod et in Psalmo tanto
ante praedictum est: <hi>Non sunt loquelae neque sermones,
quorum non audiantur voces eorum.</hi> Hoc propter
eos dictum est, qui Spiritu sancto accepto linguis
erant omnibus locuturi. Sed quia idipsum in omnibus
gentibus et linguis futurum Evangelium et corpus
Christi per totum orbem terrarum linguis omnibus
personaturum significabat, secutus ait: <hi>In
omnem terram exivit sonus eorum, et in fines orbis terrae
verba eorum.</hi> Hinc fit ut Ecclesia vera neminem
lateat. Unde est illud quod in Evangelio ipse dicit: <hi>Non potest civitas abscondi super montem constituta <note>(Matth. V, 14)</note>
          </hi>.
Ideoque in eodem psalmo connectitur, <hi>In sole posuit tabernaculum suum,</hi> 
 id est, in manifestatione:
sicut in Regnorum libris legimus dictum, <hi>Quod tu in occulto fecisti, patieris in sole 
 <note>(II Reg.
XII, 12)</note>
          </hi>. <hi>Et ipse tanquam sponsus procedens de thalamo
suo: exsultavit ut gigas ad currendam viam; a
summo coelo egressio ejus:</hi> ecce habes adventum Domini
in carne. <hi>Et occursus ejus usque ad summum ejus:</hi> 
ecce habes resurrectionem et ascensionem. <hi>Nec est qui
se abscondat a calore ejus <note>(Psal. XVIII, 4-7)</note>
          </hi>: ecce habes
adventum Spiritus sancti, quem in linguis igneis misit,
ut fervorem charitatis ostenderet, quam profecto
non habet qui cum Ecclesia quae in omnibus linguis
est, non servat unitatem spiritus in vinculo
pacis.</p>
        </div3>
<div3>
          <head>75.</head>
          <p>
 Jam vero quod unum quidem Baptismum esse
dixisti <note>(Ephes. IV, 5)</note>, sed tamen tribus gradibus consecratum,
ipsaque tria sic personis singulis dispertitus
es, ut aquam Joanni, Spiritum sanctum Domino
Jesu Christo, et ignem tertium Paracleto desuper
misso tribueris, quantus error sit parumper adverte.
Eo quippe ductus es ut ita sentires, quia Joannes ait, <hi>Ego quidem baptizo in aqua: qui autem post me venit,
major me est; ipse vos baptizat in Spiritu sancto et
igni 
 <note>(Matth. III, 11)</note>
          </hi>. Nec considerare voluisti, non
tria tribus singillatim esse coaptata, aquam Joanni,
Spiritum Christo, ignem Paracleto; sed tria haec ad
duos potius pertinere, unum ad Joannem, et duo
caetera ad Dominum. Neque enim dictum est, Ego
quidem vos baptizo in aqua; qui autem post me venit,
major me est, cujus non sum dignus calceamenta
portare, ipse vos baptizat in Spiritu sancto; qui autem
post illum venturus est Paracletus, ipse vos
baptizat in igne: sed, <hi>Ego quidem,</hi> inquit, <hi>in aqua;
qui autem post me venit, in Spiritu sancto et igni.</hi> 
<pb n="0285"/>
Unum sibi tribuit, illi duo. Vides ergo quemadmodum
te fefellit numerus. Adhuc attende: unum dixisti
Baptismum tribus gradibus consecratum, aqua, Spiritu
sancto, et igni; et tres personas per singula posuisti,
Joannem ad aquam, Christum ad Spiritum,
Paracletum ad ignem. Si ergo aqua Joannis ad eumdem
pertinet cujus unitas commendatur, non debuerunt
baptizari jubente Paulo apostolo quos compererat
baptizatos a Joanne: jam enim habebant aquam
ad eumdem, sicut dicis, Baptismum pertinentem:
restabat ut Spiritum et ignem acciperent, quia defuerant
Joanni, ut compleretur Baptismus tribus, ut
asseris, gradibus consecratus. Cum vero auctoritate
apostolica jussi sunt baptizari, satis declaratum est
aquam illam Joannis non pertinere ad Baptismum
Christi, sed pro necessario tempore alterius dipensationis
fuisse.</p>
        </div3>
<div3>
          <head>76.</head>
          <p>
 Postremo, quid tibi visum est, ut cum probare
voluisses Spiritum sanctum a Christo datum, et adhibuisses
ex Evangelio testimonium, quod resurgens a
mortuis insufflavit in faciem discipulorum dicens, <hi>Accipite spiritum sanctum 
 <note>(Joan. XX, 12)</note>
          </hi>; atque ultimum
illum ignem qui cum Baptismo nominatus est,
in linguis igneis quae Paracleto veniente demonstratae
sunt velles ostendere, dixisti, <hi>Ipseque ignis Paracletus
crepitantibus flammis ardescens in Apostolos supervenit:</hi> 
quasi alius sit Spiritus sanctus, quem dedit
insufflando in faciem discipulorum, et alius qui post
ejus ascensum in Apostolos supervenit. Numquid ergo
duo sunt Spiritus sancti? Quis hoc dementissimus
dixerit? Ipse itaque Christus eumdem Spiritum
sanctum dedit, sive insufflando in faciem discipulorum,
sive desuper eum die Pentecostes certa sacramenti
commendatione mittendo. Proinde, non Christus
Spiritum sanctum dedit, et ignem Paracletus,
ut quasi compleretur quod dictum erat, <hi>In Spiritu
sancto et igni:</hi> sed idem ipse Christus Spiritum sanctum
dedit, quem in terra positus suo flatu, in coelo
autem positus linguis igneis demonstravit. Namque
ut noveris non tunc impletum esse quod dictum est, <hi>Ipse vos baptizat in Spiritu sancto,</hi> 
 quando eis sufflavit
in faciem; ut jam non in spiritu, sed in igne baptizandi
venturo Paracleto viderentur; reminiscere
apertissimam Scripturam, et vide quid eis dixerit,
quando ipse Dominus ascendit in coelum: <hi>Joannes
quidem baptizavit aqua; vos autem baptizabimini Spiritu
sancto, quem recepturi estis non post multos dies
hos ad Pentecosten <note>(Act. I, 5)</note>
          </hi>. Quid hoc testimonio
clarius? Secundum autem sensum tuum dicere debuit:
<pb n="0286"/>
Joannes quidem baptizavit aqua; vos autem
baptizati estis Spiritu sancto, quando vobis in faciem
sufflavi, et deinceps baptizabimini in igne, quem accepturi
estis non post multos dies hos: ut videlicet
complerentur tres illi gradus, quibus dicis unum Baptismum
consecratum. Ita fit ut adhuc nescias quid
sibi velit quod dictum est, <hi>Ipse vos baptizat in Spiritu
sancto et igni;</hi> et temere velis docere quod nescis.
</p>
          <p>CAPUT XXXIII.--77. PETIL. dixit: <hi>Sed ut plene
discutiam Baptismum Trinitatis, dixit Apostolis suis
Dominus Christus:  « Ite baptizate gentes in nomine
Patris et Filii et Spiritus sancti, docentes eas servare
omnia quaecumque mando vobis</hi> »  <note>(Matth. XXVIII, 19, 20)</note>. <hi>Quem doces, traditor? quem condemnas? Quem doces,
traditor? quem occidis? Postremo quem doces? an
quem feceris homicidam? Quomodo igitur baptizas in
nomine Trinitatis? Patrem Deum dicere non potes.
Nam cum dixerit Dominus Christus,  « Beati pacifici,
quia filii Dei vocabuntur</hi> 
 »  <note>(Id., V, 9)</note>: <hi>tu qui pacem
animi non habes, Deum non habes patrem. Quomodo
autem in nomine Filii baptizas, qui tradis ipsum, qui
Filium Dei non ullis passionibus nec crucibus imitaris?
Quomodo autem baptizas in nomine Spiritus sancti;
cum Spiritus sanctus in illos Apostolos venerit, qui non
fuerant traditores? Cum igitur Deus vobis genitor non
sit, nec aqua Baptismatis vere nascimini</hi>; <hi>nemo vestrum
penitus natus est, nec patrem habetis, impii, nec matrem.
Vos ergo hujusmodi non debeo baptizare, etsi ut
carnem Judaei quasi baptizant, millies vos lavetis?</hi> </p>
        </div3>
<div3>
          <head>78.</head>
          <p>
 AUG. respondit: Certe proposueras plene discutere
Baptismum Trinitatis, et intentos nos multum
feceras: sed, scilicet quod vobis facillimum est, quam
cito te ad solita maledicta vertisti. Hoc revera copiose
facis. Proponis enim tibi quos vis, in quos inveharis
quantumvis: in qua magna sermonis latitudine uno
brevissimo verbo quod dicitur, Proba, in arctissimas
coarctaris angustias. Hoc enim tibi dicit semen Abrahae,
in quo cum omnes gentes benedicuntur, non curant
cum a te maledicuntur. Sed tamen quia de Baptismo
agis, quem tunc putas esse verum, cum in
homine justo est, falsum autem cum in homine iniquo
est: ecce et ego secundum tuam regulam si discutiam
Baptismum Trinitatis, copiosius,ut arbitror,
potero dicere, quod non habeat Deum Patrem, cui
Comes est Deus; nec Christum suum credat, nisi
pro quo passus est; nec Spiritum sanctum habeat,
qui longe diverso modo linguis igneis miserabilem
Africam incendit. Quomodo ergo habent Baptismum,
aut quomodo dant in nomine Patris et Filii et Spiritus
sancti? Certe jam advertis posse in homine iniquo
esse, vel ab homine iniquo dari Baptismum, non
iniquum, sed justum et verum; non quia illius est,
sed quia Dei est. Et ego tibi de isto nihil calumnior;
quod tu de nescio quibus orbi terrarum facere non
cessas, et, quod est intolerabilius, nec de ipsis aliquid
<pb n="0287"/>
probas. Illud vero nescio quomodo tolerari possit,
quod non solum hominibus sanctis de hominibus iniquis
calumniamini; sed etiam ipsi sancto Baptismati,
quod in quolibet iniquo necesse est ut sanctum sit,
crimen ex contagione peccatorum hominum comparatis,
ut tale dicatis esse Baptisma, qualis est ille a
quo habetur, vel datur, vel sumitur. Porro si talis
sit homo qualis fuerit ille cum quo accedit ad sancta,
et talia fiunt ipsa Sacramenta quales fuerint homines
in quibus sunt; sufficit sanctis hominibus ad solatium
cum sancto Baptismo communiter a vobis falsum crimen
audire: vos tantum videte quemadmodum vestro
ore damnemini, si et sobrii vestri ex contagione
ebriosorum vestrorum ebriosi sunt, et misericordes
vestri ex raptorum contagione raptores sunt, et quidquid
apud vos in malis hominibus invenitur, hoc
coguntur esse qui non sunt; et ipse Baptismus in
omnibus immundis vestris immundus est, et pro ipsius
immunditiae diversitate diversus est, si talis esse
cogitur qualis est ille a quo habetur et datur. Haec
utique falsa sunt, et ideo nobis nihil obsunt, cum ea
dicitis in nos, nec respicitis vos: vobis autem obsunt,
quia cum ea falsa dicitis, in nos non cadunt, sed quia
ea vera putatis, in vos recidunt.
</p>
          <p>CAPUT XXXIV.--79. PETIL. dixit: <hi>Nam si illos
Apostolis licuit baptizare, quos poenitentiae baptismo
Joannes abluerat, mihi vos baptizare sacrilegos non
licebit?</hi> </p>
        </div3>
<div3>
          <head>80.</head>
          <p>
 AUG. respondit: Ubi est ergo quod supra dixeras,
non alium baptismum fuisse Joannis, alium
Christi, sed unum Baptismum tribus gradibus consecratum,
quorum trium graduum aquam Joannes,
Spiritum Christus, ignem Paracletus dedit? Cur ergo
aquam repetiverunt Apostoli in eis quibus jam Joannes
aquam dederat pertinentem ad unum Baptismum
tribus gradibus consecratum? Cernis certe quam sit
necessarium, ut sciat quisque quod loquitur.
</p>
          <p>CAPUT XXXV.--81. PETIL. dixit: <hi>Neque enim
Spiritus sanctus in quemquam manus impositione pontificis
poterit inseri, nisi aqua purae conscientiae praecesserit
generatrix.</hi> </p>
        </div3>
<div3>
          <head>82.</head>
          <p>
 AUG. respondit: In his paucis verbis tuis duo sunt
errores. Et unus quidem ad quaestionem quae inter
nos discutitur, non valde pertinet, sed te imperitiae
coarguit. Nam in centum viginti homines sine cujusquam
manus impositione, in Cornelium vero Centurionem
et eos qui cum illo erant, etiam priusquam
baptizarentur, Spiritus sanctus advenit <note>(Act. I, 15; II,
4; et X, 44)</note>. Alter autem error in his verbis tuis totam
causam vestram penitus perimit. Dicis enim aquam
purae conscientiae praecedere oportere generatricem,
ut Spiritus sanctus consequatur. Proinde aut omnis
aqua in nomine Patris et Filii et Spiritus sancti consecrata
purae conscientiae est, non propter eos a quibus
ministratur, vel a quibus accipitur, sed propter
illum qui hunc Baptismum immaculatus instituit: aut
si aquam purae conscientiae non facit nisi pura conscientia
et ministrantis hominis, et sumentis; quid
agitis de iis quos invenitis ab eis baptizatos, qui nondum
<pb n="0288"/>
proditi conscientiam maculosam gerebant: praesertim
si inter istos baptizatos aliquis existat, qui se
fateatur malam cum baptizaretur aliquis existat, qui se
fateatur malam cum baptizaretur habuisse conscientiam,
quod per illam forte occasionem ad aliquod flagitium
pervenire voluisset? Cum ergo vobis fuerit
manifestatum, nec illum qui ministravit, nec illum
qui accepit Baptismum, puram habuisse conscientiam,
denuo baptizandum esse censebitis? Nequaquam hoc
dicturus, nequaquam facturus es. Baptismi ergo puritas
a puritate vel immunditia conscientiae, sive dantis
sive accipientis, omnino distincta est. Aude ergo
jam dicere purae conscientiae fuisse fraudatorem,
raptorem, pupillorum et viduarum oppressorem, conjugiorum
separatorem, patrimoniorum alienorum
proditorem, venditorem, divisorem. Aude etiam
dicere purae conscientiae fuisse illos, quos talibus temporibus
defuisse difficile est: si qui forte non propter
Christum, nec propter vitam aeternam, sed propter
amicitias terrenas conciliandas, et cupiditates terrenas
satiandas, ab illo ut baptizarentur ambierunt.
Porro si hos purae conscientiae fuisse non audes dicere;
si quos ex eo numero repereris baptizatos, da
eis quam non acceperunt aquam purae conscientiae:
quod si non facis, desine adversus nos jactare quod
non nosti, ne cogaris adversus nos respondere quod
nosti.
</p>
          <p>CAPUT XXXVI.--83. PETIL. dixit: <hi>Qui utique
Spiritus sanctus in vos venire non potuit, quos non vel
poenitentiae baptismus abluit; sed poenitenda, quod verum
est, aqua polluit traditoris.</hi> </p>
        </div3>
<div3>
          <head>84.</head>
          <p>
 AUG. respondit: Traditores quidem non solum
nos non probatis, sed nec patres vestri patres nostros
probare potuerunt: qui si probati essent, non
utique patres nostri essent, secundum tuam superiorem
assertionem, quorum non essemus facta
sectati: nec tamen propter eos a consortio
divelleremur unitatis, et a semine Abrahae in quo
benedicuntur omnes gentes <note>(Gen. XXII, 18)</note>. Verumtamen
si alia est aqua Christi, et alia est aqua
traditoris, quia non fuit traditor Christus; cur non
alia sit aqua Christi, et alia sit aqua raptoris,
quia nec raptor utique fuit Christus? Baptiza ergo
tu post raptorem tuum, et baptizabo ego post traditorem
nec meum nec tuum; aut si chartis prolatis
credendum est, et meum et tuum; si autem
communioni orbis terrarum magis quam parti Donati,
non meum, sed tuum. Meliore vero et saniore sententia,
quia secundum apostolicam vocem, unusquisque
nostrum proprium onus portabit <note>(Galat. VI,
5)</note>; nec ille raptor vester est, quotquot non estis raptores,
nec quisquam traditor aut noster aut vester
est, quotquot non sumus traditores. Et ideo nos sumus
catholici, qui secundum istam sententiam non
deserimus unitatem: vos vero haeretici, qui propter
quorumdam hominum crimina seu vera seu falsa, non
vultis tenere cum Abrahae semine charitatem.
</p>
          <p>CAPUT XXXVII.--85. PETIL. dixit: <hi>Sed ut haec
<pb n="0289"/>
ab Apostolis facta praeluceant, eorum actibus edocemur,
sicut scriptum est:  « Factum est autem dum Apollo
esset Corinthi, Paulus perambulatis superioribus partibus
venit Ephesum. Et cum invenisset quosdam discipulos,
dixit illis: Si Spiritum sanctum accepistis credentes?
At illi dixerunt: Sed neque si est Spiritus sanctus
audivimus. Dixitque Paulus: In quo ergo baptizati
estis? Et responderunt dicentes: Joannis Baptismo. Ait
autem Paulus: Joannes baptizavit baptismo poenitentiae,
plebi dicens, in eum qui venturus esset post ipsum
ut crederent, hoc est, in Jesum Christum Dominum nostrum.
Quo audito, baptizati sunt in nomine Domini
nostri Jesu Christi. Et cum imposuisset illis manus
Paulus, venit Spiritus sanctus super illos. Loquebantur
autem variis linguis, et prophetabant. Et erant omnes
viri fere duodecim</hi> »  <note>(Act. XIX, 1-7)</note>. <hi>Si igitur illi sunt
baptizati, ut Spiritum sanctum reciperent, cur non vos,
si sanctum vultis Spiritum sumere, post vestra mendacia
veram percipitis novitatem? Qui si male hoc facimus,
quare nos quaeritis? aut certe si crimen est, Paulum
primitus condemnate; qui utique Paulus quod jam fuerat
abluit, nos autem in vobis quod nondum est baptizamus.
Non enim vos, ut saepe jam diximus, vero Baptismate
tingitis, sed inani vocabulo falsi baptismatis
infamatis.</hi> </p>
        </div3>
<div3>
          <head>86.</head>
          <p>
 AUG. respondit: Paulum non accusamus, qui
dedit hominibus Baptismum Christi, quia non habebant
Baptismum Christi, sed baptismum Joannis, secundum
ipsorum responsionem; qui interrogati, in
quo baptizati essent, responderunt, Baptismo Joannis:
qui ad Baptismum Christi non pertinet, nec ejus
pars ulla vel gradus est: alioquin aut tunc iterabatur
aqua Baptismi Christi, aut si Baptismus Christi
tunc per duas aquas perficiebatur, minus perfectus
est modo, quia non datur illa quae per Joannem
dabatur: quodlibet autem horum impium et sacrilegum
est opinari. Dedit ergo Paulus Baptismum Christi
eis qui non Baptismum Christi habebant, sed
Joannis.</p>
        </div3>
<div3>
          <head>87.</head>
          <p>
 Cur autem illo tempore necessarius fuerit baptismus
Joannis, qui nunc jam necessarius non est,
et alibi diximus, et nunc ad rem quae inter nos agitur
non pertinet; nisi tantummodo ut videatur quod
Joannis baptismus alius fuit, Christi autem alius:
sicut alius fuit ille baptismus, in quo patres nostros
dicit Apostolus baptizatos in nube et in mari, quando
per Moysen Rubrum mare transierunt <note>(I Cor. X, 1, 2)</note>.
Lex enim et Prophetae usque ad Joannem Baptistam
sacramenta habebant praenuntiantia rem futuram:
nostri vero temporis Sacramenta venisse testantur,
quod illa venturum esse praedicabant. Joannes itaque
omnium praecedentium proximus Christi annuntiator
fuit. Et quia omnes superiorem temporum justi et
prophetae cupiebant videre completum, quod revelante
Spiritu futurum esse cernebant; unde et ipse
Dominus dicit, <hi>Quoniam multi justi et prophetae cupierunt
videre quae videtis, et non viderunt; et audire quae
auditis, et non audierunt <note>(Matt.
XIII, 17)</note>
          </hi>: propterea
Joannes amplius quam propheta dictus est,
<pb n="0290"/>
et in natis mulierum non habuisse majorem; quia
prioribus justis praenuntiare tantum Christum concessum
est, huic autem et praenuntiare absentem, et
videre praesentem, ut huic inveniatur patuisse quod
illi cupierunt. Et ideo sacramentum baptismi ejus
adhuc ad praenuntiationem Christi pertinet, sed plane
novissimam: quoniam usque ad illum fuerunt praenuntiationes
primi adventus Domini, cujus adventus
modo annuntiationes sunt, jam non praenuntiationes.
Sed Dominus humilitatis viam docens, sacramenta
quae hic invenit praenuntiationis suae suscipere dignatus
est, non ad suae purgationis adjutorium, sed ad
nostrae pietatis exemplum: ut scilicet ostenderet nobis
quanta devotione suscipere debemus ea quae illum
jam venisse testantur, quando ipse suscipere non dedignatus
est quae illum venturum figurabant. Et Joannes
ergo quamvis proximus, et infra unum annum
coaetaneus, tamen cum baptizaret venienti praeibat
Christo: propter hoc de illo dictum est, <hi>Ecce mitto
angelum meum ante faciem tuam, qui praeparabit viam
tuam.</hi> Et ipse praedicabat dicens, <hi>Venit fortior me post
me <note>(Malach. III, 1, et Marc. I, 2, 7)</note>
          </hi>. Sic ergo circumcisio
octavi diei quae patribus data est, praenuntiabat
justificationem nostram, in exspoliationem carnalium
concupiscentiarum per resurrectionem Domini,
quae post septimum, id est sabbati diem, octavo
die, id est dominico facta est, qui dies tertius post
sepulturam ejus occurrit: eamdem tamen praenuntiantem
circumcisionem carnis infans Christus accepit.
Et quemadmodum Pascha quod a Judaeis celebrabatur
in occisione agni, praenuntiabat Domini passionem
et transitum de hoc mundo ad Patrem, et
ipsum tamen Pascha quod erat in eadem praenuntiatione,
idem Dominus cum discipulis celebravit quando
ei suggesserunt dicentes, <hi>Ubi vis paremus tibi pascha <note>(Matth. XXVI, 17)</note>
          </hi>?
sic et baptismum Joannis, qui erat
in proxima ejus praenuntiatione, etiam ipse suscepit.
Sed sicut aliud est carnis circumcisio Judaeorum,
aliud autem quod octavo die baptizatorum nos celebramus;
et aliud est Pascha quod adhuc illi de ove
celebrant, aliud autem quod nos in corpore et sanguine
Domini accipimus: sic alius fuit baptismus
Joannis, alius est Baptismus Christi. Illis enim ventura
ista praenuntiabantur: istis completa illa praedicantur.
Et quamvis illa Christus acceperit; nobis tamen
necessaria non sunt, quia ipsum qui per haec
annuntiabatur accepimus. Recenti autem adventu
Domini quisquis illa accepisset, opus ei erat ut etiam
his imbueretur: quisquis vero his imbutus esset, non
opus erat ut retrorsus in illa cogeretur.</p>
        </div3>
<div3>
          <head>88.</head>
          <p>
 Quapropter nolite de Joannis baptismo caliginem
facere, cujus causa et ratio sive ista sit quam exposui,
sive alia melior certiorque reddatur, illud tamen
manifestum est, alium fuisse baptismum Joannis,
<pb n="0291"/>
alium Christi: et illum Joannis baptismum appellatum,
quod et istorum quos commemorasti responsio
declarat, et sermo ipsius Domini, ubi ait Judaeis, <hi>Baptismum
Joannis de coelo est, an ex hominibus <note>(Matth.
XXI, 25)</note>
          </hi>? Iste autem Baptismus non dicitur Caeciliani,
nec Donati, nec Augustini, nec Petiliani, sed Baptismus
Christi. Nam si impudentes nos putas, quia post
nos neminem volumus baptizari, cum videamus post
Joannem fuisse homines baptizatos, qui utique incomparabiliter
major est nobis; numquid forte Joannes
et Optatus aequales sunt? Ridiculum videtur: et
tamen puto quod non eos aequales, sed majorem credatis
Optatum. Post Joannem quippe Apostolus baptizavit,
vos baptizare post Optatum neminem audetis. An
quia Optatus in unitate vestra fuit? Jam hoc quibus praecordiis
sustineri possit ignoro: si amicus Comitis
cui Comes erat Deus, in unitate fuisse dicitur, et amicus
sponsi praeter unitatem. Quod si Joannes maxime
in unitate fuit, et non solum Optato, sed omnibus
nobis et omnibus vobis longe excellentior et major
fuit, et tamen post eum Paulus apostolus baptizavit:
quare vos post Optatum non baptizatis? Nisi forte in
has angustias vos coarctat caecitas vestra, ut dicatis
Optatum dare potuisse Spiritum sanctum, Joannem
non potuisse. Quod si non dicitis, ne ab ipsis etiam
insanis vestra rideatur insania: quid responsuri estis,
cur post Joannem baptizandi fuerint homines, post
Optatum autem nemo baptizandus sit, nisi quia illi
baptismo Joannis fuerant baptizati; quicumque autem
Christi Baptismo baptizantur, sive per Paulum baptizentur,
sive per Optatum, nihil distat inter istorum
et illorum Baptismum, cum tantum distet inter Paulum
et Optatum? Redite ergo, praevaricatores, ad
cor <note>(Isai. XLVI, 8)</note>, et nolite ex hominum moribus et
factis divina Sacramenta pensare. Illa enim per eum
sancta sunt cujus sunt: sed digne tractata afferunt
praemium; indigne autem tractata, judicium. Et
quamvis unum non sint qui Dei Sacramentum digne et
qui indigne tractaverint: unum est tamen illud sive
digne sive indigne tractetur; non ut ipsum melius vel
deterius fiat, sed ad vitam mortemve tractantium.
Illud sane quod dixisti, <hi>quia in illis quos baptizavit post
Joannem Paulus, quod jam fuerat abluit;</hi> profecto non
diceres, si aliquantum considerares quid diceres. Si
enim abluendus fuit baptismus Joannis, procul dubio
sordidus fuit. Quid ergo jam te urgeam? Recole aut
lege, et vide unde hoc Joannes acceperit: reperies
in quem effuderis istam blasphemiam; quod cum
repereris, saltem pectus tundatur, si lingua non frenatur.</p>
        </div3>
<div3>
          <head>89.</head>
          <p>
 Jam vero quod eleganter vobis dicere videmini, <hi>Si male hoc facimus, quare nos quaeritis?</hi> 
 nonne, aliquando
recordamini, quia non quaeruntur nisi qui
perierunt? An et hoc non videre, ad ipsam perditionem
pertinet? Posset enim et illa ovis tam absurde
pastori dicere, Si male facio quod a grege aberro,
<pb n="0292"/>
quare me quaeris? non intelligens quare se putat non
esse quaerendam, hanc esse unam causam quare quaeratur.
Quis autem vos quaerit, sive per Scripturas
suas, sive per linguas catholicas et pacificas, sive per
flagella temporalium tribulationum, nisi ille qui istam
misericordiam vobis dispensat in omnibus? Quaerimus
ergo vos, ut inveniamus: tantum enim vos diligimus
ut vivatis, quantum vestrum errorem odimus, ut intereat
qui vos perdit, quamdiu ipse non perit. Atque
utinam sic vos quaeramus, ut etiam inveniamus, et de
unoquoque vestrum gaudenter dicamus, <hi>Mortuus
erat, et revixit; perierat, et inventus est <note>(Luc. XV, 32)</note>
          </hi>!
</p>
          <p>CAPUT XXXVIII.--90. PETIL. dixit: <hi>Si vos tenere
Catholicam dicitis, catholicos illud est quod graece dicitur
unicum sive totum. Ecce in toto non estis, quia in
partem cessistis.</hi> </p>
        </div3>
<div3>
          <head>91.</head>
          <p>
 AUG. respondit: et Ego quidem graecae linguae
perparum assecutus sum, et prope nihil: non tamen
impudenter dico, me nosse <foreign xml:lang="greek">ὅλον,</foreign> non esse unum, sed
totum; et <foreign xml:lang="greek">καθ' ὅλον,</foreign> secundum totum; unde Catholica
nomen accepit, dicente ipso Domino, <hi>Non est vestrum
scire tempora, quae Pater posuit in sua potestate: sed
accipietis virtutem Spiritus sancti supervenientem in vos,
et eritis mihi testes in Jerusalem, et in totam Judaeam
et Samariam, et usque in totam terram <note>(Act. I, 7, 8)</note>
          </hi>.
Ecce unde Catholica vocatur. Sed ita clausis oculis
offenditis in montem, qui ex parvo lapide, secundum
prophetiam Danielis, crevit et implevit universam
terram <note>(Dan. II, 35)</note>, ut nobis dicatis, quod in partem
cesserimus, et in toto non simus, quorum communio
universo orbe diffunditur. Sed quemadmodum si mihi
diceres quod ego sim Petilianus, non invenirem
quemadmodum te refellerem, nisi ut aut jocantem
riderem, aut insanientem dolerem; hoc mihi nunc
faciendum esse video: sed quia jocari te non credo,
vides quid restet.
</p>
          <p>CAPUT XXXIX.--92. PETIL. dixit: <hi>Sed non est
pars tenebrarum contra lucem, nec pars amaritudinis
cum melle: non est pars vitae cum morte, non est pars
innocentiae cum reatu, non est pars aquae cum sanguine;
nec amurcae cum oleo pars, licet sit faeculenta cognatio;
sed cuncta reproba defluent. Ipsa est sentina vitiorum,
dicente Joanne,  « Ex nobis exierunt, sed non sunt de
nobis: nam si essent de nobis, permansissent utique
nobiscum</hi> »  <note>(I Joan. II, 19)</note>. <hi>Non est aurum cum sordibus
suis: omnia pretiosa purgantur. Scriptum est namque:
 « Sicut aurum probat fornax, ita et justos vexatio
tribulationis »  <note>(Sap. III, 6)</note>
            </hi>. <hi>Non est pars crudelitas
mansuetudinis, nec religio sacrilegii, nec pars Macarii
penitus potest esse nostra</hi>, <hi>quia ritus nostri similitudinem
maculat. Acies namque inimica non pars est, quae
implet nomen hostile: quae si vere pars dicitur, sententiam
congruam Salomonis incurret,  « Pereat pars eorum
de terra</hi> »  <note>(Prov. II, 22)</note>.</p>
        </div3>
<div3>
          <head>93.</head>
          <p>
 AUG. respondit: Haec verba jactare et nihil
probare, quid est nisi delirare? Attendis zizania per
<pb n="0293"/>
mundum, et triticum non attendis; cum per totum
utraque jussa sint crescere. Attendis semen maligni,
quod tempore messis separabitur <note>(Matth. XIII, 24-30,
36-43)</note>; et non attendis semen Abrahae, in quo benedicuntur
omnes gentes <note>(Gen. XXII, 18)</note>. Quasi vero
vos jam sitis massa purgata, et mel sincerum, et eliquatum
oleum, et aurum purum, vel ipsa species
dealbati parietis. Ut enim de vitiis caeteris taceam,
numquid ebriosi partem faciunt sobriorum, aut deputantur
avari in parte sapientium? Si mansueti homines
lucis vocabulum tenent; furor Circumcellionum
ubi nisi in tenebris deputabitur? Cur ergo per tales
Baptismus datus apud vos valet, et per quoslibet in
orbe terrarum idem Christi Baptismus non valet?
Cernis nempe ad illud vos esse ab orbis terrarum
communione separatos, ut non quidem sitis omnes
ebriosi, nec omnes avari, nec omnes violenti, sed
omnes haeretici, ac per hoc omnes impii et omnes
sacrilegi.</p>
        </div3>
<div3>
          <head>94.</head>
          <p>
 Quod autem universum orbem terrarum christiana
societate gaudentem Macarii partem vocatis;
quis hoc sano cerebro diceret? Sed quia vos de parte
Donati esse dicimus, quaeritis hominem de cujus parte
nos esse dicatis; et in magnis angustiis nominatis
nescio quem, si forte in Africa cognitum, in aliis autem
orbis partibus ignotum. Quapropter ecce respondet
vobis universum semen Abrahae ab universa terra:
Macarium istum, de cujus parte nos dicitis, omnino
non novimus. Respondete vicissim non vos nosse
Donatum. Sed et si partem Optati vos esse dicamus,
quis vestrum potest dicere, nescire se Optatum, nisi
forte facie, sicut nec Donatum? Sed gaudetis videlicet
de nomine Donati: numquid et de nomine Optati?
Quid ergo vobis prodest Donatus, cum vos omnes
coinquinarit Optatus? Quid vobis prodest sobrietas
Donati, cum Circumcellionum ebrietate polluamini?
Quid vobis prodest secundum vestram opinionem innocentia
Donati, cum Optati rapacitate maculemini?
Hic enim est error vester, ut amplius putetis valere
iniquitatem hominis ad alium contaminandum, quam
justitiam hominis ad alium purificandum. Itaque si
duo pariter divina Sacramenta communicent, unus
justus, alius iniquus; sed ita ut nec iste illius iniquitatem,
nec ille hujus imitetur justitiam: non dicitis
ex hoc fieri ambos justos, sed ambos iniquos, ita ut
et illud sanctum quod pariter sumunt, immundum
fiat, et amittat propriam sanctitatem. Ubi sibi invenit
tales advocatos iniquitas, quibus delirantibus ita victrix
putetur? Utquid ergo vobis plauditis de nomine
Donati in tanto perversitatis errore, ubi non Petilianus
esse meretur quod Donatus, sed ipse Donatus
esse cogitur quod Optatus? Dicat autem domus Israel, <hi>Pars mea Dominus 
 <note>(Psal. LXXII, 26)</note>
          </hi>: dicat semen
Abrahae in omnibus gentibus, <hi>Dominus pars haereditatis
meae <note>(Psal. XV, 5)</note>
          </hi>. Novit enim quomodo dicat in
Evangelio gloriae beati Dei. Nam et vos per sacramentum
quod in vobis est, sicut Caiphas Domini persecutor,
nescientes prophetatis <note>(Joan. XI, 51)</note>. Quod
<pb n="0294"/>
enim graece <foreign xml:lang="greek">Μακάριος,</foreign> latine Beatus est. Ita plane de
parte Macarii sumus. Quid enim est Christo beatius,
cujus sumus, ad quem commemorantur et convertuntur
universi fines terrae, et in cujus conspectu adorant
universae patriae gentium? Itaque maledictionem
tuam ultimam in perversum de Salomone usurpatam,
non timet pars hujus Macarii, id est hujus beati, ne
pereat de terra. Quod enim dictum est de impiis, hoc
vos ad Christi haereditatem convertere conamini, et
hoc esse factum nefanda impietate contenditis. Cum
enim de impiis ille loqueretur, ait: <hi>Pereat pars eorum
a terra <note>(Prov. II, 22)</note>
          </hi>. Cum autem vos dicitis illud
quod scriptum est, <hi>Dabo tibi gentes haereditatem tuam <note>(Psal. II, 8)</note>
          </hi>;
et, <hi>Commemorabuntur et convertentur ad
Dominum universi fines terrae <note>(Psal. XXI, 28)</note>
          </hi>, jam istam
promissionem periisse de terra; in Christi haereditatem
retorquere vultis, quod de sorte praedictum est
impiorum: sed manente atque crescente Christi haereditate,
cum ista dicitis, vos peritis. Non enim ubique
per sacramentum Dei prophetatis, quandoquidem
hic per vestram insaniam male optatis. Sed plus valet
praedictio Prophetarum, quam maledictio pseudoprophetarum.
</p>
          <p>CAPUT XL.--95. PETIL. dixit: <hi>Paulus quoque
apostolus clamat:  « Nolite jugum ducere cum infidelibus.
Quae enim participatio justitiae cum iniquitate? aut
quae societas luminis cum tenebris? Quae autem conventio
Christi ad Belial? aut quae pars fideli cum infideli</hi> » <note>(II Cor. VI, 14, 15)</note> 
?</p>
        </div3>
<div3>
          <head>96.</head>
          <p>
 AUG. respondit: Verba Apostoli agnosco, sed
quid te adjuvent, omnino non video. Quis enim nostrum
dicit esse participationem justitiae cum iniquitate,
etiamsi justus et iniquus, sicut Judas et Petrus,
pariter Sacramenta communicent? Ex una quippe re
sancta Judas sibi sumebat judicium, Petrus salutem:
sicut tu, si dissimilis eras, cum Optato Sacramentum
sumebas, et raptor sicut ille non eras. An rapina
iniquitas non est? Quis ita insaniat ut hoc dicat? Quae
ergo participatio justitiae tuae cum illius iniquitate,
quando ad unum accedebatis altare?
</p>
          <p>CAPUT XLI.--97. PETIL. dixit: <hi>Et iterum docuit
ne schismata nascerentur. « Dico autem vobis, quod
unusquisque vestrum dicit, Ego quidem sum Pauli; ego
autem Apollo, ego vero Cephae; ego autem Christi.
Numquid divisus est Christus? Numquid Paulus crucifixus
est pro vobis? aut in nomine Pauli baptizati estis <note>(I Cor. I, 12, 13)</note>
            </hi>?
» </p>
        </div3>
<div3>
          <head>98.</head>
          <p>
 AUG. respondit: Mementote qui haec legitis:
Petilianus ex Apostolo ista commemorat. Quando enim
crederetis sic eum pro nobis contra se dicere?
</p>
          <p>CAPUT XLII.--99. PETIL. dixit: <hi>Si rudibus, si
justis Paulus haec dixit; ego vobis injustis haec dico:
Numquid divisus est Christus, ut vos ab Ecclesia scinderetis?</hi> </p>
        </div3>
<div3>
          <head>100.</head>
          <p>
 AUG. respondit: Vereor ne quisquam in hoc
opere meo scriptorem arbitretur errasse, et illic fecisse,
<pb n="0295"/>
Petilianus dixit; ubi debuit facere, Augustinus
respondit. Sed video quid egeris: quasi praeoccupare
voluisti, ne nos ista diceremus. Sed quid fecisti, nisi
ut bis dicantur? Si ergo sic te delectat audire quae
sunt adversus vos, ut ea dicantur; audi illa, peto, a
me, Petiliane: Numquid divisus est Christus, ut vos
ab Ecclesia scinderetis?
</p>
          <p>CAPUT XLIII.--101. PETIL. dixit: <hi>Numquid pro
vobis laqueo suo Judas traditor mortuus est, aut ejus
vos moribus tingitis, cujus facta sectantes raptis thesauris
Ecclesiae nos Christi haeredes potestatibus saeculi
venumdatis?</hi> </p>
        </div3>
<div3>
          <head>102.</head>
          <p>
 AUG. respondit: Non pro nobis Judas, sed
Christus mortuus est, cui dicit Ecclesia toto orbe
diffusa, <hi>Respondeam exprobrantibus mihi verbum, quoniam
in verba tua speravi <note>(Psal. CXVIII, 42)</note>
          </hi>. Cum ergo
audiam verba Domini dicentis, <hi>Eritis mihi testes in
Jerusalem, et in totam Judaeam et Samariam, et usque
in totam terram <note>(Act. I, 8)</note>
          </hi>; et per prophetam, <hi>In
omnem terram exivit sonus eorum, et in fines orbis terrae
verba eorum <note>(Psal. XVIII, 5)</note>
          </hi>: malorum commixtio
corporalis me nulla perturbat, si novi dicere, <hi>Suscipe
servum tuum in bonum; non calumnientur mihi superbi <note>(Psal. CXVIII, 122)</note>
          </hi>.
Non ergo curo vanum calumniatorem,
quia idoneum teneo promissorem. Si autem
de rebus vel locis ecclesiasticis quae tenebatis et non
tenetis querimini, possunt et Judaei se justos dicere
et iniquitatem nobis objicere, quia locum in quo impie
regnaverunt, modo Christiani possident. Quid ergo
indignum, si ea quae tenebant haeretici, secundum
parem Domini voluntatem Catholici tenent? Ad omnes
enim similes, id est, ad omnes impios et iniquos illa
vox Domini valet: <hi>Auferetur a vobis regnum Dei, et
dabitur genti facienti justitiam <note>(Matth. XXI, 43)</note>
          </hi>. An
frustra scriptum est, <hi>Labores impiorum justi edent <note>(Psal. CIV, 44)</note>
          </hi>?
Quapropter magis mirari debetis,
quod adhuc tenetis aliquid, quam quod aliquid amisistis.
Sed neque hoc miremini: paulatim enim cadit
paries dealbatus. Respicite tamen Maximianistas, quae
loca tenebant; et quibus inde agentibus et expugnantibus
pulsi sint. Et si haec pati justitia est, et facere
iniquitas, aude loqui si potes. Primo, quia vos fecistis,
illi passi sunt. Deinde, quia secundum regulam
justitiae hujus, tu inferior inveniris. Illi enim per judices
a catholicis imperatoribus expulsi sunt ex locis
antiquis: tu autem nec per ipsorum imperatorum
jussa de basilicis expelleris unitatis. Unde, nisi quia
minoris meriti es, non solum caeteris collegis tuis, sed
etiam istis ipsis, quos certe ut sacrilegos plenarii concilii
vestri ore damnastis?
</p>
          <p>CAPUT XLIV.--103. PETIL. dixit: <hi>Nos enim, ut
scriptum est, Baptismo nostro Christum induimus traditum <note>(Galat. III, 27)</note>
            </hi>,
 <hi>vos vestro contagio Judam induitis
traditorem.</hi> </p>
        </div3>
<div3>
          <head>104.</head>
          <p>
 AUG. respondit: Possem et ego dicere, Vos
vestro contagio Optatum induitis proditorem, raptorem,
oppressorem, separatorem: sed absit ut cupiditas
reddendi maledicti me ad aliquam provocet falsitatem:
<pb n="0296"/>
nec vos enim illum induitis, nec nos istum.
Itaque si quisque ad nos veniens in nomine Optati se
baptizatum esse respondeat, et baptizabitur in nomine
Christi; et vos quotquot a nobis venientes baptizastis,
si in nomine Judae traditoris se baptizatos dixerant,
non reprehendimus quod fecistis: si autem in Christi
nomine baptizati erant, non videtis quanto errore
arbitremini varietate humanorum vitiorum divina
Sacramenta variari, aut vitae cujusquam sordibus
pollui?
</p>
          <p>CAPUT XLV.--105. PETIL. dixit: <hi>Sed si istae
sunt partes, nihil nobis praejudicant nomina compartis.
Duae namque viae sunt: una angusta, qua pergimus;
altera est impiis, qua peribunt: et tamen longe discernitur
vocabuli aequalitas, ne via justitiae consortio nominis
maculetur.</hi> </p>
        </div3>
<div3>
          <head>106.</head>
          <p>
 AUG. respondit: Timuisti comparatam multitudini
vestrae multitudinem orbis terrarum, et ad
paucitatis laudem per angustam viam gradientem te
conferre voluisti. Utinam non ad ejus laudem, sed ad
ipsam viam te contulisses: profecto perspiceres eamdem
paucitatem in Ecclesia esse omnium gentium,
sed paucos dici justos in comparatione multorum
iniquorum: sicut in comparatione paleae possunt
pauca grana dici uberrimae segetis, quae tamen per se
ipsa in massam redacta implent horreum. Nam sicut
in tribulationibus amissorum locorum, sic etiam in
paucitate, si in his putas esse justitiam, te ipsi Maximianistae
superabunt.
</p>
          <p>CAPUT XLVI.--107. PETIL. dixit: <hi>Primo psalmo
David beatos et impios separat, non partes scilicet faciens,
sed ab omnibus impiis separans sanctitatem.
 « Beatus vir qui non abiit in concilio impiorum, et in
via peccatorum non stetit. »  Ad viam justitiae redeat,
qui erraverat ut periret. « Et super cathedram pestilentiae
non sedit. »  Cum ita commoneat, o miseri, quid
sedetis?  « Sed in lege Domini voluntas ejus, et in lege
Domini meditabitur die ac nocte. Et erit velut lignum
quod plantatum est circa decursus aquarum, quod fructum
suum dabit in tempore suo. Et folium ejus non
decidet, et omnia quaecumque fecerit, prospera proce
dent. Non sic impii, non sic; sed tanquam pulvis quem
projicit ventus a facie terrae. »  Implet oculos, ut excaecet.
 « Propterea non exsurgent impii in judicio, neque
peccatores in concilio justorum. Quoniam scit Dominus
vias justorum, et iter impiorum periet</hi> »  <note>(Psal. I)</note>.</p>
        </div3>
<div3>
          <head>108.</head>
          <p>
 AUG. respondit: Quis non in Scripturis discernat
haec duo genera hominum? Sed vos maledici,
paleae crimina etiam frumentis objicitis; et cum sola
palea sitis, solum frumentum vos esse jactatis. Prophetae
autem veridici utrumque hoc genus ante ventilationem,
quae in die judicii futura est, permixtum
esse dicunt per totum mundum, id est per totum
agrum Domini. Verumtamen admoneo ut istum primum
psalmum graece legas: ita non audebis pro crimine
objicere orbi terrarum partem Macarii; quia
<pb n="0297"/>
forte intelliges cujus Macarii sit pars in omnibus sanctis,
quae per omnes gentes benedicuntur in semine
Abrahae. Quod enim scriptum est latine, <hi>Beatus vir;</hi> 
graece habet, <foreign xml:lang="greek">Μακάριος ἀνήρ.</foreign> Ille autem Macarius qui
vobis displicet, si malus fuit, nec in hac sorte est,
nec huic sorti obest. Si autem bonus, opus suum
probet, ut in se ipso habeat gloriam, et non in altero <note>(Galat. VI, 4)</note>.
</p>
          <p>CAPUT XLVII.--109. PETIL. dixit: <hi>Nostri autem
Baptismatis laudes idem psalmographus decantavit.
 « Dominus pascit me, et nihil mihi deerit; in loco
pascuae ibi me collocavit. Super aquam refectionis educavit
me, animam meam convertit. Deduxit me super
semitas justitiae propter nomen suum. Nam et si ambulavero
in medio umbrae mortis, »  si me, inquit, persecutor
occidat,  « non timebo mala; quoniam tu mecum es,
Domine. Virga tua et baculus tuus ipsa consolata sunt
me. »  Inde vicit Goliam oleo chrismatis loricata. « Parasti
in conspectu meo mensam, adversus eos qui tribulant
me. Impinguasti oleo caput meum, et calix tuus
inebrians perquam optimus. Et misericordia tua subsequetur
me omnes dies vitae meae: ut inhabitem in domo
Domini, in longitudinem dierum</hi> »  <note>(Psal. XXII)</note>.</p>
        </div3>
<div3>
          <head>110.</head>
          <p>
 AUG. respondit: Iste psalmus de his loquitur,
qui bene suscipiunt Baptismum, et sancto sancte
utuntur. Non enim verba ista etiam ad Simonem
Magum pertinent, qui tamen eumdem sanctum Baptismum
accepit: et quia eo sancte uti noluit, non
ideo illum inquinavit, aut repetendum talibus docuit.
Sed quia Goliae commemorationem fecisti, attende
illum de ipso Golia psalmum, et vide quia in cantico
novo depictus est: ibi enim dicitur, <hi>Deus, canticum
novum cantabo tibi; in psalterio decem chordarum
psallam tibi <note>(Psal. CXLIII, 9)</note>
          </hi>. Et vide utrum ad hoc
canticum pertineat, qui orbi terrarum non communicat.
Alibi enim dicitur: <hi>Cantate Domino canticum novum;
cantate Domino, omnis terra <note>(Psal. XCV, 1)</note>
          </hi>.
Omnis ergo terra, in cujus unitate non estis, cantat
canticum novum. Et omnis terrae sunt verba quoque
ista: <hi>Dominus pascit me, et nihil mihi deerit,</hi> etc. Non
sunt haec verba zizaniorum, quamvis usque ad messem
in una segete tolerentur: non sunt verba paleae, sed
tritici; quamvis eadem pluvia simulque nutriantur,
eadem area simulque triturentur, donec ultimo
ventilabro ab invicem segregentur: quae duo utique
communiter unum habent Baptismum, quamvis non
sint unum. Sed et si pars vestra esset Ecclesia Dei,
certe fatereris istum psalmum non ibi pertinere ad
furiosas catervas Circumcellionum. Aut si et ipsi per
semitas justitiae deducuntur, quare negatis eos comites
vestros esse, cum vobis objiciuntur, quamvis
plerumque paucitatem concisionis vestrae, non virga
et baculus Dei, sed fustes eorum consolentur, quibus
vos et adversus leges Romanas tutos esse arbitramini:
in quos incurrere quid est aliud quam ambulare in
medio umbrae mortis? Sed non timet mala cum quo
Dominus est. Certe tamen non audebis dicere, etiam
<pb n="0298"/>
istorum furiosorum esse verba quae in hoc psalmo
cantantur: et tamen habere eos Baptismum, non solum
confitemini, sed etiam profitemini. Non dicunt
ergo ista, nisi qui aqua sancta reficiuntur, sicut omnes
justi Dei; non qui ea male utendo subvertuntur,
sicut magus ille a Philippo baptizatus: et tamen ipsa
in utrisque una atque sancta est. Non dicunt ista nisi
qui ad dexteram pertinebunt: sed tamen eadem pascua
sub uno pastore et oves et hirci pascuntur, donec
ut debita recipiant, segregentur. Non dicunt ista nisi
qui de mensa Domini vitam sumunt, sicut Petrus;
non judicium, sicut Judas: et tamen ipsa utrique fuit
una, sed non utrique valuit ad unum, quia ipsi non
erant unum. Non dicunt ista nisi qui oleo sancto etiam
in spiritu beatificantur, sicut David; non qui in solo
corpore consecrantur, sicut Saül: et tamen cum ambo
unum sumpsissent, non eis impar Sacramentum, sed
impar meritum fuit. Non dicunt ista nisi qui calicem
Domini in vitam aeternam mutata mente suscipiunt;
non qui judicium sibi manducant et bibunt, sicut
Apostolus ait <note>(I Cor. XI, 29)</note>; et tamen utrisque non
unis calix ille unus est, inebrians ad capessenda coelestia
martyres, non ad funestanda praecipitia Circumcelliones.
Memento ergo Sacramentis Dei nihil obesse
mores malorum hominum, quo illa vel omnino non
sint, vel minus sancta sint; sed ipsis malis hominibus,
ut haec habeant ad testimonium damnationis, non ad
adjutorium sanitatis. Saltem quippe ipsa verba ultima
psalmi hujus considerare debuisti, et propter eos qui
Baptismo accepto apostatant intelligere, non ab omnibus
qui sanctum Baptisma accipiunt posse dici, <hi>Ut
inhabitem in domo Domini in longitudinem dierum:</hi> 
et tamen sive permanentibus, sive lapsis, cum ipsi
non sint unum, Baptismus unus est; et cum ipsi non
utrique sancti sint, Baptismus in utrisque sanctus
est: quia et apostatae si redeant, non quasi eum amiserint
baptizantur, sed quod in se permanenti injuriam
fecerint humiliantur.
</p>
          <p>CAPUT XLVIII.--111. PETIL. dixit: <hi>At ne vos
sanctos esse dicatis; primum id assero, quia qui non fuerit
innocens, non habet sanctitatem.</hi> </p>
        </div3>
<div3>
          <head>112.</head>
          <p>
 AUG. respondit: Ostende nobis tribunal ubi
sedisti, ut ante te staret orbis terrarum; et quibus
oculis, non dico conscientias omnium, sed vel actus
inspexisti et discussisti, ut eum perdidisse innocentiam
judicares. Ille qui raptus est usque in tertium
coelum, dicit, <hi>Sed neque ego me ipsum dijudico <note>(I Cor.
IV, 3)</note>
          </hi>: et tu de universa terra, qua haereditas Christi
dilatatur, audes ferre sententiam! Deinde si satis absolutum
tibi videtur quod dixisti, <hi>Qui non fuerit innocens,
non habet sanctitatem;</hi> quaero, si non habebat
Saül sacramenti sanctitatem, quid in eo David venerabatur?
Si autem habebat innocentiam, quare innocentem
persequebatur? Nam eum propter sacrosanctam
unctionem et honoravit vivum, et vindicavit occisum:
et quia vel panniculum ex ejus veste praecidit,
percusso corde trepidavit. Ecce Saül non habebat
innocentiam, et tamen habebat sanctitatem, non
vitae suae (nam hoc sine innocentia nemo potest), sed
<pb n="0299"/>
sacramenti Dei, quod et in malis hominibus sanctum
est.
</p>
          <p>CAPUT XLIX.--113. PETIL. dixit: <hi>Nam si Legem
perfidi nostis; sine injuria ipsius Legis hoc dixerim,
hanc et diabolus novit. Namque Domino Deo in
causa Job justi, quasi justus ita de Lege respondit, sicut
scriptum est:  « Dixit Dominus diabolo, Respexisti in
puerum meum Job, quia non est similis illi in terra,
homo sine malitia, verus Dei cultor, abstinens se ab
omni malo, perseverans in simplicitate; tu autem petisti
ut omnem rem illius perderes sine causa. Et respondit
diabolus, et dixit Domino: Corium pro corio, et
omne quodcumque habuerit homo pro anima sua dabit</hi> » <note>(Job. II, 3, 4)</note>.
 <hi>Ecce legaliter loquitur, qui nititur contra
Legem. Et iterum Dominum Christum sermonibus
suis sic ausus est attentare, sicut scriptum est:  « Assumpsit
diabolus Jesum in sanctam civitatem, et statuit
eum super pinnam templi, et dixit ei, Mitte te deorsum;
scriptum est enim, Quia Angelis suis mandavit de te, ut
manibus tollant te, ne forte offendas ad lapidem pedem
tuum. Ait Jesus: Iterum scriptum est, Non tentabis
Dominum Deum tuum</hi> »  <note>(Matth. IV, 5-7)</note>. <hi>Nostis, inquam,
sicut diabolus, Legem, qui in suis conatibus vincitur,
et in actibus erubescit.</hi> </p>
        </div3>
<div3>
          <head>114.</head>
          <p>
 AUG. respondit: Possem quidem quaerere abs
te, in qua Lege scripta sint verba quae diabolus dixit,
cum sanctum virum Job apud Deum criminaretur; si
hoc mihi esset propositum demonstrare, Legem quam
dicis diabolum nosse, te ipsum non nosse: sed quia
non inde inter nos quaestio est, hoc praetermitto. Sic
autem conatus es ostendere diabolum Legis peritum,
quasi nos dicamus omnes qui verba Legis noverunt
justos esse. Quid ergo te adjuvet quod de diabolo
commemorare voluisti, non video: nisi forte ut nobis
veniret in mentem, quomodo ipsum diabolum vos
imitemini. Sicut enim ille contra latorem Legis proferebat
verba Legis, sic et vos e verbis Legis accusatis
homines quos ignoratis, ut Dei promissis quae in ipsa
Lege conscripta sunt resistatis. Deinde vellem mihi
diceres, Confessores illi vestri, quando se ipsos praecipitant,
cui ducunt martyrium? utrum Christo qui
talia suggerentem diabolum repulit, an potius ipsi
diabolo, qui talia Christo facienda suggessit? Duae
sunt maxime viles atque usitatae mortes eorum qui se
ipsos interimunt, laqueus et praecipitium. Tu certe
dixisti in primis partibus hujus epistolae, <hi>Laqueo traditor
periit, laqueum talibus dereliquit:</hi> hoc ad nos
omnino non pertinet. Neque enim veneramur nomine
martyrum eos qui sibi collum ligaverunt. Quanto autem
nos probabilius in vos dicimus, Magister traditoris
diabolus praecipitium Christo suadere voluit, et
repulsus est? Quid ergo dicendi sunt, quibus hoc suasit
et auditus est? Quid enim, nisi inimici Christi,
amici autem diaboli; discipuli seductoris, condiscipuli
traditoris? Spontaneas enim mortes ab uno magistro
utrique didicerunt; ille laqueum, isti praecipitium.
</p>
          <p>
            <pb n="0300"/>CAPUT L.--115. PETIL. dixit: <hi>Sed ut vestra singula
destruamus, si sacerdotes vos dicitis, sic a Domino
Deo dictum est per prophetam:  « Ultio Domini super
falsos sacerdotes.</hi> » </p>
        </div3>
<div3>
          <head>116.</head>
          <p>
 AUG. respondit: Quaere potius quid verum dicas,
non unde maledicas; et quid doceas, non quid
objicias.
</p>
          <p>CAPUT LI.--117. PETIL. dixit: <hi>Si cathedram vobis
miseri vindicatis, ut superius diximus; habetis illam
profecto quam David propheta psalmographus pestilentiae
cathedram pronuntiavit <note>(Psal. I, 1)</note>
            </hi>: <hi>vobis enim
juste relicta est, quia eam sancti sedere non possunt.</hi> </p>
        </div3>
<div3>
          <head>118.</head>
          <p>
 AUG. respondit: Et haec non vides non aliqua
esse documenta, sed vana convicia. Hoc enim est illud
quod paulo ante dixi, Verba Legis dicitis, sed in
quos dicatis non attenditis: sicut diabolus verba Legis
dicebat, sed cui diceret non agnoscebat. Ille caput
nostrum sursum ascensurum, deorsum volebat
dejicere: vos autem corpus ejusdem capitis, quod
per totam terram diffusum est, ad exiguam partem
vultis redigere. Certe ipse paulo ante dixisti, <hi>nos Legem
nosse et legaliter loqui, sed in actibus erubescere.</hi> 
Dicis quidem ista nihil probans, sed et si de aliquibus
probares, de his caeteris non praescriberes. Verumtamen
si omnes per totum orbem tales essent
quales vanissime criminaris, Cathedra tibi quid fecit
Ecclesiae Romanae, in qua Petrus sedit, et in qua hodie
Anastasius sedet: vel Ecclesiae Jerosolymitanae,
in qua Jacobus sedit, et in qua hodie Joannes sedet,
quibus nos in catholica unitate connectimur, et a quibus
vos nefario furore separastis? Quare appellas <hi>cathedram pestilentiae</hi> 
 Cathedram apostolicam? Si propter
homines quos putas Legem loqui et non facere,
numquid Dominus Jesus Christus propter Pharisaeos,
de quibus ait, <hi>Dicunt enim et non faciunt,</hi> cathedrae in
qua sedebant ullam fecit injuriam? Nonne illam cathedram
Moysi commendavit, et illos servato cathedrae
honore redarguit? Ait enim: <hi>Cathedram Moysi
sedent. Quae dicunt, facite; quae autem faciunt, facere
nolite: dicunt enim, et non faciunt <note>(Matth. XXIII, 2,
3)</note>
          </hi>. Haec si cogitaretis, non propter homines quos infamatis
blasphemaretis Cathedram apostolicam, cui
non communicatis. Sed quid est aliud quam nescire
quid dicere, et tamen non posse nisi maledicere?
</p>
          <p>CAPUT LII.--119. PETIL. dixit: <hi>Si sacrificia vos
facere judicatis, de vobis quippe nequissimis Deus ipse
sic dicit:  « Facinorosus, »  inquit,  « qui sacrificat mihi
vitulum, quasi canem occidat; et qui ponit similaginem,
quasi sanguinem porcinum fundat</hi> »  <note>(Isai. LXVI, 3)</note>. <hi>Scitote vestrum sacrificium, qui humanum sanguinem
jam fudistis. Et iterum:  « Sacrificia eorum quasi panis
luctus; omnis qui manducabit ex illo, inquinabitur</hi> 
 » <note>(Osee IX, 4)</note>.</p>
        </div3>
<div3>
          <head>120.</head>
          <p>
 AUG. respondit: Nos dicimus tale cuique sacrificium
fieri, qualis accedit ut offerat, et qualis accedit
ut sumat; et eos de sacrificiis talium manducare,
qui ad illa tales accedunt quales et illi sunt: itaque si
offerat Deo malus, et accipiat inde bonus, tale cuique
esse qualis quisque fuerit; quia et illud scriptum est,
<pb n="0301"/> <hi>Omnia munda mundis 
 <note>(Tit. I, 15)</note>
          </hi>. Per hanc sententiam
veridicam et catholicam etiam vos Optati sacrificio
non estis polluti, si facta ejus displicebant vobis.
Nam utique panis illius panis luctus erat, sub cujus
iniquitatibus Africa tota lugebat: sed panem luctus
omnibus vobis communem esse, omnium vestrum
malum schismatis facit. Nam secundum concilii vestri
sententiam Felicianus Mustitanus humanum sanguinem
fudit. Dixistis enim ( <hi>In concilio Bagaiensi</hi> ),
cum eos damnaretis, <hi>Veloces pedes eorum ad effundendum
sanguinem <note>(Psal. XIII, 3)</note>
          </hi>. Vide ergo quale sacrificium
offerat, quem sacerdotem habetis, cum eum
sacrilegum damnaveritis: et si hoc vobis nihil obesse
arbitramini, rogo vos, vanitas calumniarum vestrarum
quid oberit orbi terrarum?
</p>
          <p>CAPUT LIII.--121. PETIL. dixit: <hi>Si precem Domino
facitis, aut funditis orationem, nihil vobis penitus
prodest. Vestras enim debiles preces cruenta vestra conscientia
vacuat: quia Dominus Deus puram magis conscientiam
quam preces exaudit, Domino Christo dicente,
 « Non omnis qui dicit mihi, Domine, Domine,
intrabit in regnum coelorum; sed is qui facit voluntatem
Patris mei qui in coelis est</hi> »  <note>(Matth. VII, 21)</note>. <hi>Voluntas
Dei utique bona est: nam ideo in sacra Oratione sic
petimus,  « Fiat voluntas tua in coelo et in terra</hi> »  <note>(Id.
VI, 11)</note>; <hi>ut quia bona ejus voluntas est, nobis quae bona
sunt largiatur. Vos ergo voluntatem Dei non facitis,
quia mala quotidie perpetratis.</hi> </p>
        </div3>
<div3>
          <head>122.</head>
          <p>
 AUG. respondit: Ista omnia si et nos in vos
dicamus, nonne qui nos audierit, insanos potius litigatores
quam christianos disputatores, si ipse sanus
est, judicabit? Non ergo reddimus maledictum pro
maledicto. Servum enim Domini non oportet litigare,
sed esse mitem ad omnes, docibilem, in modestia
corripientem diversa sentientes <note>(II Tim. II, 24, 25)</note>.
Si ergo vobis objiciamus eos qui mala apud vos quotidie
perpetrant, inepte litigamus, alios ex aliis accusantes.
Si autem vos admonemus, ut sicut illa vobis
non vultis objici, sic nobis non objiciatis aliena, in
modestia vos corripimus, sed si aliquando resipiscatis.
</p>
          <p>CAPUT LIV.--123. PETIL. dixit: <hi>Si vero forte,
quod nescio, daemonia pellitis, nec in vobis proderit:
quia nec fidei vestrae, nec meritis cedunt ipsa daemonia,
sed in nomine Domini Jesu Christi pelluntur.</hi> </p>
        </div3>
<div3>
          <head>124.</head>
          <p>
 AUG. respondit: Gratias Deo, quia tandem
confessus es posse valere invocatum nomen Christi
ad aliorum salutem, etiamsi a peccatoribus invocetur.
Hinc ergo intellige, cum Christi nomen invocatur, non
obesse aliorum saluti aliena peccata. Nos autem quomodo
invocemus nomen Christi, non tuo judicio nobis
opus est, sed ipsius qui invocatur a nobis. Solus
enim potest nosse quo corde invocetur. Ex ejus tamen
verbis certi sumus, ab omnibus gentibus eum
salubriter invocari, quae benedicuntur in semine
Abrahae.
</p>
          <p>
            <pb n="0302"/>CAPUT LV.--125. PETIL. dixit: <hi>Etsi prorsus
virtutes et mirabilia faciatis, propter vestram nequitiam
nec sic vos Dominus novit, Domino ipso dicente:  « Multi
dicent mihi in illo die, Domine, Domine, in nomine tuo
prophetavimus, et in tuo nomine daemonia ejecimus, et
in tuo nomine virtutes multas fecimus. Tunc dicam illis,
quoniam non novi vos; discedite a me, operarii iniquitatis</hi> » <note>(Matth. VII, 22, 23)</note>.</p>
        </div3>
<div3>
          <head>126.</head>
          <p>
 AUG. respondit: Agnoscimus verba Domini.
Hinc et Apostolus ait: <hi>Si fidem habeam ita ut montes
transferam, charitatem autem non habeam, nihil sum <note>(I Cor. XIII, 2)</note>
          </hi>.
Hic ergo quaerendum est quis habeat
charitatem: invenies non esse nisi eos qui diligunt
unitatem. Nam de exclusione daemonum, et de potentia
miraculorum, quoniam plerique talia non faciunt
et tamen ad regnum Dei pertinent, plerique autem
faciunt et non pertinent, nec nostri nec vestri
debent gloriari, si qui forte ista possunt: quandoquidem
nec Apostolos, qui vere ista salubriter atque utiliter
poterant, voluit Dominus gaudere de talibus,
quando eis ait: <hi>Nolite in hoc gaudere quod daemonia
vobis subjecta sint, gaudete autem quod nomina vestra
scripta sunt in coelo <note>(Luc. X, 20)</note>
          </hi>. Quapropter ista quae
ex Evangelio posuisti, et ego tibi possem dicere, si te
viderem signorum virtutes operantem; et tu mihi, si
talia me facientem videres. Non ergo nobis dicamus
quae possunt et ex alia parte dici; et remotis ambagibus,
quoniam ubi sit Ecclesia Christi quaerimus,
ipsum qui eam suo sanguine redemit, audiamus dicentem, <hi>Eritis mihi testes in Jerusalem, et in totam Judaeam
et Samariam, et usque in totam terram 
 <note>(Act. I, 8)</note>
          </hi>.
Huic Ecclesiae, quae per totam terram diffunditur,
quisquis non communicat, cui non communicet vides,
si cujus ista verba sint audis. Quid est autem dementius,
quam Sacramentis Domini communicare, et
verbis Domini non communicare? Hi utique dicturi
sunt, In nomine tuo manducavimus et bibimus; et
audituri, <hi>Non novi vos <note>(Matth. VII, 22)</note>
          </hi>: qui corpus
ejus et sanguinem in Sacramento manducant et bibunt,
et membra ejus toto orbe diffusa, in Evangelio
non agnoscunt, et ideo in eis in judicio non computantur.
</p>
          <p>CAPUT LVI.--127. PETIL. dixit: <hi>Quod et si, ut
ipsi putatis, Domini legem pure sequimini, de ipsa lege
sanctissima legaliter disputemus. Dicit apostolus Paulus,
 « Bona est lex, si quis ea legitime utatur</hi> »  <note>(I Tim.
I, 8)</note>. <hi>Lex ergo quid dicit?  « Non occides. « Quod semel
fecit Cain parricida, vos fratres saepius occidistis.</hi> </p>
        </div3>
<div3>
          <head>128.</head>
          <p>
 AUG. respondit: Similes vobis esse nolumus:
nam non desunt quae dicantur, sicut et tu ista dicis,
et quae sciantur, nam ista tu nescis; et quae ostendantur,
nam tu ista non ostendis.
</p>
          <p>CAPUT LVII.--129. PETIL. dixit: <hi>Dictum est,
 « Non moechaberis. »  Unusquisque vestrum si carnaliter
castus sit, spiritualiter moechus est, quia adulterat sanctitatem.</hi> </p>
        </div3>
<div3>
          <head>130.</head>
          <p>
 AUG. respondit: Possunt haec in quosdam
<pb n="0303"/>
veraciter dici, et nostros et vestros: qui si utrisque
nostrum displicent, nec nostri nec vestri sunt. Sed
tu, quod in quosdam dicis, et nec in ipsis probas,
pro eo vis accipi ac si probaveris, non in aliquibus
qui degenerant a semine Abrahae, sed in omnibus gentibus
quae benedicuntur in semine Abrahae.
</p>
          <p>CAPUT LVIII.--131. PETIL. dixit: <hi>Dictum est,
 « Falsum testimonium non reddes. »  Cum regibus saeculi
nos vestra tenere mentimini, nonne falsa conflatis?</hi> </p>
        </div3>
<div3>
          <head>132.</head>
          <p>
 AUG. respondit: Si non sunt nostra quae tenetis,
nec illa erant vestra quae a Maximianistis recepistis.
Quod si propterea illa vestra erant, quia illi
sacrilegum schisma fecerunt, non communicando parti
Donati: attende quae loca teneatis, et cujus haereditati
non communicetis; et cogitate, non regibus saeculi,
sed regi Christo quid respondere possitis. De
illo dictum est, <hi>Dominabitur a mari usque ad mare, et
a flumine usque ad terminos orbis terrarum <note>(Psal. LXXI,
8)</note>
          </hi>. Quo utique flumine, nisi ubi baptizatus est, et ubi
super eum columba descendit, magnum charitatis et
unitatis indicium? Vos autem huic unitati non communicatis,
et adhuc loca unitatis tenetis; et invidiam
nobis de regibus saeculi facitis, cum per jussa proconsulum
de locis partis Donati schismaticos vestros expuleritis.
Non sunt haec verba per inane volantia:
homines vivunt, civitates testantur, Gesta proconsularia
et municipalia recitantur. Sileat aliquando vox
calumniosa, objiciens reges saeculi universae terrae,
per quorum proconsules non potuit parcere concisa
concisae. Cum ergo dicimus quod nostra teneatis, non
ostendimur falsum testimonium dicere, nisi nos ostendatis
in Ecclesia Christi non esse; quod quidem dicere
non cessatis, sed ostendere nunquam valebitis:
imo vero cum hoc dicitis, non jam nobis, sed ipsi
Christo falsi testimonii crimen objicitis. Nos quippe in
Ecclesia sumus, quae ipsius testimonio praenuntiata
est, et ubi suis testibus attestatus est dicens, <hi>Eritis
mihi testes in Jerusalem, et in totam Judaeam et Samariam,
et usque in totam terram.</hi> Vos autem falsos testes
non solum hinc ostendimus, quia huic veritati
resistitis; sed etiam in ipso judicio, quo cum Maximiani
schismate conflixistis. Si enim secundum legem
Christi agebatis; quanto congruentius secundum eam
constituunt aliqui christiani imperatores, si possunt
secundum eam judicare pagani proconsules? Si autem
in adjutorium etiam terreni imperii leges assumendas
putastis, non reprehendimus. Fecit hoc Paulus, cum
adversus injuriosos civem Romanum se esse testatus
est <note>(Act. XXII, 25)</note>. Sed quaero quibus terrenis legibus
sit statutum, ut Maximianistae locis pellantur? Nullas
omnino reperies: sed videlicet legibus quae adversus
haereticos, atque inter eos etiam adversus vos ipsos
latae sunt, illos expellere voluistis: adversus infirmos
tanquam potentiores praevaluistis. Unde illi quia nihil
potuerunt, innocentes se dicunt, tanquam sub leone
<pb n="0304"/>
lupus. Tamen legibus adversus vos latis profecto adversus
alios nisi per falsum testimonium non uteremini.
Si enim veraces sunt illae leges, cedite etiam vos
locis quos tenetis: si aute fallaces sunt, cur per eas
alios exclusistis? Quid, quod et veraces sunt, et vos
per illas alios nisi fallaciter non possetis expellere?
Ut enim eis servirent judices, haereticos expellere voluerunt;
unde vos priores expellere debuerunt: sed
vos catholicos esse dixistis, ut vobis parcerent leges,
per quas alios premebatis. Videris quid vobis apud
vos ipsos videamini: illis tamen legibus non estis
catholici. Cur ergo aut eas veraces falso testimonio
fefellistis, aut eas fallaces ad opprimendos alios usurpastis?
</p>
          <p>CAPUT LIX.--133. PETIL. dixit: <hi>Dictum est,
 « Non concupisces rem proximi tui »  <note>(Exod. XX, 13-17)</note>
            </hi>. <hi>Vos nostra diripitis, ut pro vestris habeatis.</hi> </p>
        </div3>
<div3>
          <head>134.</head>
          <p>
 AUG. respondit: Et quaecumque unitas possidebat,
non nisi nostra sunt, qui non secundum calumnias
hominum, sed secundum verba Christi, in
quo benedicuntur omnes gentes universae terrae, in
unitate consistimus; nec propter malos quos a frumentis
dominicis ante judicii ventilationem separare
non possumus, nos a societate tritici separamus: et
si qua jam concisi possidere coepistis, quia vobis
ablata nobis Dominus dedit, non ideo concupiscimus
aliena, quia illius imperio cujus sunt omnia, facta
sunt nostra; et juste nostra sunt: vos enim his utebamini
ad praecisionem, nos ad unitatem. Alioquin et
primo populo Dei possent illi objicere alienae rei concupiscentiam,
qui divina potestate ab eorum facie,
quia ea terra male utebantur expulsi sunt: et ipsi Judaei,
a quibus ablatum est regnum, secundum verba
Domini, et datum est genti facienti justitiam <note>(Matth.
XXI, 43)</note>, possunt objicere alienae rei concupiscentiam;
quia Ecclesia Christi possidet, ubi persecutores Christi
regnabant. Et post omnia, cum vobis ipsis dictum
fuerit, Res alienas concupiscitis, quia maximianistas
de basilicis ejecistis, quid respondeatis, non invenitis.
</p>
          <p>CAPUT LX.--135. PETIL. dixit: <hi>Qua igitur lege
vos christianos ostenditis, cum legi contraria faciatis?</hi> </p>
        </div3>
<div3>
          <head>136.</head>
          <p>
 AUG. respondit: Litigare vis, non disputare.
</p>
          <p>CAPUT LXI.--137. PETIL. dixit: <hi>Dicit autem
Dominus Christus,  « Qui fecerit et sic docuerit, maximus
vocabitur in regno coelorum. »  Sic autem vos miseros
damnat:  « Qui resolverit unum ex his mandatis, minimus
vocabitur in regno coelorum.</hi> » </p>
        </div3>
<div3>
          <head>138.</head>
          <p>
 AUG. respondit: Ubi forte aliter dicis testimonia
Scripturarum, quam sese habent, et ad rem
quae inter nos agitur, non pertinet, non nimis curo:
ubi autem impediunt quod tractamus, nisi veraciter
proferantur, non te arbitror succensere debere, si
quemadmodum scriptum sit te commemoro. Ecce hoc
quod modo posuisti, non ita scriptum est: sed ita
potius, <hi>Qui solverit unum de mandatis istis minimis, et
docuerit sic, minimus vocabitur in regno coelorum. Qui
<pb n="0305"/>
autem fecerit et sic docuerit, magnus vocabitur in regno
coelorum.</hi> Et continuo secutus ait: <hi>Dico enim vobis,
quia nisi abundaverit justitia vestra super Scribarum et
Pharisaeorum, non intrabitis in regnum coelorum <note>(Matth.
V, 19, 20)</note>
          </hi>. Alibi enim Pharisaeos ostendit et arguit,
quoniam dicunt, et non faciunt. Hos ergo et hic significavit,
cum diceret, <hi>Qui solverit et sic docuerit:</hi> id
est, docuerit verbis, quod solverit factis. Super quos
abundare praecepit justitiam nostram, ut faciamus et
sic doceamus. Et tamen nec propter illos Pharisaeos,
quibus nos non per prudentiam, sed per malevolentiam
comparatis, praecepit Dominus deseri cathedram
Moysi, in qua utique figurabat suam: dicens quippe
illos cathedram Moysi sedentes, dicere et non facere;
monet tamen populos facere quae dicunt, et non facere
quae faciunt, <note>(Id. XXIII, 2, 3)</note>, ne cathedrae sanctitas
deseratur, et propter pastores malos gregis
unitas dividatur.
</p>
          <p>CAPUT LXII.--139. PETIL. dixit: <hi>Et iterum,
 « Omne peccatum quod peccaverit homo, extra corpus
est: qui autem peccaverit in Spiritu sancto, non ei
remittetur, nec in hoc saeculo, nec in futuro.</hi> » </p>
        </div3>
<div3>
          <head>140.</head>
          <p>
 AUG. respondit: Et hoc non ita scriptum est,
et vide quantum te fefellerit. Apostolus ad Corinthios
scribens, ait: <hi>Omne peccatum quodcumque fecerit
homo, extra corpus est; qui autem fornicatur, in corpus
suum peccat <note>(I Cor. VI, 18)</note>
          </hi>. Hoc autem aliud est, et
aliud illud quod Dominus in Evangelio dixit: <hi>Omne
peccatum et blasphemia dimittetur hominibus; qui autem
peccaverit in Spiritum sanctum, non remittetur ei, nec in
hoc saeculo, nec in futuro <note>(Matth. XII, 31, 32)</note>
          </hi>. Tu autem
coepisti ex Apostolo sententiam, et eam tanquam una
sit ex Evangelio terminasti: quod te non credo fraude,
sed errore fecisse. Neutra enim ad rem pertinet,
et cur haec dixeris, et quoquo modo dixeris, omnino
non video: nisi forte, quia cum superius dixisses,
damnatos esse a Domino qui resolverint unum ex
mandatis, considerasti quam multos habeatis, non
unum, sed multa mandata solventes; et ne tibi objiceretur,
voluisti per transitum subinducere differentiam
peccatorum, aliud esse solvere aliquod mandatum
unde venia facilis possit accipi; aliud autem peccare
in Spiritum sanctum, quod non remittetur, neque
in hoc saeculo, neque in futuro. Timens itaque contagia
peccatorum hoc tacere noluisti; et rursus,
timens profunditatem quaestionis excedentem vires
tuas, hoc cursim perstringere voluisti, tanta trepidatione,
ut quemadmodum solent perturbatione aliqua
festinantes perverse se vestire aut calceare, nolueris
attendere vel quid ad quod pertineat, vel ubi et quemadmodum
scriptum sit. Quale sit autem illud peccatum
quod non dimittetur, neque in hoc saeculo, neque
in futuro, usque adeo nescitis, ut cum in ipso nos esse
credatis, remissionem tamen ejus per vestrum nobis
Baptismum promittatis. Quod unde fieri potest, si tale
peccatum est, ut non dimittatur, neque in hoc saeculo,
neque in futuro?
</p>
          <p>
            <pb n="0306"/>CAPUT LXIII.--141. PETIL. dixit: <hi>Divina vero
mandata quibus rebus impletis? Dicit Dominus Christus,
 « Beati pauperes spiritu, quoniam ipsorum est regnum
coelorum. »  Vos persequendi malitia furoris divitias
exhalatis.</hi> </p>
        </div3>
<div3>
          <head>142.</head>
          <p>
 AUG. respondit: Dicite ista potius Circumcellionibus
vestris.
</p>
          <p>CAPUT LXIV.--143. PETIL. dixit:  « <hi>Beati mansueti,
quoniam ipsi possidebunt terram. »  Vos igitur
immansueti terram et coelum pariter perdidistis.</hi> </p>
        </div3>
<div3>
          <head>144.</head>
          <p>
 AUG. respondit: Iterum atque iterum audite
Dominum dicentem, <hi>Eritis mihi testes in Jerusalem, et
in totam Judaeam et Samariam, et usque in totam terram <note>(Act. I, 8)</note>
          </hi>.
Cur non ergo illi perdiderunt terram
et coelum, qui ut non communicent universae terrae,
contemnunt verba sedentis in coelo? Nam de vestra
mansuetudine, non tuae voces, sed Circumcellionum
fustes interrogentur. Dicturus es, Quid ad nos pertinet?
Quasi nos ista dicamus, nisi ut hoc respondeatis?
Ideo enim ad vos pertinet schisma vestrum, quia
pertinere ad vos peccatum non vultis alienum: nec
tamen ob aliud vos a nobis separastis, nisi dum nobis
objicitis crimen alienum.
</p>
          <p>CAPUT LXV.--145. PETIL. dixit:  « <hi>Beati qui lugent,
quoniam ipsi consolabuntur. »  Vos, nostri carnifices, lugentes
facitis, non lugetis.</hi> </p>
        </div3>
<div3>
          <head>146.</head>
          <p>
 AUG. respondit: Considerate paululum quam
multis, et quantum luctum dederint <hi>Deo Laudes</hi> 
armatorum vestrorum. Dicite iterum, Quid ad nos?
Et ego iterum dicam, et tu quod dicis, Quid ad nos?
quid ad orbem terrarum? quid ad eos qui laudant
nomen Domini a solis ortu usque ad occasum? quid
ad omnem terram quae cantat canticum novum? quid
ad semen Abrahae, in quo benedicuntur omnes gentes <note>(Gen. XXII, 18)</note>?
Ergo ideo ad vos pertinet sacrilegium
schismatis, quia non ad vos pertinent facta
mala vestrorum, et hinc intelligitis nec ad orbem terrarum
pertinere, etiam si ea probaretis, facta eorum
propter quos inde vos separastis.
</p>
          <p>CAPUT LXVI.--147. PETIL. dixit:  « <hi>Beati qui
esuriunt et sitiunt justitiam, quoniam ipsi saturabuntur. » 
Vobis haec justitia est, ut nostrum sanguinem sitiatis.</hi> </p>
        </div3>
<div3>
          <head>148.</head>
          <p>
 AUG. respondit: Quid tibi dicam, tu homo
nisi quia calumniosus es? Esurit quidem vos et sitit
unitas Christi: quae utinam vos absorbeat; haeretici
non eritis.
</p>
          <p>CAPUT LXVII.--149. PETIL. dixit:  « <hi>Beati misericordes
quoniam ipsi misericordiam consequentur. »  Vos
quando misericordes appellem, cum poenas justis ingeritis?
an communionem nequissimam, dum animas inquinatis?</hi> </p>
<pb n="0307"/>
</div3>
<div3>
          <head>150. </head>
          <p>
AUG. respondit: Nec vos justos probatis, nec
nos poenas ingerere vel injustis. Et tamen sicut est
plerumque crudelis fallax adulatio, sic semper misericors
justa correptio. Nam unde est illud quod non
intelligitis: <hi>Emendabit me justus in misericordia, et
arguet me?</hi> Hoc enim cum de asperitate misericordis
correptionis dixisset, continuo subjunxit de lenitate
perniciosae adulationis, et ait: <hi>Oleum autem peccatoris
non impinguabit caput meum <note>(Psal. CXL, 5)</note>
          </hi>. Tu
ergo attende quo voceris, et unde revoceris. Nam
unde nosti quo in te animo sit quem saevum putas?
Sed quolibet sit, unusquisque sarcinam suam portat,
et apud nos et apud vos: sed sarcinam schismatis
quam omnes portatis, abjicite, ut sarcinas vestras bonas
in unitate portetis; et eos qui malas portant, si
possitis, misericorditer emendetis; si non possitis,
pacifice toleretis.
</p>
          <p>CAPUT LXVIII.--151. PETIL. dixit:  « <hi>Beati qui
puro sunt corde, quoniam ipsi Deum videbunt. »  Quando
Deum videbitis, qui immunda malitia cordis geritis caecitatem?</hi> </p>
        </div3>
<div3>
          <head>152.</head>
          <p>
 AUG. respondit: Quare hoc dicis? An forte
nos ignorata quae homines dicunt objicimus omnibus
gentibus, et manifesta intelligere nolumus quae Deus
praedixit de omnibus gentibus? Haec est magna caecitas
cordis; et si nec ipsam in vobis agnoscitis, haec
est major caecitas cordis.</p>
        </div3>
<div3>
          <head>153.</head>
          <p>
 PETIL. dixit:  « <hi>Beati pacifici, quia ipsi filii
Dei vocabuntur</hi> »  <note>(Matth. V, 3-9)</note>. <hi>Vos pacem scelere
fingitis, et bello quaeritis unitatem.</hi> </p>
        </div3>
<div3>
          <head>154.</head>
          <p>
 AUG. respondit: Non pacem scelere fingimus:
sed pacem ex Evangelio praedicamus; cum quo si
pacem habueritis, et nobiscum habebitis. Dominus
resurgens, et se non solum intuendum oculis, sed
etiam contrectandum manibus discipulorum praebens,
inde coepit: <hi>Pax vobiscum,</hi> inquit. Et quomodo esset
tenenda pax ipsa, sequentibus verbis aperuit. Ibi
enim <hi>aperuit eis sensum ut intelligerent Scripturas, et
dixit eis, Quoniam sic scriptum est, et sic oportebat
Christum pati, et resurgere tertia die, et praedicari in
nomine ejus poenitentiam et remissionem peccatorum per
omnes gentes; incipientibus ab Jerusalem <note>(Luc. XXIV,
36, 45, 46, 47)</note>
          </hi>. Cum his verbis pacem habete, et a
nobis non dissentietis. Nam si bello quaerimus unitatem,
non potuit laudari praeclarius bellum nostrum;
quandoquidem scriptum est, <hi>Diliges proximum tuum
tanquam te ipsum <note>(Matth. V, 43)</note>
          </hi>. Et iterum scriptum
est, <hi>Nemo unquam carnem suam odio habuit <note>(Ephes. V,
29)</note>
          </hi>. Et tamen caro concupiscit adversus spiritum, et
spiritus adversus carnem <note>(Galat. V, 17)</note>. Quod si
nemo carnem suam odio habet, et tamen adversus
carnem suam concupiscit; ecce bello unitas quaeritur,
ut corpus castigatum servituti subjiciatur. Quod
autem spiritus facit adversus carnem, non odio, sed
dilectione belligerans; hoc spirituales faciunt adversus
<pb n="0308"/>
carnales, ut quod agunt erga se, agant et erga
illos, quia diligunt proximos tanquam proximos: sed
bellum spiritualium est illa in charitate correptio,
gladius eorum sermo Dei est. Ad tale bellum tuba
apostolica concitantur cum magno impetu personante, <hi>Praedica verbum, insta opportune, importune;
argue, hortare, increpa, in omni longanimitate et doctrina <note>(II Tim. IV, 2)</note>
          </hi>.
Ecce non agimus ferro, sed
verbo. Vos autem nec respondetis vera, et accusatis
falsa: non corrigitis vestra, objicitis aliena. Dicit
Christus verum testimonium de orbe terrarum; dicitis
vos adversus Christum falsum testimonium contra
orbem terrarum. Nos autem si vobis potius quam
Christo crederemus, pacifici essemus: quia Christo
potius quam vobis credimus, pacem scelere fingimus.
Et haec cum dicatis atque faciatis, audetis insuper
commemorare, <hi>Beati pacifici, quoniam ipsi filii Dei vocabuntur.</hi> 
</p>
          <p>CAPUT LXIX.--155. PETIL. dixit: <hi>Cum dicat
apostolus Paulus,  « Obsecro vos, fratres, ego vinctus in
Domino, ut digne ambuletis vocatione qua vocati estis,
cum omni humilitate et mansuetudine, cum patientia
sustinentes invicem in charitate, sollicite agentes servare
unitatem spiritus in conjunctione pacis</hi> »  <note>(Ephes. IV,
1-3)</note>.</p>
        </div3>
<div3>
          <head>156.</head>
          <p>
 AUG. respondit: Haec si non tantum diceretis,
sed et audiretis, etiam cognita mala propter pacem
sustineretis, non propter dissensionem incognita fingeretis;
vel quia postea didicistis propter unitatem
Donati sustinere mala notissima et famosissima Optati.
Quae ista dementia est? Tolerantur cogniti, ne
concisio iterum concidatur; et infamantur incogniti,
ne in ipsa integritate maneatur.
</p>
          <p>CAPUT LXX.--157. PETIL. dixit: <hi>Vobis dicit
propheta,  « Pax, pax, et ubi est pax</hi> »  <note>(Jer. VIII, 11)</note>?</p>
        </div3>
<div3>
          <head>158.</head>
          <p>
 AUG. respondit: Tu nobis hoc dicis, non propheta.
Tibi ergo respondemus: Si quaeris ubi sit pax,
aperi oculos, et vide de quo dictum sit, <hi>Auferens bella
usque ad fines terrae <note>(Psal. XLV, 10)</note>
          </hi>. Si quaeris ubi sit
pax, aperi oculos ad illam civitatem, quae non potest
abscondi super montem constituta: aperi oculos
et ad ipsum montem, et eum tibi Daniel demonstret
ex parvo lapide crescentem, et implentem universam
terram <note>(Dan. II, 35)</note>. Tibi autem cum dicit propheta, <hi>Pax, pax, et ubi est pax?</hi> 
 quid demonstrabis? An
partem Donati ignotam innumerabilibus gentibus quibus
notus est Christus? Non est ipsa quae non potest
abscondi: et unde, nisi quia non est super illum
montem constituta? <hi>Ipse est enim pax nostra, qui
fecit utraque unum <note>(Ephes. II, 14)</note>
          </hi>: non Donatus, qui
fecit de uno duo.
</p>
          <p>CAPUT LXXI.--159. PETIL. dixit: <hi>Beati qui persecutionem
patiuntur propter justitiam, quoniam ipsorum
est regnum coelorum</hi> »  <note>(Matth. V, 10)</note>. <hi>Vos beati non
estis, sed beatos martyres facitis, quorum scilicet animabus
coeli repleti sunt, corporumque memoria terrae
floruerunt. Vos ergo non colitis, sed facitis quos colamus.</hi> </p>
        </div3>
<div3>
          <head>160.</head>
          <p>
 AUG. respondit: Plane si non dictum esset,
<pb n="0309"/> <hi>Beati qui persecutionem patiuntur propter justitiam;</hi> 
sed dictum esset, Beati qui se ipsos praecipitant:
implerent coelum martyres vestri. Sane de corporibus
eorum multos terrarum flores videmus, sed sicut
solet dici, flos cinis.
</p>
          <p>CAPUT LXXII.--161. PETIL. dixit: <hi>Cum ergo
falsando mandata beati non sitis, vos divinis sententiis
Christus Dominus condemnat. « Vae autem vobis, Scribae
et Pharisaei hypocritae, quia clauditis regnum coelorum
ante homines: vos enim non intratis, et neque introeuntes
sinitis. Vae vobis, Scribae et Pharisaei hypocritae, quia
circuitis mare et aridam, ut faciatis unum proselytum;
et cum factus fuerit, facitis eum filium gehennae duplicius
quam vos. Vae vobis, Scribae et Pharisaei hypocritae,
qui decimatis mentham et anethum et cyminum,
et relinquitis quae gravioria sunt legis, judicium et misericordiam
et fidem. Haec autem oportebat fieri, et illa
non omittere. Duces caeci, liquantes culicem, camelum
autem glutientes. Vae vobis, Scribae et Pharisaei hypocritae,
quia similes estis monumentis dealbatis, quae a
foris parent hominibus speciosa, intus autem plena sunt
ossibus mortuorum et omni spurcitia: sic et vos a foris
quidem paretis hominibus justi, intus autem pleni estis
hypocrisi et iniquitate</hi> »  <note>(Matth. XXIII, 13, 15, 23-28)</note>.</p>
        </div3>
<div3>
          <head>162.</head>
          <p>
 AUG. respondit: Dic mihi utrum aliquid
dixeris, quod in vos vicissim ore maledico et contumelioso
similiter dici non possit. Sed ex superioribus
quae a me dicta sunt, inveniet qui voluerit, haec in
vos non per vana convicia, sed per vera testimonia
posse dici. Verumtamen quia ex occasione, praetermittendum
non est: certe antiquus populus Dei circumcisionem
pro Baptismo habebat. Quaero ergo, si
quem fecissent isti, in quos tanta dicuntur, Pharisaei
proselytum, qui si eos imitaretur, sicut dictum est,
filius gehennae fuisset duplo quam illi; utrum si corrigeretur,
et vellet imitari Simeonem, Zachariam,
Nathanaelem, iterum ab eis circumcidendus judicaretur.
Quod si ridiculum est dicere, quamvis more
atque ore vaniloquo talibus nos comparetis, quare
post nos baptizatis? Quod si vos tales estis, quanto
nos verius et melius post vos non baptizamus; sicut
nec illi quos nominavi, post pessimos Pharisaeos circumcidi
debebant? Deinde, cum tales sederint cathedram
Moysi, cui Dominus honorem servavit;
quare vos propter eos, quos istis sive juste sive injuste
comparatis, Cathedram apostolicam blasphematis?
</p>
          <p>CAPUT LXXIII.--163. PETIL. dixit: <hi>Sed nos
christianos ista non terrent. Quod enim estis male facturi,
a Christo Domino habemus ante mandatum:
 « Mitto, »  inquit,  « vos sicut oves in medio luporum</hi> »  <note>(Id.
X, 16)</note>. <hi>Lupinam rabiem vos impletis, qui non aliter
Ecclesiis insidias facitis aut paratis, quam lupi ovilibus
inhiantes, pernicie semper atque impetu, suffectis sanguine
faucibus iram anhelantem respirant</hi>.</p>
        </div3>
<div3>
          <head>164.</head>
          <p>
 AUG. respondit: Vellem in vos dicere istam
sententiam, sed nollem istis verbis: nimis inepta,
vel potius insana sunt. Illud autem opus erat, ut
<pb n="0310"/>
certis aliquibus documentis, non vanissimis maledictis,
nos lupos esse ostenderetis, vos autem oves.
Nam cum et ego dixero, Nos sumus oves, vos autem
lupi; ideone putas interesse aliquid, quia tu illa verbis
turgidis dicis? Sed attende ut ego probem quod
dico. Nempe Dominus, quod, velis nolis, nosti, ait
in Evangelio: <hi>Quae sunt oves meae, vocem meam audiunt,
et sequuntur me <note>(Joan. X, 27)</note>
          </hi>. Multae sunt de
diversis rebus voces Domini: verum, exempli gratia,
si quispiam dubitaret utrum in corpore idem Dominus
resurrexerit, et recitarentur ejus verba dicentis, <hi>Palpate,
et videte, quia spiritus carnem et ossa non habet,
sicut me videtis habere;</hi> si et his auditis ad credendum
resuscitatum corpus ejus nollet acquiescere, non
utique inter oves Domini deputaretur, quia vocem
ejus auditam non sequebatur: sic et nunc, quoniam
quaestio est inter nos, ubi sit Ecclesia, cum ex ipso
Evangelii loco, ubi post resurrectionem suum corpus
etiam palpandum dubitantibus praebuit, consequentia
verba recitamus, ubi futuram Ecclesiae latitudinem
demonstravit, dicens: <hi>Quoniam sic scriptum est, et
sic oportebat Christum pati, et resurgere tertia die, et
praedicari in nomine ejus poenitentiam et remissionem
peccatorum per omnes gentes, incipientibus ab Jerusalem <note>(Luc. XXIV, 39, 46, 47)</note>
          </hi>;
et vos omnibus gentibus,
ubi haec completa sunt, communicare non vultis,
quomodo estis oves hujus pastoris, cujus auditis vocibus
non solum non obsequimini, verum etiam repugnatis?
Et oves quidem vos non esse, hinc docemus:
esse autem lupos, audite unde doceamus. Jam enim,
quia ubi sit Ecclesia, verbis ipsius apparet, manifestum
est ubi sit ovile Christi. Ab hoc igitur ovili certissimis
verbis Domini demonstrato et expresso, quicumque,
non dico per falsa, sed quod manifestum est, per incerta
hominum crimina oves segregant, et ab unitatis
atque charitatis vita ereptas et alienatas necant, nonne
ipsi sunt lupi rapaces? At enim et ipsi Dominum
Christum laudant et praedicant. Hi sunt ergo de quibus
ipse ait: <hi>Induti pellibus ovium, intus autem sunt
lupi rapaces. Ex fructibus eorum cognoscetis eos <note>(Matth.
VII, 15, 16)</note>
          </hi>. Ovina pellis est in Christi laudibus, lupinus
fructus in maledicis dentibus.
</p>
          <p>CAPUT LXXIV.--165. PETIL. dixit: <hi>O miseri
traditores! impleri quidem Scripturam sic decuit; sed
in vobis hoc doleo, quod partes malitiae vos implere meruistis.</hi> </p>
        </div3>
<div3>
          <head>166.</head>
          <p>
 AUG. respondit: Possem ego magis dicere, <hi>O miseri traditores!</hi> 
 si mihi placeret, imo si justitia
suaderet, omnibus vobis objicere quorumdam facta
vestrorum. Quod ergo ad omnes vos pertinet, O miseri
haeretici! caetera jam verba tua ego dixerim;
scriptum est enim, <hi>Oportet et haereses esse, ut probati
manifesti fiant inter vos <note>(I Cor. XI, 19)</note>
          </hi>. « <hi>Impleri ergo
Scripturam sic oportuit; sed in vobis hoc doleo, quod
partes malitiae implere vos meruistis.</hi> » 
</p>
          <p>
            <pb n="0311"/>CAPUT LXXV.--167. PETIL. dixit: <hi>Nobis autem
Dominus Christus contra vestra feralia patientiam simplicem
innocentiamque mandavit. Quid enim dicit?
 « Mandatum novum do vobis, ut diligatis invicem, quomodo
dilexi vos; »  et,  « In hoc scient omnes quia mei discipuli
estis, si dilectionem habueritis in invicem »  <note>(Joan.
XIII, 34, 35)</note>
            </hi>.</p>
        </div3>
<div3>
          <head>168.</head>
          <p>
 AUG. respondit: Nisi haec verba longe a vestris
moribus aliena in sermonis vestri superficiem
transferretis, quomodo vos ovina pelle tegeretis?
</p>
          <p>CAPUT LXXVI.--169. PETIL. dixit: <hi>Paulus quoque
apostolus, cum persecutiones immensas ab omnibus
gentibus pateretur, a falsis fratribus pertulit graviores,
sicut de se ipse testatur, frequenter afflictus:  « Periculis
ex gentibus, periculis ex genere, periculis a falsis fratribus</hi> » <note>(II Cor. XI, 26)</note>.
 <hi>Quique iterum dicit:  « Imitatores
mei estote, sicut et ego Christi</hi> »  <note>(I Cor. IV, 16)</note>. <hi>Cum igitur
nos falsi fratres appetitis</hi>, <hi>Pauli magistri patientiam
sub nostris periculis imitamur.</hi> </p>
        </div3>
<div3>
          <head>170.</head>
          <p>
 AUG. respondit: Certe isti sunt falsi fratres,
de quibus alio loco idem apostolus ita conqueritur,
Timothei praedicans germanam sinceritatem: <hi>Neminem,</hi> 
inquit, <hi>habeo unanimem, qui germane de vobis
sollicitus sit: omnes enim sua quaerunt, non quae Jesu
Christi <note>(Philipp. II, 20, 21)</note>
          </hi>. Utique de his loquebatur,
qui tunc quando illam scribebat Epistolam, cum illo
erant. Non enim omnes qui erant ubicumque Christiani,
sua quaerebant, non quae Jesu Christi. De his
ergo, ut dixi, haec ingemuit, quos eo tempore cum
ista scriberet secum habebat. Quos enim alios tangit,
cum alibi dicit, <hi>Foris pugnae, intus timores <note>(II Cor.
VII, 5)</note>
          </hi>; nisi eos quos tanto vehementius, quanto interius
metuebat? Si ergo velles imitari Paulum intus,
esses falsorum fratrum tolerator, non foris innocentium
calumniator.
</p>
          <p>CAPUT LXXVII.--171. PETIL. dixit: <hi>Nam qualis
fides in vobis est, quae non habet charitatem? Paulo ipso
dicente,  « Si linguis hominum loquar, et Angelorum
scientiam habeam, charitatem autem non habeam, ita
sum tanquam aeramentum tinniens, aut cymbalum concrepans.
Aut si habuero prophetiam, et noverim omnia
sacramenta et omnem scientiam, et si habuero omnem
fidem, ita ut montes transferam, charitatem autem non
habeam, nihil sum. Et si distribuero omnem substantiam
meam pauperibus, et tradidero corpus meum ut ardeam,
charitatem autem non habeam, nihil mihi prodest.</hi> » </p>
        </div3>
<div3>
          <head>172.</head>
          <p>
 AUG. respondit: Hoc est quod paulo ante dixi,
pelle te ovina contegi velle, ut si fieri potest, prius
te ovis mordentem sentiat, quam praesentiat venientem.
Nonne ista est charitatis laus, quae vestram calumniam
solet lucidissima veritate convincere? An
ideo arma ista nostra non erunt, quia vos ea praeoccupare
conamini? Prorsus haec jacula viva sunt: undecumque
jactentur, agnoscuntur quos perimant. Si
a nobis missa fuerint, in vobis haerebunt: si a vobis
mittuntur, in vos retorquentur. His enim nos apostolicis
<pb n="0312"/>
verbis, commendantibus eminentiam charitatis,
vobis solemus ostendere quomodo non prosit hominibus,
quamvis in eis sint vel Sacramenta vel fides, ubi
charitas non est; ut cum ad unitatem catholicam venitis;
intelligatis quid vobis conferatur, et quantum
sit quod minus habebatis: charitas enim christiana
nisi in unitate Ecclesiae non potest custodiri: atque
ita videatis sine illa nihil vos esse, etsi Baptismum
et fidem teneatis, et per illam etiam montes transferre
possitis. Quod si haec et vestra sententia est, non
in vobis detestemur et exsufflemus vel Dei Sacramenta
quae novimus, vel ipsam fidem; sed teneamus
charitatem, sine qua et cum Sacramentis et cum fide
nihil sumus. Tenemus autem charitatem, si amplectimur
unitatem: amplectimur autem unitatem, si eam
non per verba nostra in parte confingimus, sed per
verba Christi in unitate cognoscimus.
</p>
          <p>CAPUT LXXVIII.--173. PETIL. dixit: <hi>Et iterum,
 « Charitas enim magnanima est et benigna; charitas non
aemulatur, non agit perperam, non inflatur, non est ambitiosa,
non quaerit quae sua sunt. »  Vos autem quaeritis
aliena. « Non irritatur, non cogitat malum, non gaudet
super iniquitate, congaudet autem veritati: omnia tolerat,
omnia sustinet: charitas nunquam excidet</hi> »  <note>(I Cor.
XIII, 1-8)</note>. <hi>Hoc est breviter dicere: Non persequitur
charitas, non adversum caeteras animas imperatores inflammat,
non aliena diripit, non etiam homines quos
spoliarit occidit.</hi> </p>
        </div3>
<div3>
          <head>174.</head>
          <p>
 AUG. respondit: Quoties tibi dicturus sum,
haec si non probatis, ad neminem pertinent: si autem
probatis, ad nos non pertinent; sicut nec ad vos, quae
vestri quotidie committunt per scelera furiosorum,
per luxurias vinolentorum, per caecitatem praecipitatorum,
per tyrannidem raptorum. Quis non videat
verum esse quod clamo? Sed nunc si esset in te charitas,
congauderet veritati. Quam enim eleganter sub
pelle ovina dicitur, <hi>Charitas omnia tolerat, omnia sustinet!</hi> 
ubi autem ventum fuerit ad examen, lupini
dentes operiri non possunt. Cum enim charitas te,
propter id quod dictum est, <hi>Sustinentes invicem in dilectione,
studentes servare unitatem spiritus in vinculo
pacis <note>(Ephes. IV, 2, 3)</note>
          </hi>, etiamsi qua mala intus nosses,
cogeret, non eis quidem consentire, sed tamen ea si
prohibere non poteras, sustinere, ne propter malos
ventilabro ultimo separandos, nunc a bonorum societate
pacis vinculum abrumperes; foras vento levitatis
excussus, paleae crimen objicis tritico, et quae fingis
de malis, per contagionem valere et in bonis affirmas.
Et cum Dominus dixerit, <hi>Ager est hic mundus, messis
autem est finis saeculi;</hi> cum de frumentis et zizaniis
dixisset, <hi>Sinite utraque crescere usque ad messem <note>(Matth. XIII, 38, 39, 30)</note>
          </hi>:
tu laboras verbis tuis, ut
frumenta jam per totum agrum defecisse, et ad exiguam
particulam vestram remansisse credantur;
dum vis ut habeatur Christus mendax, tu autem verax.
Et loqueris quidem contra conscientiam tuam:
neque enim vere quisquam quoquo modo intuens Evangelium,
audet in animo suo dicere, per tot gentes in
<pb n="0313"/>
quibus pene una voce respondetur Amen, et cantatur
Alleluia, non esse Christianos. Et tamen ne pars Donati,
quae orbi terrarum non communicat, errare videatur,
si quis tibi angelus de coelo, qui posset intueri
universum orbem, diceret extra communionem vestram
nusquam esse innocentes et bonos, procul dubio
gauderes super iniquitate generis humani, et vera
te dixisse antequam cognosceres gloriareris. Quomodo
est ergo in te charitas, quae <hi>non gaudet super iniquitate?</hi> 
Sed noli falli: sunt per agrum, id est, per mundum
usque ad finem saeculi crescentia frumenta dominica.
Christus hoc dixit, Christus est veritas. Sit
in te charitas, et congaudeat veritati. Contra Evangelium
etsi angelus de coelo evangelizaverit, anathema
sit <note>(Galat. I, 8)</note>.
</p>
          <p>CAPUT LXXIX.--175. PETIL. dixit: <hi>Postremo,
quae est ratio persequendi? Vos, miseri, interrogo; si
putatis forsitan vos aliqua legis auctoritate peccare.</hi> </p>
        </div3>
<div3>
          <head>176.</head>
          <p>
 AUG. respondit: Qui peccat, non peccat legis
auctoritate, sed contra legis auctoritatem. Quia vero
interrogas, quae sit ratio persequendi; vicissim te interrogo,
cujus sit vox in Psalmo dicentis, <hi>Detrahentem
secreto proximo suo, hunc persequebar <note>(Psal. C, 5)</note>
          </hi>.
Quaere itaque persecutionis vel causam vel modum,
et noli tanta imperitia generaliter malorum persecutores
reprehendere.
</p>
          <p>CAPUT LXXX.--177. PETIL. dixit: <hi>Ego vero e
contra respondeo, Jesum Christum neminem persecutum:
et cum aliquae sectae Apostolis eidem suggerentibus
displicerent (ita enim fidem venerat facere, ut non cogeret
homines, sed potius invitaret), dicunt illi Apostoli,
 « Multi in nomine tuo manus imponunt, et nobiscum
non sunt. »  Dixit Jesus:  « Dimittite illos; si contra vos
non sunt, pro vobis sunt.</hi> » </p>
        </div3>
<div3>
          <head>178.</head>
          <p>
 AUG. respondit: Verum dicis, multo uberius
te prolaturum de tuo quae in Scripturis non inveniuntur.
Si enim de Scripturis sanctis velis testimonia proferre,
numquid ea quae non inveneris proferes? Vestra
autem mendacia quam multa sint, in vestra potestate
est. Ubi enim scriptum est quod posuisti, vel quando
aut Domino illud suggestum est, aut a Domino illud
responsum est? <hi>Multi in nomine tuo manus imponunt,
et nobiscum non sunt,</hi> nunquam Filio Dei quisquam
discipulorum dixit: unde nec illud ab eo responderi
potuit, <hi>Dimittite illos; si contra vos non sunt, pro vobis
sunt.</hi> Sed est quiddam simile, quod revera in Evangelio
legimus de quodam suggestum esse Domino, qui
daemonia in ejus nomine ejiciebat, et cum discipulis
eum non sequebatur, ubi Dominus ait, <hi>Nolite prohibere:
qui contra vos non est, pro vobis est <note>(Luc. IX,
49, 50)</note>
          </hi>. Hoc autem ad sectas demonstrandas, quibus
pepercisse Dominus videatur omnino non pertinet.
Sed si te nonnulla fefellit similitudo sententiae, non
est mendacium, error humanus est. Si autem imperitis
sanctarum Scripturarum nebulas falsitatis injicere
voluisti, compungaris et confundaris et corrigaris. Est
tamen quod de hoc ipso, de quo Domino suggestum
est, nos agamus. Quomodo enim tunc praeter communionem
discipulorum, valebat tamen plurimum sanctitas
<pb n="0314"/>
nominis Christi; sic praeter Ecclesiae communionem
valet sanctitas Sacramenti. Neque enim Baptismus
consecratur nisi in nomine Patris et Filii et
Spiritus sancti. Quis autem insanissimus dixerit, etiam
praeter Ecclesiae communionem nomen Filii valere,
Patris autem et Spiritus sancti non valere? aut valere
quidem in homine sanando, non autem valere in Baptismo
consecrando? Sed plane praeter Ecclesiae communionem
et unitatis sanctissimum vinculum et charitatis
supereminentissimum donum, nec ille a quo
daemonium ejicitur, nec ille qui baptizatur, aeternam
vitam consequitur: sicut nec illi qui per communionem
Sacramentorum intus videntur, et per iniquitatem
morum foris intelliguntur. Quod autem Christus
etiam corporaliter fuerit persecutus eos, quos de templo
expulit flagellando, jam supra diximus.
</p>
          <p>CAPUT LXXXI.--179. PETIL. dixit: <hi>Sanctus
vero apostolus Paulus haec dicit:  « Quoquo modo, inquit,
Christus annuntietur.</hi> » </p>
        </div3>
<div3>
          <head>180.</head>
          <p>
 AUG. respondit: Contra te loqueris, sed
tamen quia pro veritate loqueris, si eam dilexeris,
pro te sit quod loqueris. Quaero enim abs te, de quibus
hoc dixerit apostolus Paulus? Recolamus hoc
paululum, si placet. <hi>Quidam,</hi> inquit, <hi>per invidiam et
contentionem, quidam vero per bonam voluntatem Christum
annuntiant; quidam ex charitate, scientes quia in
defensionem Evangelii positus sum: quidam vero et per
contumaciam Christum annuntiant, non caste, existimantes
tribulationem suscitari vinculis meis. Quid
enim? Dum omni modo, sive occasione, sive veritate
Christus annuntietur, et in hoc gaudeo, sed et gaudebo <note>(Philipp. I, 15-18)</note>
          </hi>.
Videmus istos rem quidem sanctam
et castam et veram, non tamen caste annuntiasse,
sed per invidiam et contentionem, sine charitate,
sine castitate. Certe paulo ante laudes charitatis
adversus nos dicere videbaris ex Apostoli testimonio,
quia ubi charitas non est, quidquid fuerit nihil prodest:
ecce in istis charitas non est, et tamen erat Christi
praedicatio, de qua se gaudere sic dicit Apostolus.
Neque enim malo illorum gaudet, sed bono nominis
Christi. In ipso quippe charitas erat, quae <hi>non gaudet
super iniquitate, congaudet autem veritati <note>(I Cor. XIII, 6)</note>
          </hi>.
Invidia porro, quae in illis erat, diabolicum malum
est: hac enim et cecidit et dejecit. Hi ergo tam mali,
quos sic arguit Apostolus, in quibus erat tantum bonum
de quo gaudet Apostolus, ubi erant? intus, an
foris? Elige quod volueris. Si intus, ecce noverat eos
Paulus, et eum tamen non polluebant: sic vos non
polluerent in unitate orbis terrarum, de quibus nescio
quae seu vera dicitis, seu falsa confingitis. Quare ergo
vos separastis? quare sacrilegio scelerati schismatis
peremistis? Si autem foris erant, ecce et in eis qui
foris sunt, et utique ad vitam aeternam, quia charitatem
non habent et unitatem non tenent, pertinere
non possunt, inest tamen sanctitas nominis Christi,
quorum praedicationem Apostolus propter ipsam nominis
<pb n="0315"/>
sanctitatem, quamvis illos detestetur, gaudendo
confirmat. Recte ergo ipsi nomini non facimus injuriam,
cum ad nos veniunt qui foris erant: sed ipsos
corrigimus, illud honoramus. Vos itaque videte quam
nefarie in eis, quorum facta sicut videtur arguitis,
etiam Sacramentum nominis Christi, quod in eis
sanctum est, exsufflatis. Et tu quidem istos, quos
commemoravit Apostolus, sicut verba tua indicant,
foris ab Ecclesia fuisse arbitraris. Ita cum times a
Catholicis pati persecutionem, de qua nobis loquendo
facis invidiam, confirmasti in haereticis Christi nomen,
cui rebaptizando facis injuriam.
</p>
          <p>CAPUT LXXXII.--181. PETIL. dixit: <hi>Si igitur
tanta potentia fidei non est aliquibus adversata, qua tu
ratione persequeris, ut cogas homines inquinari?</hi> </p>
        </div3>
<div3>
          <head>182.</head>
          <p>
 AUG. respondit: Nec persequimur vos, nisi
quemadmodum persequitur veritas falsitatem: nec
ad nos pertinet, si quis vos aliter persecutus est;
sicut nec ad vos quidquid vestri similiter faciunt:
nec vos cogimus inquinari, sed suademus sanari.
</p>
          <p>CAPUT LXXXIII.--183. PETIL. dixit: <hi>Quod si
cogi per legem aliquem vel ad bona licuisset, vos ipsi,
miseri, a nobis ad fidem purissimam cogi debuistis. Sed
absit, absit a nostra conscientia, ut ad nostram fidem
aliquem compellamus.</hi> </p>
        </div3>
<div3>
          <head>184.</head>
          <p>
 AUG. respondit: Ad fidem quidem nullus est
cogendus invitus, sed per severitatem, imo et per
misericordiam Dei, tribulationum flagellis solet perfidia
castigari. Numquid quia mores optimi libertate
voluntatis eliguntur, ideo mores pessimi non legis integritate
puniuntur? Sed tamen male vivendi ultrix
disciplina praepostera est, nisi cum praecedens bene vivendi
doctrina contemnitur. Si quae igitur adversus
vos leges constitutae sunt, non eis bene facere cogimini,
sed male facere prohibemini. Nam bene
facere nemo potest, nisi elegerit, nisi amaverit quod
est in libera voluntate: timor autem poenarum et si
nondum habet delectationem bonae conscientiae, saltem
intra claustra cogitationis coercet malam cupiditatem.
Qui tamen adversas leges constituerunt, quibus
vestra comprimatur audacia? nonne hi de quibus
dicit Apostolus, quia non sine causa gladium portant;
ministri enim Dei sunt, vindices in iram ei qui male
agit <note>(Rom. XIII, 4)</note>? Tota igitur quaestio est, utrum vos
non male agatis, quibus tanti schismatis sacrilegium
objicit orbis terrarum: cujus quaestionis discussione
neglecta, superflua loquimini; et cum vivatis ut latrones,
mori vos jactatis ut martyres. Et quia
vel ipsas leges, vel invidiam formidatis, vel ad
resistendum impares estis, non dico adversus tot
homines, sed adversus tot gentes catholicas; etiam de
mansuetudine gloriamini, quod ad vestram partem
neminem cogitis. Isto modo et milvus, cum
pullos rapere territus non potuerit, columbum
<pb n="0316"/>
se nominet. Ubi enim potuistis, et non fecistis?
Unde ostenditis quam plura faceretis, si possetis.
Quando Julianus vobis, Christi invidens paci, basilicas
reddidit unitatis, quae strages a vobis factae sint,
quando vobiscum apertis templis suis etiam daemones
exsultabant, quis commemorare sufficiat? Bello Firmiano
quae a vobis Rogatus Maurus pertulerit,
ipsa Mauritania Caesareensis interrogetur. Tempore
Gildoniano, quia unus collega vester familiarissimus
amicus ejus fuit, viderint Maximianistae quae senserint.
Nam Felicianum ipsum qui modo vobiscum
est, si ad jusjurandum liceret provocare, utrum ad
communionem vestram non invitum Optatus redire
compulerit; movere labia non auderet, praesertim si
ejus faciem populus Mustitanus intueretur, quo teste
illa tunc facta sunt. Sed isti, ut dixi, viderint quae
passi fuerint ab eis, cum quibus Rogato talia fecerant.
Ipsa Ecclesia catholica solidata principibus catholicis
imperantibus terra marique, armatis turbis ab
Optato atrociter et hostiliter oppugnata est. Quae res
coegit tunc primo adversus vos allegari apud vicarium
Seranum legem illam de decem libris auri, quas nullus
vestrum adhuc pendit, et nos crudelitatis arguitis!
Quid autem mansuetius sit, quam ut coercitione
damnorum tanta vestra scelera multarentur? Quis autem
possit enarrare omnia, quae nulla amicitia judicum
aut aliquarum potestatum, quisque ubi potuerit,
in locis vestris propria dominatione committatis?
Quis nostrum in plebibus nostris non aliquid tale
vel a prioribus comperit, vel ipse expertus est? Nonne
apud Hipponem, ubi ego sum, non desunt qui meminerint
Faustinum vestrum regni sui tempore praecepisse,
quoniam Catholicorum ibi paucitas erat, ut nullus
eis panem coqueret, ita ut cujusdam diaconi nostri
furnarius inquilinus domnaedii sui panem incoctum
abjecerit, eique nulla exsilii lege damnato, communicationem
non solum in civitate Romana, sed etiam in
patria sua, nec solum in patria sua, sed etiam in domo
sua negaverit? Quid nuper, quod ipse adhuc lugeo,
nonne Crispinus vester Calamensis, cum emisset possessionem,
et hoc emphyteuticam, non dubitavit in
fundo catholicorum imperatorum, quorum legibus nec
in civitatibus esse jussi estis, uno terroris impetu octoginta
<pb n="0317"/>
ferme animas miserabili gemitu mussitantes rebaptizando
submergere? Quibus autem, nisi talibus
factis, etiam ipsas de quibus conquerimini leges,
longe quidem infra meritum sceleris vestri, sed tamen
qualescumque ferri coegistis? An vero violentis
incursibus Circumcellionum vestrorum, qui sub vestro
principatu furiosis agminibus militant, non ex
agris undique pelleremur, nisi vos obsides in civitatibus
teneremus, qui quoquo modo ipsam faciem publicam
et honestorum reprehensionem, si non timore,
vel pudore ferre nolitis? Noli ergo dicere, <hi>Absit, absit
a nostra conscientia, ut ad nostram fidem aliquem compellamus.</hi> 
Facitis enim, ubi potestis: ubi autem non
facitis, non potestis, sive legum, sive invidiae timore,
sive resistentium multitudine.
</p>
          <p>CAPUT LXXXIV.--185. PETIL. dixit: <hi>Dicit enim
Dominus Christus,  « Nemo venit ad me, nisi quem Pater
attraxerit</hi> »  <note>(Joan. VI, 44)</note>. <hi>Cur autem vos non liberum
arbitrium unicuique sequi permittitis, cum ipse
Dominus Deus liberum arbitrium dederit hominibus;
viam tamen justitiae ostendens, ne quis forsitan nescius
deperiret. Dixit enim:  « Posui ante te bonum et malum,
posui ante te ignem et aquam; quod volueris elige. » 
Ex quo vos arbitrio, miseri, vobis non aquam, sed
ignem potius elegistis. « Sed tamen, inquit, bonum
elige, ut vivas</hi> »  <note>(Eccli. XV, 17, 18)</note>. <hi>Qui non vis bonum
eligere, vivere te nolle damnasti</hi>.</p>
        </div3>
<div3>
          <head>186.</head>
          <p>
 AUG. respondit: Si tibi proponam quaestionem,
quomodo Deus Pater attrahat ad Filium homines,
quos in libero dimisit arbitrio; fortassis eam
difficile soluturus es. Quomodo enim attrahit, si dimittit
ut quis quod voluerit eligat? Et tamen utrumque
verum est: sed intellectu hoc penetrare pauci
valent. Sicut ergo fieri potest ut quos in libero dimisit
arbitrio, attrahat tamen Pater ad Filium: sic
fieri potest ut ea quae legum coercitionibus admonentur,
non auferant liberum arbitrium. Quidquid enim
homo durum et molestum patitur, admonetur ut cogitet
quare patiatur: ut si pro justitia se pati perspexerit,
idipsum bonum eligat pro justitia talia sustinere;
si autem viderit iniquitatem esse pro qua
patitur, se infructuosissime laborare atque cruciari
considerans, mutet in melius voluntatem, simulque
careat et molestia sterili et ipsa iniquitate, multo
utique gravius et perniciosius nocitura. Et vos cum
aliquid adversus vos reges constituunt, admoneri vos
credite, ut cogitetis quare ista patiamini: si propter
justitiam, revera illi persecutores vestri sunt; vos
autem beati qui persecutionem passi propter justitiam,
possidebitis regnum coelorum <note>(Matth. V, 10;
I Petr. II, 20)</note>: si autem propter iniquitatem schismatis
vestri, quid illi nisi correctores vestri sunt;
vos autem, sicut caeteri diversorum scelerum rei,
qui poenas legibus pendunt, profecto infelices et
in hoc saeculo et in futuro? Nemo ergo vobis aufert
liberum arbitrium: sed vos diligenter attendite quid
potius eligatis, utrum correcti vivere in pace, an in
<pb n="0318"/>
malitia perseverantes, falsi martyrii nomine vera
supplicia sustinere. Sic vos autem alloquor, quasi
vero aliquid dignum vestra iniquitate patiamini, cum
tanta indigna faciatis, et in tanta impunitate regnetis;
ita furiosi, ut per Dei laudes amplius quam buccina
bellica terreatis; ita calumniosi, ut etiam spontanea
vestrorum praecipitia nostris persecutionibus
imputetis.</p>
        </div3>
<div3>
          <head>187.</head>
          <p>
 Dicit etiam quasi praeceptor benignissimus, <hi>Qui non vis bonum eligere, vivere te nolle damnasti.</hi> 
Ita vero, si vestris criminationibus crederemus, benigne
viveremus: quia Dei promissionibus credimus,
vivere nos nolle damnamus. Bene, ut arbitror,
meministis quid Apostoli dixerint Judaeis, quando
Christum praedicare prohibebantur: hoc ergo et nos
dicimus, ut respondeatis nobis, utrum Deo magis
obediendum sit, an hominibus <note>(Act. V, 29)</note>. Traditores,
thurificatores, persecutores, verba sunt hominum
contra homines. In sola dilectione Donati remansit
Christus: verba sunt hominum extollentium gloriam
hominis sub nomine Christi, ut gloria minuatur
ipsius Christi. Scriptum est enim, <hi>In lata gente gloria
regis; in diminutione autem populi contritio principis <note>(Prov. XIV, 28)</note>
          </hi>:
haec ergo verba sunt hominum. At
illa in Evangelio, <hi>Quia oportebat Christum pati, et
resurgere tertia die, et praedicari in nomine ejus poenitentiam
et remissionem peccatorum per omnes gentes,
incipientibus ab Jerusalem <note>(Luc. XXIV, 46, 47)</note>
          </hi>; verba
sunt Christi commendantis gloriam quam accepit a
Patre in latitudine regni sui. Utrisque auditis, hanc
Ecclesiae communionem potius eligimus, et hominum
verbis Christi verba praeponimus. Rogo, quis
est qui nos dicat mala elegisse, nisi qui Christum
dicit mala docuisse?
</p>
          <p>CAPUT LXXXV.--188. PETIL. dixit: <hi>Numquid
igitur caedem vel schismaticis Deus jussit inferri? Qui si
omnino praeciperet, vos deberetis occidi ab aliquibus
Scythis ac Barbaris, non tamen a Christianis.</hi> </p>
        </div3>
<div3>
          <head>189.</head>
          <p>
 AUG. respondit: Vestri Circumcelliones quiescant,
et nolo nos de Barbaris terreas. Utrum autem
schismatici nos simus an vos, nec ego nec tu,
sed Christus interrogetur, ut indicet Ecclesiam suam.
Lege ergo Evangelium; et respondet tibi, <hi>In Jerusalem
et in totam Judaeam et Samariam, et usque in totam
terram <note>(Act. I, 8)</note>
          </hi>. Quisquis igitur in Ecclesia
non invenitur, jam non interrogetur, sed aut correctus
convertatur, aut correptus non conqueratur.
</p>
          <p>CAPUT LXXXVI.--190. PETIL. dixit: <hi>Neque
enim Dominus Deus humano sanguine aliquando laetatus
est, cum occisorem fratris Cain in vita carnifice voluerit
permanere.</hi> </p>
<pb n="0319"/>
</div3>
<div3>
          <head>191. </head>
          <p>
AUG. respondit: Si occisori fratris Deus noluit
inferri mortem, sed relinqui carnificem vitam:
vide ne forte hoc sit, quod cum regis cor in manu
Dei sit, unde multas ad vos commonendos et corripiendos
leges ipse constituit, nulla tamen lex regia
vos jussit occidi; fortasse propterea, ut quicumque
vestrum in pertinaci sacrilegi furoris aura persistunt,
Cain parricidae supplicio, vita carnifice crucientur.
Legimus enim multos a famulo Dei Moyse misericorditer
interfectos: nam in eo quod pro eorum nefario
sacrilegio sic est Dominum deprecatus, ut diceret: <hi>Domine, si dimittis illis peccatum, dimitte; sin
autem, dele me de libro tuo 
 <note>(Exod. XXXII, 28, 31)</note>
          </hi>;
ineffabilis ejus charitas et misericordia satis apparet.
Numquid ergo subito crudelis effectus est, cum de
monte descendens tot millia juberet occidi? Considerate
itaque ne forte majore iracundia Dei per tot
leges adversus vos latas a nullo Imperatore jussi fueritis
occidi. An illi fratricidae non vos comparandos
putatis? Audite Dominum per prophetam dicentem: <hi>Ab ortu solis usque ad occasum glorificatum est nomen
meum in nationibus, et in omni loco incensum admovebitur
nomini meo, et hostia pura. Magnum nomen meum
in nationibus, dicit Dominus omnipotens 
 <note>(Malach. I,
11)</note>
          </hi>. Huic fraterno sacrificio super quod respicit Deus,
invidere vos per calumnias vestras ostenditis: et si
quando audieritis, a solis ortu usque ad occasum
laudari nomen Domini <note>(Psal. CXII, 3)</note>; quod est vivum
sacrificium, de quo dictum est, <hi>Immola Deo sacrificium
laudis <note>(Psal. XLIX, 14)</note>
          </hi>: ita concidet vultus
vester, ut illius homicidae. Sed quia universum orbem
interimere non potestis, odio ipso rei tenemini, dicente
Joanne, <hi>Qui odit fratrem suum, homicida est <note>(I Joan. III, 15)</note>
          </hi>.
Et utinam innocens frater in vestrorum
potius Circumcellionum tela trucidandus, quam
in vestram linguam rebaptizandus incurrat!
</p>
          <p>CAPUT LXXXVII.--192. PETIL. dixit: <hi>Monemus
vos ergo, si libenter audiatis, et si non libenter accipitis,
admonemus; quia Dominus Christus non occidendi
formam, sed moriendi, Christianis instituit. Nam
si ita repugnantes diligeret, nollet pro nobis occidi.</hi> </p>
        </div3>
<div3>
          <head>193.</head>
          <p>
 AUG. respondit: Utinam formam ejus sequerentur
martyres vestri; non se praecipitarent; quod
ille diabolo suggerente non fecit <note>(Matth. IV, 6, 7)</note>.
Vos autem cum majores nostros etiam defunctos falso
testimonio persequimini, ubi accepistis hanc formam?
Quod nos ignotorum criminibus maculare conamini,
cum vestrorum malefacta notissima vobis obesse nolitis,
ubi accepistis hanc formam? Sed nimium superbimus,
si de nobis succensemus, cum adversus ipsum
Dominum vos falsum testimonium dicere videamus:
quandoquidem ipse Ecclesiam suam per omnes gentes
et promisit et exhibuit; et vos contradicitis. Hanc
vero formam nec ab ipsis Judaeis persecutoribus accepistis:
illi enim persecuti sunt carnem ambulantis
<pb n="0320"/>
in terra; vos Evangelium sedentis in coelo. Quod
Evangelium mitius pertulit saevientium regum flammas,
quam vestras patitur linguas: nam illis incendentibus
unitas mansit, vobis loquentibus manere
non potuit. Qui verba Domini exusta cupiebant aboleri,
non credebant posse lecta contemni. Non ergo
illi in Evangelio exercerent flammas suas, si eis
contra Evangelium permitteretis linguas vestras.
In illa persecutione Evangelium Christi ab aliis saevientibus
quaerebatur, ab aliis metuentibus prodebatur,
ab aliis saevientibus incendebatur, ab aliis diligentibus
abscondebatur; nullis contradicentibus oppugnabatur:
sceleratiores vobis persecutionis partes
transacta gentium persecutione servastis. Qui Christi
nomen persequebantur, Christo crediderunt: qui
propter Christi nomen honorantur, Christo contradicunt.
</p>
          <p>CAPUT LXXXVIII.--194. PETIL. dixit: <hi>Ecce
vobis plenissimum documentum, quod Christiano non
liceat in pernicie aliena versari. Disciplinae autem hujus
initium Petro est constitutum, sicut scriptum est:
 « Percussit Petrus auriculam servi principis Judaeorum,
et abscidit eam. Dixitque illi Jesus: Petre, reconde
gladium tuum in theca. Qui enim gladio utitur,
gladio morietur</hi> »  <note>(Matth. XXVI, 51, 52)</note>.</p>
        </div3>
<div3>
          <head>195.</head>
          <p>
 AUG. respondit: Cur ergo non tali voce compescitis
arma Circumcellionum? An praeter Evangelium
vos loqui arbitremini, si dixeritis, Qui fuste
usus fuerit, fuste morietur? Date ergo veniam, quia
nec illos a quibus Marculum praecipitatum esse querimini,
potuerint prohibere majores nostri: neque
enim scriptum est in Evangelio, Qui aliquem praecipitaverit,
praecipitio morietur. Atque utinam sicut
illa vel falsa vel transacta sunt, sic istorum ligna
cessarent. Quanquam fortasse irascimini, quod legionibus
vestris, etsi non legibus, saltem verbis
subtrahimus armaturam, quia eas solis saevire fustibus
dicimus. Vetus quippe ista eorum malitia fuit,
nunc autem nimium profecerunt. Nam inter vinolenta
convivia, et cum feminis maritos non habentibus,
liberam comitandi, vagandi, jocandi, bibendi,
pernoctandi licentiam, non solum fustes tornare, sed
etiam ferrum vibrare et fundas circumagere didicerunt.
Sed cur eis non dicam (quo animo dicam, et
quo illi accipiant, noverit Deus), Insani, gladius Petri
quamvis adhuc carnali motu animi, tamen pro
Christi corpore in corpus persecutoris exsertus est;
vestra vero arma adversus Christum divisa sunt:
corpus vero cui ille caput est, id est, Ecclesia ejus,
per omnes gentes est. Ipse hoc dixit, et ascendit in
coelum, quo eum furor Judaeorum sequi non potuit:
et membra ejus in corpore quod ascendens commendavit,
furor vester oppugnat. Pro istis membris
adversus vos saeviunt, et vobis resistunt, quicumque
in Catholica parvae adhuc fidei, eo animo sunt, quo
tunc Petrus fuit, cum ferrum pro Christi nomine
strinxit. Sed multum interest inter vestram persecutionem
<pb n="0321"/>
et istorum. Vos similes estis servo sacerdotis
Judaeorum; quia servientes principibus vestris,
adversus Ecclesiam catholicam, id est, adversus
Christi corpus armamini: isti autem tales sunt, qualis
tunc Petrus fuit, qui pro Christi corpore, id est,
pro Ecclesia, etiam corporaliter pugnant. Sed si ipsis
dicitur ut quiescant, sicut Petro tunc dictum est;
quanto magis vobis dicendum est, ut haeretico furore
deposito ad ea membra pertineatis, pro quibus illi
sic dimicant. Sed laesi a talibus etiam nos odistis, et
tanquam aures dexteras perdideritis, Christum sedentem
ad Patris dexteram non auditis. Sed quibus
loquar, aut quando eis loquar, quibus nec horam invenio,
vinum etiam mane ructuantibus, sive jam
ebriis, sive adhuc? Quinimo et minantur, non solum
illi, sed de illis etiam episcopi ipsorum, parati
negare ad se pertinere quod fecerint. Donet nobis
Dominus canticum graduum, quo dicere possimus, <hi>Cum his qui oderunt pacem, eram pacificus; cum loquebar
eis, debellabant me gratis 
 <note>(Psal. CXIX, 7)</note>
          </hi>. Dicit
enim hoc corpus Christi, quod per totam terram, ab
aliis hic, ab aliis alibi, et ab omnibus aliis atque aliis
ubicumque sunt, haereticis oppugnatur.
</p>
          <p>CAPUT LXXXIX.--196. PETIL. dixit: <hi>Ergo, inquam,
mortem pro fide subeundam constituit, quam cuiquam
pro communione faciendam</hi>. <hi>Christianitas enim
mortibus proficit. Nam nemo fidelissimus viveret, si
mors a fidelibus timeretur. Dicit enim Dominus Christus:
 « Si granum tritici cadens in terram non moriatur,
solum manet; si autem moriatur, multum fructum
facit</hi> »  <note>(Joan. XII, 24, 25)</note>.</p>
        </div3>
<div3>
          <head>197.</head>
          <p>
 AUG. respondit: Vellem scire quis primo de
parte vestra se praecipitaverit. Valde quippe illud granum
fertile fuit, unde tanta seges praecipitatorum cadaverum
pullulavit. Sane cum verborum Domini memineritis,
quia se dixit granum moriturum, et multum
fructum facturum; quare ipsi fructui, quod per
totum mundum veracissime, provenerit invidetis;
et ei zizaniorum vel paleae crimina, vel quae audistis
vel quae finxistis, objicitis?
</p>
          <p>CAPUT XC.--198. PETIL. dixit: <hi>Sed vos spinas
atque zizania, non semina spargitis, cum quibus vos in
summo judicio deceat concremari. Non maledicimus;
sed omnis spinosa conscientia, Dei sententia sic tenetur.</hi> </p>
        </div3>
<div3>
          <head>199.</head>
          <p>
 AUG. respondit: Saltem commemoratione zizaniorum
simul tibi et triticum veniret in mentem;
quia utraque per agrum jussa sunt crescere usque
<pb n="0322"/>
ad messem: vos autem oculum malevolentiae in zizaniis
acriter figitis, et contra sententiam Christi ea
sola per orbem terrarum, excepta Africa, crevisse
contenditis.
</p>
          <p>CAPUT XCI.--200. PETIL. dixit: <hi>Ubi est quod
dicit Dominus Christus:  « Si acceperis alapam, praepara
et alteram maxillam</hi> »  <note>(Matth. V, 39)</note>? <hi>Ubi est illud,
quod sputa in facie passus est, qui sputo suo sanctissimo
caeci oculos patefecit? Ubi est quod dicit apostolus
Paulus:  « Si quis vos in faciem caedit? »  Ubi est
quod iterum dicit:  « In plagis supra modum, in mortibus
frequenter, in carceribus abundantius</hi> »  <note>(II Cor.
XI, 20, 23)</note>? <hi>Quae pertulit memorat, non quae fecit.
Suffecerat fidei christianae a Judaeis haec fieri: cur haec
miseri perpetratis?</hi> </p>
        </div3>
<div3>
          <head>201.</head>
          <p>
 AUG. respondit: Itane vero vos accepta alapa
praebetis alteram maxillam? Non istam vobis famam
furiosa vestra agmina per totam Africam cum terribili
turpitudine passim vagantia compararunt. Utinam
vobiscum paciscerentur homines, ut saltem secundum
veterem Legem, oculum pro oculo, dentem pro dente
peteretis <note>(Deut. XIX, 21)</note>, non pro auditis verbis fustes
erigeretis.
</p>
          <p>CAPUT XCII.--202. PETIL. dixit: <hi>Quid autem
vobis est cum regibus saeculi, quos nunquam Christianitas
nisi invidos sensit? Quod ut breviter doceam, Machabaeos
fratres rex persecutus est <note>(II Machab. VII)</note>
            </hi>. <hi>Rex
quoque tres pueros, cum ipse sacrilegus esset, flammis
nescius religiosis addixit <note>(Dan. III)</note>
            </hi>. <hi>Rex quaesivit animam
pueri Salvatoris <note>(Matth. XI, 16)</note>
            </hi>. <hi>Rex justissimum
Danielem ferinis morsibus, ut putabat, objecit <note>(Dan. VI)</note>
            </hi>. <hi>Ipsumque Dominum Christum judex nequissimus regis
occidit 
 <note>(Matth. XXVII, 26)</note>
            </hi>. <hi>Inde est quod Apostolus clamat:
 « Sapientiam loquimur inter perfectos, sapientiam
non hujus saeculi, neque principum hujus mundi
quae evacuatur; sed loquimur Dei sapientiam in sacramento,
quae fuit abscondita, quam constituit Deus ante
saecula in gloriam nostram, quam nemo principum hujus
saeculi cognovit. Si enim cognovissent, non utique
Dominum majestatis crucifixissent</hi> »  <note>(I Cor. II, 6-8)</note>. <hi>Sed de pristinis regibus paganis hoc dictum sit. Vos
autem, hujus saeculi imperatores, quia christiani esse
desiderant, non permittitis esse christianos, cum fuco et
nebula vestri mendacii eosdem bona mente credentes, ad
iniquitatem vestram prorsus adducitis, ut armis suis contra
hostes reipublicae praeparatis in Christianos incurrant,
putentque se suasionibus vestris Deo officium facere,
si nos quos odistis occidant, dicente Domino Christo,
 « Veniet, inquit, tempus ut qui tos occiderit,
putet se Deo officium facere</hi> 
 »  <note>(Joan. XVI, 2)</note>. <hi>Nihil igitur
interest vobis male docentibus, utrum reges orbis
terrarum, pagani, quod absit, an christiani esse desiderent;
cum eosdem contra Christi familiam non cessatis
armare. Nescitis autem, aut potius non legistis, quod
crimine hominem occidentis majus crimen est suasoris?
Jezabel in mortem hominis justi vel pauperis maritum
suum excitaverat regem, pari tamen supplicio vir et uxor
ambo perierunt <note>(III Reg. XXI)</note>
            </hi>. <hi>Neque enim vos aliter reges
impellitis, quam ut saepe subtilis suadela feminea
<pb n="0323"/>
reges impulit in reatum. Etenim per filiam uxor Herodis
impetravit ac meruit in disco ad mensam caput Joannis
afferri <note>(Matth. XIV, 8, 9)</note>
            </hi>. <hi>Pontium Pilatum Judaei
sic coegerunt, ut Christum Dominum cruci suffigeret,
cujus sanguinem vindicem super se semper ac suos manere
voluerunt <note>(Id. XXVII, 24-26)</note>
            </hi>. <hi>Ita vos igitur sanguine
nostro peccantes obruitis. Non enim, etsi judex
percutiat, non vestrae nos potius calumniae ferierunt.
Dicit enim propheta David ex Domini Christi persona,
 « Quare fremuerunt gentes, et populi meditati sunt inania?
Astiterunt reges terrae, et principes convenerunt in
unum, adversus Dominum, et adversus Christum ejus.
Disrumpamus vincula eorum, et abjiciamus a nobis jugum
ipsorum. Qui habitat in coelis, irridebit eos, et Dominus
subsannabit illos. Tunc loquetur ad eos in ira
sua, et in furore suo conturbabit eos. Ego autem constitutus
sum rex ab eo super Sion montem sanctum ejus,
praedicans praeceptum ejus. Dominus dixit ad me: Filius
meus es tu, ego hodie genui te. Pete a me, et dabo tibi
gentes haereditatem tuam, et possessionem tuam terminos
terrae. Reges eos in virga ferrea, et tanquam vas figuli
illos comminues. »  Ipsosque, id est reges, ne quasi ignari
vel nescii persequi cuperent Christianos, his praeceptis
admonuit, ne perirent: quae illos praecepta, quia nesciunt,
utinam doceremus; aut certe vos illis sine dubio
ostenderetis, si velletis ut viverent; vel certe, quod tertium
est, ipsos sibimet legere vestra malitia permisisset:
primus Davidicus psalmus illis omnino suaderet, ut christiani
viverent et regnarent; quos quidem male decepistis,
dum vobis sese committunt. Vos namque illis quae
mala sunt fingitis, et quae bona sunt occultatis. Hoc tandem
legant vel serius, quod olim legere debuerunt. Quid
enim dicit?  « Et nunc, reges, intelligite; erudimini,
qui judicatis terram. Servite Domino in timore, et exsultate
ei cum tremore; apprehendite disciplinam, nequando
irascatur Dominus, et pereatis de via justa.
Cum exarserit quam cito ira ipsius super vos, beati
omnes qui confidunt in eo</hi> »  <note>(Psal. II)</note>. <hi>Imperatores, inquam,
suasionibus premitis, ut Pilatum, quem, ut diximus,
Judaei presserunt, licet ipse clamaverit lavans publice
manus,  « Liber sum a sanguine hujus justi</hi> » <note>(Matth. XXVII, 24)</note>:
 <hi>tamen quomodo potest a crimine
mundus esse qui fecit? Sed ut vetera taceam, in vestris
exemplis advertite imperatores quam plures ac judices
vestros persecutionem nobis faciendo periisse. Ut relinquam
Neronem, qui primus est persecutus Christianos;
Domitianum similiter Neronis maximam partem, Trajanum,
Getam</hi>, <hi>Decium, Valerianum, Diocletianum;
periit etiam Maximianus: qui cum thura praedicarent,
incensis codicibus dominicis, primus Marcellinus, episcopus
Romanorum qui fuit, sed et Carthaginis Mensurius,
et Caecilianus, ex ipsis sacrilegis flammis, ut favillae
vel cineres remanserunt. Thuris enim conscientia
omnes implicuit, qui Mensurio consensistis. Periit Macarius,
<pb n="0324"/>
periit Ursacius</hi>, <hi>cunctique Comites vestri, Dei
pariter vindicta perierunt. Ursacium namque barbarica
pugna prostratum, saevis unguibus alites canumque avidi
dentes morsibus discerpserunt. Nonne idem vestro impulsu
percussor est, qui, ut rex Achab, quem diximus a
muliere persuasum, justum pauperem occidit <note>(III Reg.
XXI)</note>
            </hi>? <hi>Ita nos quoque justos et pauperes (circa opem
dixerim mundanam</hi>, <hi>nam gratia Dei in nobis non est
pauper) non desinitis jugulare. Non enim (si tamen
manu non facitis) non lingua carnifice hominem jugulatis.
Scriptum est enim:  « Mors et vita in manibus linguae</hi> » <note>(Prov. XVIII, 21)</note>.
 <hi>Omnes ergo qui occisi sunt,
tu qui suasor es occidisti. Neque enim manus carnificis
nisi lingua tua fervescit, et ille dirus pectoris calor in
alienum sanguinem verbis tuis accenditur, sanguinem
justum sui vindicem diffusoris.</hi> </p>
        </div3>
<div3>
          <head>203.</head>
          <p>
 AUG. respondit: Huic loco tam copiose a te
exaggerato atque digesto, ubi de regibus saeculi adversus
nos invidiose loquimini, si debite digneque
respondeam, vereor ne me quoque crimineris regum
iracundiam in vos concitare voluisse. Quanquam cum
more vestro universaliter in omnes Catholicos hujus
invectionis impetu fereris, nec me utique praetermittis.
Curabo tamen ostendere, si potuero, te hoc
potius fecisse talia dicendo, quam me talibus respondendo.
Ac primum vide quemadmodum tibi tu ipse
adverseris: certe istum locum sic exorsus es, <hi>Quid
autem vobis est cum regibus saeculi, quos nunquam Christianitas
nisi invidos sensit?</hi> His verbis prohibes utique
nos ad reges saeculi accedere. Et paulo post dicis: <hi>Ipsosque, id est reges, ne quasi ignari vel nescii persequi
cuperent Christianos, his praeceptis admonuit, ne
perirent: quae illos praecepta, quia nesciunt, utinam
doceremus; aut certe vos illis sine dubio ostenderetis,
si velletis ut viverent.</hi> 
 Quomodo igitur nos regum vis
esse doctores? Et nostri quidem, si qua eis amicitia
est cum regibus christianis, si ea bene utuntur, nihil
peccant: si qui vero inde extolluntur, multo levius
quam vos peccant. Vobis enim, qui sic nos arguitis,
quid fuit cum rege pagano, et, quod est gravius,
apostata et christiani nominis hoste Juliano, a quo
vobis basilicas quasi vestras reddi deprecantes, hoc
in ejus laude posuistis, <hi>quod apud eum sola justitia
locum haberet?</hi> Quibus verbis (credo enim vos latine
intelligere) et idololatria Juliani, et apostasia justitia
est appellata. Tenetur petitio, quam vestri majores
dederunt; constitutio, quam impetraverunt; Gesta,
<pb n="0325"/>
ubi allegaverunt. Evigilate, et attendite: inimico
Christi, apostatae, adversario Christianorum, servo
daemoniorum, talibus verbis ille, ille, vester ille Pontius
supplicavit. Ite nunc, et nobis dicite, <hi>Quid vobis
est cum regibus saeculi?</hi> ut surdi surdis populis legatis,
quod cum ipsis audire non vultis: <hi>Stipulam in oculo fratris
tui vides, trabem in oculo tuo non vides <note>(Matth. VII, 3)</note>
          </hi>.</p>
        </div3>
<div3>
          <head>204.</head>
          <p>
 <hi>Quid,</hi> inquis, <hi>vobis est cum regibus saeculi, quos
nunquam Christianitas nisi invidos sensit?</hi> Hoc cum
dixisses, enumerare conatus es, quos reges justi senserint
inimicos: nec considerasti quod plures enumerari
possint, quos habuerint amicos. Pater Abraham
a rege divinitus admonito ne attaminaret ejus uxorem,
et amicissime habitus est, et munus accepit <note>(Gen. XX)</note>.
Isaac filius ejus regem similiter amicissimum
expertus est <note>(Id. XXVI, 11)</note>. Jacob in Aegyptum
a rege honorabiliter exceptus, eum etiam benedicit <note>(Id. XLVII)</note>.
Quid loquar de filio ejus Joseph, qui post
carceris tribulationem, quo velut igne sicut aurum
castitas ejus probata est, magnis ab eo sublimatus
honoribus <note>(Id. XXXIX et XLI)</note>, jurabat etiam per Pharaonis
salutem <note>(Id. XLII, 15)</note>, non tanquam typho elatus,
sed benevolentiae non ingratus. Regis filia Moysen
adoptavit <note>(Exod. II, 10)</note>. David ad alienigenam, regis
Israel compulsus iniquitate, confugit <note>(I Reg. XXVII)</note>.
Elias ante currum pessimi regis, non illius imperio,
sed suo cucurrit obsequio <note>(III Reg. XVIII, 44-46)</note>.
Elisaeus hospitae mulieri, si quid sibi forte a rege
per ejus intercessionem praestari vellet, etiam ultro
offerendum putavit <note>(IV Reg. IV, 13)</note>. Sed ad ipsa
jam tempora veniam, quando captivus Dei populus
habebatur, ubi, ut mitius loquar, mira tibi irrepsit oblivio.
Volens enim probare quod reges nunquam
Christianitas nisi invidos senserit, commemorasti tres
pueros et Danielem, quae passi sunt a persequentibus
regibus, nec rebus, non vicinis, sed plane ipsis admoneri
potuisti, qualis ipse rex post innocentium
flammarum miraculum, sive in Deo laudando atque
praedicando, sive in ipsis pueris honorandis exstiterit;
qualem rex habuerit Danielem, et non recusantem
quibus muneribus exornaverit, cum ille honorem
debitum reddens regiae potestati, quod satis in verbis
ejus apparet, donum Dei quo praeditus erat indicando,
interpretando ejus somnium non subtraxit. Unde
cum ab invidis sancti viri, sacrilega vesania calumniantibus,
invitus eum rex in lacum leonum mittere
cogeretur, quanquam tristis id fecerit, praesumpsit
eum tamen per auxilium Dei sui salvum futurum.
Itaque cum ille refrenata divinitus leonum rabie
vixisset illaesus, sollicita et amica voce regis ipsius
sibi praemissa, et ipse cum benedictione de lacu
respondit, <hi>Rex, in saeculum vive <note>(Dan. III-VI)</note>
          </hi>. Cur
istas regum cum sanctis amicitias, cum sermo tuus
<pb n="0326"/>
ibidem versaretur, cum istorum famulorum Dei, in
quibus haec acta sunt, tu ipse commemorares exempla,
vel non vidisti, vel videre noluisti, vel quod nescio
quemadmodum excuses, visa notaque tacuisti? Quod si
te, sicut causae pessimae defensorem, studium falsitatis
astruendae non impediret, et te nolentem vel nescientem
 a luce veritatis averteret; profecto reges quosdam
bonos, quosdam autem malos, et alios sanctorum amicos,
alios inimicos sine ulla difficultate recoleres. Et
miramur quod se Circumcelliones vestri sic praecipitant.
Quis post te currebat, obsecro? te quis Macarius,
quis miles insequebatur? Nempe in abruptum
falsitatis hujus nullus nostrum te impulit. Cur ergo
clausis oculis sic isti praeceps, ut cum dixisses, <hi>Quid
autem vobis est cum regibus saeculi?</hi> non adjungeres,
quos saepe Christianitas invidos sensit; sed non dubitares
dicere, <hi>quos nunquam Christianitas nisi invidos
sensit?</hi> Itane vero nec ipse cogitasti, nec eos qui scripta
tua legerent, cogitaturos putasti tot regum exempla
tibi reclamantia, Nescit quid loquatur?</p>
        </div3>
<div3>
          <head>205.</head>
          <p>
 An quia illi quos commemoravi, veterum
temporum fuerunt, ideo tibi eos nihil adversari arbitraris,
quia non dixisti, Quos nunquam justitia nisi
invidos sensit; sed dixisti, <hi>quos nunquam Christianitas
nisi invidos sensit:</hi> ex illo fortasse tempore volens
eos intelligi justis invidere, ex quo christiani appellari
coeperunt? Quid ergo sibi volunt exempla veterum
temporum, quibus hoc quod imprudenter dixisti,
imprudentius docere voluisti? Numquid enim Machabaei,
vel tres pueri, vel Daniel, non antequam Christus
in terra nasceretur, vel egerunt illa vel pertulerunt?
Deinde cur, ut paulo ante commemoravi,
Juliano vero Christianitatis invido supplicastis? cur
ab eo basilicas petistis? cur apud eum solam justitiam
locum habere dixistis? Si Christianitatis invidus
haec audit, quid sunt a quibus haec audit? At vero
Constantinus, nequaquam christiani nominis invidus,
sed plane christiano nomine gloriosus, memor spei
quam gerebat in Christo, pro ejus unitate justissime
judicans, acceptari a vobis nec ad se appellantibus
meruit. Ambo jam christianis temporibus, sed non
fuerunt ambo christiani: quod si ambo Christianitatis
invidi, cur ad unum eorum sic appellastis, alteri eorum
sic supplicastis? Petentibus enim majoribus
vestris, episcopale judicium dederat Constantinus, et
apud Romam, et apud Arelatum: quorum primum
apud eum accusastis, ab altero ad eum appellastis.
Si autem, quod verum est, unus eorum in Christum
crediderat, alter a Christo apostataverat; cur christianus
consulens unitati contemnitur, et apostata favens
divisioni laudatur? Constantinus vobis basilicas jussit
auferri, Julianus restitui. Quid horum christianae paci
conveniat vultis nosse? Illud fecit qui crediderat in
Christum, hoc fecit qui dimiserat Christum. O quam
velles dicere: Male factum est ut Juliano ita supplicaretur,
<pb n="0327"/>
sed hoc quid ad nos pertinet? Quod si diceres,
et in his quidem verbis tuis Catholica vinceret,
ad cujus sanctos toto orbe diffusos multo minus pertinet
quidquid dicitis, de quibus vultis, sicut vultis.
Sed non potes dicere, male factum ut Juliano ita supplicaretur:
oppilat fauces, premit linguam domestica
auctoritas; Pontius fecit, Pontius supplicavit, Pontius
apostatam justissimum dixit, Pontius apud apostatam
solam justitiam locum habere praedicavit. His verbis
sibi Pontium supplicasse in eodem rescripto suo nominatim
sine ambage ipse Julianus expressit. Exstant
allegationes vestrae: non haec incerta fama, sed publica
monumenta testantur. An forte quia contra unitatem
Christi, petitioni vestrae aliquid concessit
apostata, verum putas esse quod dictum est, apud
eum solam locum habere justitiam? quia vero imperatores
christiani, quod valere arbitrantur ad Christi
unitatem, contra vestram statuunt voluntatem, Christianitatis
invidi appellantur? Sic desipiant omnes
haeretici, et resipiant ut non sint haeretici.</p>
        </div3>
<div3>
          <head>206.</head>
          <p>
 Et ubi, inquies, impletum est quod Dominus
dicit, <hi>Veniet tempus, ut qui vos occiderit, putet se Deo
officium facere <note>(Joan. XVI, 2)</note>
          </hi>? Neque enim hoc de Paganis
dici potuit; qui non propter Deum, sed propter
idola Christianos persequebantur. Non videtis, si hoc
de his imperatoribus dictum esset, qui gaudent de
nomine christiano, hoc eos utique praecipue fuisse
jussuros, ut occideremini: quod nunquam omnino
jusserunt. Sed vestri hostili more legibus repugnando
poenas debitas luunt; et voluntarias mortes suas,
dum nobis invidiosas putant, sibi perniciosas non putant.
Quod si de regibus nomen Christi honorantibus
illud a Domino dictum esse arbitrantur, quaerant quid
Catholica in Oriente perpessa sit, quando Valens imperabat
arianus. Ecce haberem, quo intelligerem impletum
esse, quod Dominus ait, <hi>Veniet tempus, ut qui
vos occiderit, putet se officium Deo facere:</hi> ne sibi ad
famae gloriam haeretici assumerent, si quid adversus
eorum errorem imperatores catholici praecepissent.
Verumtamen tempus illud post ascensionem Domini
completum esse reminiscimur; sancta Scriptura hujus
rei testis omnibus nota est. Judaei putabant se officium
Deo facere, cum Apostolos occidebant. Inter
hos qui officium Deo arbitrabantur se exhibere,
etiam Saulus noster, nondum noster, fuit: ita ut hoc
inter laudes suas praeteritas et obliviscendas enumeret, <hi>Hebraeus,</hi> 
 inquit, <hi>ex Hebraeis, secundum legem pharisaeus,
secundum aemulationem persequens Ecclesiam <note>(Philipp. III, 5, 6)</note>
          </hi>.
Ecce qui putabat officium se Deo
facere, cum faciebat quod mox ipse perpessus est.
Nam quadraginta Judaei conjuraverant ut interficerent
eum, quando fecit hoc tribuno innotescere, ut
eorum insidias armato milite septus evaderet <note>(Act.
XXIII, 12-33)</note>. Sed nondum erat qui ei diceret, Quid
tibi est, non cum regibus, sed cum tribunis armisque
regalibus? non erat qui ei diceret, Audes per milites
quaerere tuitionem, cum Dominus tuus per eos ductus
sit ad passionem? Nondum erant ista deliramenta, sed
contra haec futura jam tunc illa parabantur exempla.
<pb n="0328"/>
</p>
        </div3>
<div3>
          <head>207. </head>
          <p>
Quin etiam terribiliter proponere ausus es et
dicere: <hi>Sed ut caetera taceam, in vestris exemplis advertite,
imperatores quamplures ac judices vestros persecutionem
nobis faciendo periisse.</hi> Hoc in epistola tua
cum legissem, intentissime exspectabam quid dicturus,
et quos enumeraturus esses: cum ecce mihi,
quasi relinquendo, coepisti commemorare Neronem,
Domitianum, Trajanum, Getam, Decium, Valerianum,
Diocletianum, Maximianum. Fateor plures esse:
sed tu prorsus contra quos loquaris, oblitus es. Nonne
isti omnes pagani fuerunt, et universaliter christianum
nomen pro suis idolis persecuti sunt? Evigila
ergo: nam isti communionis nostrae non fuerunt;
unitatem ipsam, vel unde nos, sicut vos putatis,
vel unde vos, sicut Christus docet, existis, totam
persequebantur. Tu autem proposueras ostendere
nostros imperatores ac judices persecutionem vobis
faciendo periisse. An nec tu exigis ut istos computemus,
quia relinquens eos commemorasti dicens, <hi>Ut relinquam Neronem:</hi> 
 et sub ista relictione per caeteros
cucurristi? Quid opus fuit ergo ut commemorarentur
ad rem non pertinentes? Sed quid ad me?
Jam istos tecum relinquo: nunc saltem procedant
isti quos promisisti quam plures. Nisi forte propterea
non inveniuntur, quia eos periisse dixisti.</p>
        </div3>
<div3>
          <head>208.</head>
          <p>
 Sequeris enim jam, et episcopos nominas,
quos de traditione codicum soletis arguere. De quibus
et nos solemus respondere: Aut non probatis, et
ad neminem pertinet; aut probatis, et ad nos non
pertinet. Suam enim sarcinam portaverunt, vel bonam
vel malam: et bonam quidem credimus; sed
qualemlibet, tamen suam: sicut vestri mali, nec ipsi
vestram, nec vos ipsorum; sed vestrum omnium
communis pessima sarcina schisma est. Hoc saepe
jam diximus. Exhibe igitur non episcoporum nomina,
sed imperatorum ac judicum nostrorum, qui vos persequendo
perierunt. Hoc enim proposueras, hoc promiseras,
ad hoc nos intentissimos feceras. <hi>Audi,</hi> inquit, <hi>periit Macarius, periit Ursacius, cunctique Comites
vestri, Dei pariter vindicta perierunt.</hi> 
 Duos solos
commemorasti, quorum neuter imperator fuit. Cui
hoc placeat, quaeso te? tibi ipse nonne displices?
Promittis quam plures imperatores ac judices nostros
te commemoraturum, qui vos persequendo perierint,
et tacitis imperatoribus nominas duos vel judices vel
Comites. Illud enim quod adjungis, <hi>Cunctique Comites
vestri Dei pariter vindicta perierunt,</hi> ad rem non pertinet.
Hoc quippe modo jam dudum locum istum finire
potuisti, ut omnino neminem nominares. Cur
ergo imperatores nostros, id est, nostrae communionis
non commemorasti? An timuisti ne reus majestatis
accusareris? Ubi est Circumcellionica fortitudo?
<pb n="0329"/>
Deinde quid agis de illis, quos tot superius nominasti,
qui rectius tibi possunt dicere: Quid nos quaerebas?
Causam enim tuam nihil adjuverunt: et tamen
nominati sunt. Deinde qualis es, qui eos quos periisse
commemoras, nominare formidas? Saltem ipsos judices
vel Comites, quos videris non timuisse, plures nominares.
Remansisti autem ad Macarium et Ursacium.
Itane quam plures illi, duo isti sunt? An quod pueri
didicimus, sapis? Si enim quaeras ex me, duo quis numerus
sit, singularis, an pluralis; quid esse respondeam,
nisi pluralem? Sed adhuc etiam non defit
quod dicam. Eximo inde Macarium: neque enim
dixisti quomodo perierit. An forte quisquis vos persequitur,
nisi in hac terra fuerit immortalis, quando
mortuus fuerit, propter vos mortuus existimabitur?
Quid, si non in tam longo imperio Constantinus, et
tam longa felicitate vixisset, qui primus adversus vestrum
errorem multa constituit; et quid, si non Julianus
tam cito abreptus esset e vita, qui vobis basilicas
dedit? quando ista garriendi finem faceretis,
cum et modo tacere nolitis? Nec tamen dicimus nos,
ideo cito mortuum Julianum, quia vobis basilicas dedit.
Possumus enim esse in his pariter copiosi, sed
nolumus esse pariter vani. Proinde, ut dicere coeperam,
ex illis duobus secerno Macarium. Cum enim
duos proposuisses, ipsum et Ursacium; repetisti nomen
Ursacii, ut nobis ostenderes quam mortem meruerit,
et dixisti: <hi>Ursacium namque barbarica pugna
prostratum, saevis unguibus alites, canumque avidi dentes
morsibus discerpserunt.</hi> Unde satis apparet, cum de
Macario majorem invidiam facere soleatis, ita ut nos
Macarianos, non Ursacianos appelletis; multo maxime
te de illo fuisse dicturum, si de morte ejus aliquid
tale dicere potuisses. Ex his itaque duobus, ubi pluralem
numerum posuisti, sejuncto Macario, remanet
Ursacius nomen proprium numeri singularis. Ubi est
igitur tam plurium illorum tam minax et tremenda
promissio?</p>
        </div3>
<div3>
          <head>209.</head>
          <p>
 Jam illud quam ridiculum sit, qui quoquo
modo loqui noverunt, quantum opinor, intelligunt,
quod cum dixisses, <hi>Periit Macarius, periit Ursacius,
cunctique Comites vestri, Dei pariter vindicta perierunt;</hi> 
tanquam exigentibus ut probares, quia revera nihil
aliud vel auditor vel lector exigeret, statim connexuisti
magnum documentum, quo probares cunctos Comites
nostros Dei pariter vindicta periisse. <hi>Ursacium
namque barbarica,</hi> inquis, <hi>pugna prostratum, saevis unguibus
alites, canumque avidi dentes morsibus discerpserunt.</hi> 
Hoc modo potest alius similiter nesciens quid
loquatur, dicere, omnes episcopos vestros Dei vindicta
<pb n="0330"/>
in carcere defecisse: et cum ab eo fuerit flagitatum
unde hoc probet, adjungere statim, Optatus
namque de satellitio Gildonis accusatus, tali genere
mortis exstinctus est. Has nugas audire et discutere
et refellere cogimur: tantum timemus infirmis, ne
intellectu tardiore in vestros laqueos celeriter currant.
Istum autem Ursacium, si forte bene vixit, et
vere ita mortuus est, consolabitur promissio Dei dicentis, <hi>Sanguinem animarum vestrarum exquiram de
manibus omnium bestiarum 
 <note>(Gen. IX, 5)</note>
          </hi>.</p>
        </div3>
<div3>
          <head>210.</head>
          <p>
 Quod autem nobis calumniamini, dicentes, a
nobis in vos ad iracundiam reges saeculi concitari,
dum eos non docemus divinam Scripturam, sed potius
militiam nostram suggerimus: non puto vos usque
adeo surdos esse adversus ipsa sanctorum codicum
eloquia, ut non potius timeatis ne noverint ea. Sed
velitis nolitis, intrant Ecclesiam, et si nos tacemus,
lectoribus admovent aurem: atque, ut de caeteris taceam,
istum ipsum plerumque psalmum, quem tu
commemorasti, intentissime accipiunt. Dixisti enim,
quod eos non doceamus, nec eos volentes sinamus ut
noverint quod scriptum est, <hi>Et nunc, reges, intelligite;
erudimini, qui judicatis terram: servite Domino
in timore, et exsultate ei cum tremore: apprehendite
disciplinam, nequando irascatur Dominus,</hi> etc.
Credite et ista cantari, et illos audire: sed utique
audiunt et illud superius in eodem psalmo, quod tu,
nisi fallor, propterea praeterire noluisti, ne timuisse
intelligereris. Audiunt ergo et illud: <hi>Dominus dixit
ad me, Filius meus es tu, ego hodie genui te: pete a
me, et dabo tibi gentes haereditatem tuam et possessionem
tuam terminos terrae <note>(Psal. II)</note>
          </hi>. Quo audito utique
mirantur esse aliquos qui huic haereditati Christi contradicunt,
et eam ad exiguam partem terrae redigere
conantur: mirantesque fortasse quaerunt propter id
quod in consequentibus audiunt, <hi>Servite Domino in
timore;</hi> in quo illi servire possint, in quantum reges
sunt. Omnes enim homines servire Deo debent: aliter
communi conditione, qua homines sunt; aliter diversis
donis, quod ille aliud agit in rebus humanis,
ille aliud. Non enim auferenda idola de terra, quod
tanto ante futurum praedictum est <note>(Isai II, 18, et
Zach. XIII, 2)</note>, posset quisquam jubere privatus. Habent
ergo reges, excepta generis humani societate,
eo ipso quo reges sunt, unde sic Domino serviant,
quomodo non possunt qui reges non sunt.</p>
        </div3>
<div3>
          <head>211.</head>
          <p>
 Ista ergo cum cogitant, audiunt et illud quod
de tribus pueris ipse commemorasti, et audiunt solemnitate
mirabili. Tunc enim eadem Scriptura maxime
in Ecclesia cantatur, quando ipsa festivitas
ferventiores facit etiam eos qui caetero anno pigriores
sunt. Quid ergo putatis animi habere christianos
imperatores, cum audiunt tres pueros missos in caminum
ignis ardentis quia regi ad iniquitatem adorandi
simulacri consentire noluerunt; nisi ut cogitent
<pb n="0331"/>
piam libertatem sanctorum nec regia potestate,
nec poenae immanitate posse superari? gaudentque
se non esse ex numero talium regum, qui contemptores
idolorum quasi sacrilegos puniebant. Porro
autem cum in consequentibus audiunt, eumdem regem,
non solum puerorum, sed et flammarum Deo
servientium tanto miraculo territum, etiam ipsum
coepisse Deo servire in timore, et exsultare cum tremore,
et apprehendisse disciplinam; nonne intelligunt
ideo ista esse conscripta, et tanta celebritate recitari,
ut et servis Dei ne ad sacrilegium regibus cedant,
et ipsis regibus ut ad religionem Deo credant, proponantur
exempla? Volentes ergo et isti ex ipsius admonitione
psalmi, quem tu quoque inseruisti scriptis
tuis, intelligere, et crudiri, et servire Domino in timore,
et exsultare cum tremore, et apprehendere
disciplinam, quam intente audiunt quid ille rex postea
dixerit. Dixit enim propositurum se decretum
omnibus populis quibus imperitabat, ut quicumque
dixissent blasphemiam in Deum Sidrac, Misac, et
Abdenago, interirent, et domus eorum dispergerentur.
Et si hoc eum decrevisse cognoscunt, ne blasphemaretur
Deus temperator ignium, et liberator
trium puerorum; profecto cogitant quid decernere
debeant in regno suo, ne in suis fidelibus idem ipse
Deus exsuffletur remissor peccatorum, et liberator
jam totius orbis terrarum.</p>
        </div3>
<div3>
          <head>212.</head>
          <p>
 Vide itaque, cum adversus vos aliquid pro
unitate catholica reges christiani constituunt, ne forte
in labiis vestris tanquam Scripturarum divinarum
imperitos eos arguatis, in corde autem vestro satis
doctos esse doleatis. Quis enim ferat istam vestram
sacrilegam odiosamque fallaciam, in ipso uno Daniele
reges accusare, quia in lacum leonum missus est;
et reges non laudare, quia sublimiter honoratus est;
cum etiam quando missus est, magis eum salvum
futurum, quam moriturum, ipse rex crederet, et de illo
sollicitus non coenaret? Deinde audetis dicere Christianis, <hi>Quid vobis est cum regibus saeculi?</hi> 
 quia Daniel a rege
persecutionem passus est; et non respicere ipsum Danielem
somnia regibus fideliter interpretantem, dominum
regem appellantem, munera et honores accipientem?
Itemque et in eisdem tribus pueris, quod recusantes
adorare statuam in flammas missi sunt, invidiae flammas
de regibus excitare; quod autem a rege sic praedicati
et sic honorati sunt, tacere et abscondere? Ecce rex
fuerit persecutor, cum objecit leonibus Danielem:
quid cum eo salvo recepto gaudens et gratulans inimicos
ejus dilaniandos et consumendos eisdem leonibus
misit <note>(Dan. II-VI)</note>, fuit persecutor, an non fuit?
Volo respondeas. Si enim fuit, cur ei Daniel ipse non
restitit, cum praesertim tanta familiaritate facillime
potuisset: et nobis dicitis, ut reges ab hominum persecutione
revocemus? Si autem propterea persecutor
non fuit, quia scelus in sanctum virum commissum
justissime vindicavit; quomodo vindicandum est a
regibus, quod Christi Sacramenta exsufflantur, si
Prophetae membra, quia in periculum missa sunt,
sic vindicari meruerunt? Item concedo et manifestum
<pb n="0332"/>
est, persecutorem fuisse regem, cum tres pueros,
quod simulacrum adorare noluerint, misit in
flammam: sed quaero utrum fuerit persecutor, cum
illud decretum proposuit, ut interirent et domus eorum
vastarentur, qui blasphemarent unum Deum
verum? Si enim persecutor fuit, cur ad verba persecutoris
respondetis, Amen? Si autem non fuit,
cur eos persecutores dicitis, qui vos a blasphemiae
furore deterrent? Si enim cogunt vos supplicare idolo,
illi sunt similes impio regi, vos tribus pueris: si
autem prohibent repugnare Christo, vos estis impii,
si hoc facitis. Quid sint autem illi, si hoc terribiliter
vetant, ego non dico: tu inveni aliud quod dicas, si
pios imperatores non vis dicere.</p>
        </div3>
<div3>
          <head>213.</head>
          <p>
 Si haec exempla de Daniele et tribus pueris
ego commemorassem, fortasse resisteres, et in haec
nostra tempora ex illis temporibus sumi non debuisse
clamares: Deo gratias, quod ea ipse posuisti,
ad id quidem quod volebas, sed vides ea potius valuisse
ad id quod nolebas. Annon est ista vestra fallacia;
sed error humanus est? Utinam ita sit. Emenda
ergo; ne timeas, non inde eris minor: imo vero majoris
ingenii est, animositatis flammas confitendo exstinguere,
quam falsitatis nebulas intelligendo vitare.
</p>
          <p>CAPUT XCIII.--214. PETIL. dixit: <hi>Ubi lex Dei,
ubi christianitas vestra est, si caedes et mortes facitis ac
jubetis?</hi> </p>
        </div3>
<div3>
          <head>215.</head>
          <p>
 AUG. respondit: Ad hoc vide quid dicant
cohaeredes Christi per totum orbem terrarum. Caedes
et mortes nec facimus nec jubemus: et ista
facientibus multo sceleratius saevitis, qui haec in
hominum mentibus contra vitam aeternam committitis.
</p>
          <p>CAPUT XCIV.--216. PETIL. dixit: <hi>Si amicos nos
vultis, quare invitos attrahitis? Si autem inimicos fingitis,
cur occiditis inimicos?</hi> </p>
        </div3>
<div3>
          <head>217.</head>
          <p>
 AUG. respondit: Nec invitos attrahimus, nec
occidimus inimicos: sed quaecumque vobiscum agimus,
quanquam vobis agamus invitis, ex charitate
tamen agimus, ut volentes vos corrigatis, correctique
vivatis. Nam nemo vivit invitus: et tamen puer ut
hoc volens discat, invitus vapulat, et hoc plerumque
ab homine charissimo. Et haec quidem vobis reges
dicerent, si ferirent; ad hoc enim eorum potestas
divinitus ordinata est: sed cum et isti non feriunt,
vos clamatis.
</p>
          <p>CAPUT XCV.--218. PETIL. dixit: <hi>Quae autem ratio
est, quaeve inconstantia vanitatis, quod cum nos falso
vocabulo dicatis haereticos, communionem nostram magnopere
cupiatis?</hi> </p>
<pb n="0333"/>
</div3>
<div3>
          <head>219. </head>
          <p>
AUG. repondit: Si haereticorum communionem
magnopere cuperemus, corrigi vos ab haeretico
errore nollemus: cum autem hoc vobiscum agamus,
ne sitis haeretici, quomodo haereticorum communionem
magnopere cupimus? Dissensio quippe vos et
divisio facit haereticos: pax vero et unitas facit catholicos.
Cum ergo inde huc venitis, desinitis esse
quod odimus, et incipitis esse quod amamus.
</p>
          <p>CAPUT XCVI.--220. PETIL. dixit: <hi>Eligite tandem
de duobus alterum quid dicatis</hi>. <hi>Si innocentia vobis
est, cur nos ferro sectamini? aut si reos nos dicitis, quid
nos quaeritis innocentes?</hi> </p>
        </div3>
<div3>
          <head>221.</head>
          <p>
 AUG. respondit: O acutissimam complexionem,
an potius ineptissimam loquacitatem! Nonne
ibi proponi solet ut eligatur alterum de duobus quod
respondeatur, ubi utrumque non potest eligi? Nam si
mihi proponeres, ut eligerem alterum de duobus quid
dicerem, utrum innocentes an nocentes simus, vel
rursus ex aliis duobus sive ex istis, non possem nisi
unum eligere quod dicerem: nunc vero proponis
haec duo, utrum nos innocentes simus, an vos rei sitis,
et vis ut unum ex his duobus eligam quod respondeam.
At ego nolo unum dicere; quia utrumque
dico, et nos innocentes, et vos reos. Nos esse innocentes
dicimus a falsis et calumniosis criminationibus
vestris, quicumque in Catholica possumus salva conscientia
dicere, nec sanctos codices nos tradidisse,
nec idolorum supplicationibus consensisse, nec quemquam
occidisse; vel si quid aliud mali soletis objicere:
nec eos qui forte, quod quidem nec de ipsis
probastis, ista fecerunt, contra nos regnum coelorum,
sed contra se ipsos clausisse: quia unusquisque nostrum
sarcinam suam portat <note>(Galat. VI, 5)</note>. Ecce habes
unum. Et vos omnes nocentes et sceleratos esse,
non alios aliorum criminibus quae apud vos a quibusdam
committuntur, et a quibusdam reprehenduntur,
sed crimine schismatis, a quo immanissimo sacrilegio
nemo vestrum se potest dicere immunem, quamdiu
non communicat unitati omnium gentium, nisi cogatur
dicere de Ecclesia quae per omnes gentes diffunditur,
incipiens ab Jerusalem, Christum fuisse mentitum <note>(Luc. XXIV, 47)</note>.
Ecce habes alterum. Ecce
reddidi tibi duo, quorum tu volebas ut unum diceremus.
Utique attendere debuisti utrumque a nobis
posse dici; et saltem, si hoc volebas, rogare nos,
ut unum diceremus, cum videres quia utrumque possemus.</p>
        </div3>
<div3>
          <head>222.</head>
          <p>
 <hi>Sed si innocentia vobis est,</hi> inquis, <hi>cur nos
ferro sectamini?</hi> Respicite paululum catervas vestras,
quae non antiquo more parentum suorum solis fustibus
armantur, sed et secures et lanceas et gladios
addiderunt: et agnoscite quorum potius vox esse debeat,
Quid nos ferro sectamini? <hi>Aut si reos nos,</hi> inquis, <hi>dicitis, quid nos quaeritis innocentes?</hi> 
 Hic breviter respondeo:
Ideo quaerimini rei ab innocentibus, ut desinatis
esse rei, et incipiatis esse innocentes. Ecce
utrumque elegi nostrum, et ad vestrum utrumque
respondi: modo tu elige unum de duobus: Innocentes
<pb n="0334"/>
estis, an nocentes? Neque potes utrumque dicere:
sed dic utrumque, si hoc placet. Certe enim non
potestis in eadem causa esse innocentes, in qua estis
nocentes. Si ergo innocentes estis, nolite mirari quod
ad pacem quaerimini a fratribus: si autem nocentes,
nolite mirari quod ad poenam quaerimini a regibus.
Sed quia horum duorum alterum vobis usurpatis, alterum
a nobis auditis: usurpatis enim vobis innocentiam,
a nobis autem auditis quod impie vivatis: accipe
iterum de utroque quid dicam. Si innocentes estis,
quare Christi testimonio contradicitis? Si autem nocentes,
quare ad ejus misericordiam non confugitis?
Nam et testimonium ejus est de orbis unitate, et misericordia
ejus in fraterna charitate.
</p>
          <p>CAPUT XCVII.--223. PETIL. dixit: <hi>Postremo, ut
saepe jam diximus, qualis est vestra praesumptio, ut de
regibus praesumatis, dicente David,  « Bonum est sperare
in Domino, quam sperare in homine: bonum est
sperare in Domino, quam sperare in principibus</hi> »  <note>(Psal.
CXVII, 8, 9)</note>.</p>
        </div3>
<div3>
          <head>224.</head>
          <p>
 AUG. respondit: Nos non speramus in homine;
sed, quantum possumus, homines admonemus ut
in Domino sperent: nec speramus in principibus; sed,
quantum possumus, principes admonemus ut in Domino
sperent, et si aliquid a principibus pro utilitate
Ecclesiae petimus, non in eis tamen speramus. Neque
enim et Apostolus in illo tribuno speravit tanquam in
principe, a quo sibi egit ut deductores darentur armati;
aut in ipsis armatis tanquam in hominibus,
quorum multitudine septus evasit insidias perditorum <note>(Act. XXIII, 12-33)</note>.
Sed nec vos ipsos, quod ab
Imperatore basilicae vobis ut redderentur petistis,
arguimus, tanquam in Juliano principe speraveritis:
sed arguimus, quod de Christi testimonio desperaveritis,
a cujus unitate ipsas basilicas separastis. Eas
enim jubente inimico Christi accepistis, in quibus
jussa Christi contemneretis, dum validum et verum
vobis videtur quod Julianus constituit, dicens, <hi>Hoc
quoque supplicantibus Rogatiano, Pontio, Cassiano, et
caeteris episcopis, sed et clericis, accedit ad cumulum, ut
abolitis quae adversus eos sine rescripto perperam gesta
sunt, in antiquum statum cuncta revocentur:</hi> invalidum
autem et falsum quod Christus constituit, dicens: <hi>Eritis mihi testes in Jerusalem, et in totam Judaeam et
Samariam, et usque in totam terram 
 <note>(Id. I, 8)</note>
          </hi>. Obsecramus
vos, corrigimini: redite ad hanc evidentissimam
totius orbis unitatem, ut non verbis apostatae
Juliani, sed verbis Salvatoris Christi, in antiquum
statum cuncta revocentur. Miseremini animae vestrae.
Non jam Constantinum et Julianum comparamus, ut
quam sint impares demonstremus. Non dicimus, Si
vos non sperastis in homine et in principe, cum homini
imperatori pagano et apostatae dixistis, quod <hi>apud eum sola justitia locum haberet,</hi> 
 quibus precibus
et Rescripto, sicut ibi scriptum est, sicut allegationis
gesta testantur, pars Donati universaliter usa est:
multo minus nos criminari a vobis debemus, tanquam
speremus in homine et in principe, si quid a Constantino
vel a caeteris christianis imperatoribus, nulla
<pb n="0335"/>
sacrilega adulatione petivimus; aut si quid ipsi non
petentibus nobis, memores rationis quam Domino
reddituri sunt, sub cujus verbis tremunt cum audiunt
quae ipse commemorasti, <hi>Et nunc, reges, intelligite,</hi> 
etc., et alia multa, ultro pro Ecclesiae catholicae
unitate constituunt. Sed taceo de Constantino: Christum
et Julianum vobis opponimus; parum dico, Deum
et hominem, Filium Dei et filium gehennae, Salvatorem
animarum nostrarum et interfectorem animae
suae. Cur in basilicis possidendis Juliani Rescriptum
tenetis, et in Ecclesiae pace amplectenda Christi Evangelium
non tenetis? Clamamus et nos, <hi>Quae perperam
gesta sunt, in antiquum statum cuncta revocentur.</hi> Antiquius
est Evangelium Christi, quam Rescriptum Juliani:
antiquior est unitas Christi, quam pars Donati:
antiquiores sunt Ecclesiae preces ad Dominum pro
unitate Christi, quam Rogatiani et Pontii et Cassiani
ad Julianum pro parte Donati. An perperam geritur,
cum reges prohibent divisionem; et non perperam
geritur, cum episcopi dividunt unitatem? Perperam
geritur, cum ad defendendam Ecclesiam, Christi testimonio
reges serviunt; et non perperam geritur,
cum ad negandam Ecclesiam, Christi testimonio episcopi
contradicunt? Obsecramus ergo, ut non contra
Evangelium, sed secundum Evangelium etiam verba
ipsius Juliani, cui sic supplicastis, audiantur, et ea
quae perperam gesta sunt, in antiquum statum cuncta
revocentur.
</p>
          <p>CAPUT XCVIII.--225. PETIL. dixit: <hi>Vos, vos,
miseri, appello, qui persecutionum metu perterriti, dum
vestras divitias, non animas quaeritis, non tam fidem
perfidam traditorum diligitis, quam contra ipsorum malitiam,
quorum vobis patrocinia comparastis: non aliter
quam ut naufragi in fluctibus fluctus subeunt ruituros,
satque in magno vitae periculo appetunt quod timetur:
velut tyrannicus furor ut neminem metuat, vult cum suo
periculo vel timeri: sic, sic ad arcem malitiae confugitis,
innocentium damna vel poenas sine vestra formidine
spectaturi. Si hoc est vitare periculum, fugere sub
ruinam; necnon etiam damnabilis fides est, fidem latroni
servare. Postremo dementis lucri commercium est,
vestras animas perdere, ne divitias amittatis. Dicit enim
Dominus Christus:  « Si omnem mundum lucrifacias, et
animam tuam perdas, quam dabis commutationem pro
anima tua</hi> »  <note>(Matth. XVI, 26)</note>?</p>
        </div3>
<div3>
          <head>226.</head>
          <p>
 AUG. respondit: Utilis esset ista exhortatio,
fateor, si ea quisquam in bona causa uteretur. Omnino
bene deterruisti homines, divitias praeponere animae
suae. Sed vos qui haec audistis, et nos paululum
audite: hoc enim et nos dicimus, sed attendite quemadmodum.
Si vobis minantur reges auferre divitias,
quia Judaei secundum carnem non estis, aut quia idola
vel daemonia non colitis, aut quia in nullas haereses
transferimini, sed in unitate catholica permanetis;
eligite potius perire divitias vestras, ne ipsi pereatis:
sed nec aliud quidquam, nec ipsam temporalem vitam
saluti aeternae quae in Christo est praeferatis. Si autem
<pb n="0336"/>
reges vobis propterea damna vel damnationem minantur,
quia estis haeretici; terrent vos illi, non crudeliter,
sed misericorditer: vos autem non fortiter,
sed pertinaciter non timetis. Audite ergo Petrum dicentem, <hi>Quae autem gloria est, si peccantes poenas patimini <note>(I Petr. II, 20)</note>
          </hi>?
ut neque hic habeatis terrena
solatia, nec in futuro saeculo vitam aeternam; sed et
hic angustias infelicium, et ibi gehennas haereticorum?
Vides ergo tu, frater, cum quo mihi nunc res
est, prius te debere ostendere utrum teneas veritatem,
et tunc exhortari homines, ut pro ea tenenda
parati sint carere omnibus quae temporaliter tenent:
cum hoc non ostendas; quia non potes; non quia ingenium
deest, sed quia mala causa est; cur festinas
exhortationibus tuis facere homines et mendicos et
imperitos, et egentes et errantes, et pannosos et contentiosos,
et famelicos et haereticos, et in hoc saeculo
bona temporalia perdentes et in Christi judicio mala
aeterna invenientes? Cautus autem filius, qui timendo
flagellum patris recedit a cubili serpentis, nec vapulat,
nec perit. Qui autem dolores disciplinae prae sua
perniciosa voluntate contemnit, et vapulat, et perit.
Jam non intelligis, vir diserte, quoniam qui pro pace
Christi omnibus terrenis caruerit, Deum habet: qui
autem pro parte Donati vel paucos nummos perdiderit,
cor non habet.
</p>
          <p>CAPUT XCIX.--227. PETIL. dixit: <hi>Nos autem
pauperes spiritu <note>(Matth. V, 3)</note>
            </hi>, <hi>non divitiis metuimus</hi>, <hi>sed divitias formidamus. Nos nihil habentes, et omnia
possidentes 
 <note>(II Cor. VI, 10)</note>
            </hi>, <hi>censum animam credimus,
nostrisque poenis et sanguine aeternas divitias coeli mercamur.
Sic idem Dominus dicit,  « Qui perdiderit substantiam
suam, centuplum recipiet eam.</hi> » </p>
        </div3>
<div3>
          <head>228.</head>
          <p>
 AUG. respondit: Et hoc ad rem pertinet
commonere quemadmodum scriptum est. Nam ubi
nihil impedit intentionem meam, si quid de Scripturis
fallis aut falleris, nihil curo. Non ergo ita scriptum
est, Qui perdiderit substantiam suam; sed, <hi>Qui perdiderit animam suam propter me 
 <note>(Matth. XVI,
25)</note>
          </hi>. De substantia vero non scriptum est, Qui perdiderit;
sed, <hi>Qui dimiserit <note>(Id. XIX, 29)</note>
          </hi>: nec solam
substantiam pecuniae, sed et multa alia. Tu autem
interim non perdidisti substantiam: utrum vero dimiseris,
quod sic de paupertate gloriaris, nescio: si
forte scit hoc collega meus Fortunatus, quia in eadem
civitate estis, nunquam mihi indicavit, quia
nunquam quaesieram. Verumtamen etiamsi hoc fecisti,
tu ipse contra te in hac ipsa tua epistola commemorasti
apostolicum testimonium: <hi>Si distribuero
omnia mea pauperibus, et tradidero corpus meum ut
ardeam, charitatem autem non habeam, nihil mihi
prodest <note>(I Cor. XIII, 3)</note>
          </hi>. Si enim haberetis charitatem,
non objiceretis ignaro, et vobis incognito orbi terrarum,
<pb n="0337"/>
nec ipsa saltem probata crimina Afrorum. Si
haberetis charitatem, non in vestris calumniis fingeretis,
sed in verbis Domini manifestissime expressam, <hi>usque in totam terram 
 <note>(Act. I, 8)</note>
          </hi>, cognosceretis unitatem.
Si autem hoc non fecisti, quid gloriaris quasi feceris?
Itane vero divitias formidatis, ut nihil habentes
omnia possideatis? Dic ista collegae tuo Crispino,
qui modo juxta Hipponem nostram comparavit fundum,
ubi mergeret homines in profundum. Unde
hoc et ego nimium novi: tu forte nescis, et ideo
securus clamas, <hi>Divitias formidamus.</hi> Unde miror
quod ista vox tua, ut ad nos perveniret, ipsum transiliit.
Inter Constantinam quippe ubi tu es, et Hipponem
ubi ego sum, Calama ubi ille est, vicinior quidem
nobis, sed tamen interposita est. Miror ergo quomodo
non ille prior excepit hanc vocem, et repercussit ne
transiret ad nos, et adversus te divitiarum laudes
multo copiosius recitavit. Non solum enim non formidat
ille divitias, sed et amat. Et certe de caetero
priusquam edas, recita illi talia: si non emendaverit,
respondemus. Tu autem, si verum est quod pauper
sis, ibi habes fratrem meum Fortunatum: facilius
inde placere poteris illi collegae meo, quam huic
tuo.
</p>
          <p>CAPUT C.--229. PETIL. dixit: <hi>Nos timore Dei
quo vivimus, poenas et mortes quas gladio facitis non timemus:
sed id solum denique fugimus, quod communione
nequissima animas jugulatis, Domino ipso dicente,
 « Nolite timere eos qui corpus occidunt, animam enim
occidere non possunt; sed timete potius eum qui habet
potestatem corpus et animam mittere in gehennam
ignis</hi> »  <note>(Matth. X, 28)</note>.</p>
        </div3>
<div3>
          <head>230.</head>
          <p>
 AUG. respondit: Quod dicis, vos facitis
non gladio visibili, sed illo de quo dictum est, <hi>Filii
hominum dentes eorum arma et sagittae, et lingua eorum
gladius acutus <note>(Psal. LVI, 5)</note>
          </hi>. Hoc enim gladio criminatore
et calumniatore orbis incogniti, imperitorum
animas trucidatis. Si autem communionem nequissimam
accusas, ecce ore, non meo, sed tuo, ascendas,
descendas, intres, verseris, tergiverseris, talis es
qualis Optatus. Si autem redis ad cor, et invenies te
non esse talem, non quia tecum Sacramenta non communicavit,
sed quia tibi displicuit; absolves orbem
terrarum criminibus alienis, et invenies vos implicatos
crimine schismatis.
</p>
          <p>CAPUT CI.--231. PETIL. dixit: <hi>Vos ergo qui
falsissimo baptismo vultis lavari quam nasci, non solum
vestra delicta non ponitis, verum animas vestras reorum
criminibus oneratis. Ut enim aqua nocentium a sancto
Spiritu vacuata est, ita plane referta est criminibus
Traditorum. Quicumque igitur miser ab hujusmodi baptizaris,
si mendacio carere volueris, perfunderis falsitate.
Si delicta carnis volebas excludere, reorum accedente 
 conscientia percipies et reatum. Si avaritiae flammam
volebas exstinguere, perfunderis fraude, perfunderis
<pb n="0338"/>
scelere, perfunderis et furore. Postremo si credis, quia
accipientis et dantis est fides, ab eo qui interficit hominem,
sanguine perfunderis fratris. Ita agitur, ut qui ad
Baptismum innocens veneras, a Baptismo redeas parricida.</hi> </p>
        </div3>
<div3>
          <head>232.</head>
          <p>
 AUG. respondit: Vellem cum eis sermocinari,
qui verbis istis lectis vel auditis acclamaverunt. Tales
enim non habent aures in corde, sed cor in auribus.
Legant tamen iterum et iterum, et cogitent, et sentiant
 ea, non quid sonent, sed quid sapiant. Primo
ut hoc ultimum excutiam: <hi>Ita ergo fit,</hi> inquis, <hi>ut qui
ad Baptismum innocens veneras, a Baptismo redeas parricida:</hi> 
responde prius, quis ad Baptismum innocens
veniat, excepto illo qui non ideo venit baptizari ut
ejus ablueretur iniquitas, sed ut nobis humilitatis
praeberetur auctoritas? Quid enim dimittetur innocenti?
Aut vero ita es eloquens, ut ostendas nobis
quamdam innocentiam peccatricem. Nonne audis dicentem
Scripturam, <hi>Nemo mundus a peccato in conspectu
tuo, nec infans cujus est diei unius vita super
terram <note>(Job XIV, sec. LXX)</note>
          </hi>? Nam unde ad remissionem
peccatorum et cum infantibus curritur? Nonne
audis aliam: <hi>Ego in iniquitate conceptus sum <note>(Psal.
L, 7)</note>
          </hi>? Deinde si propterea redit parricida qui sine
parricidio venerat, quia eum parricida baptizat; quotquot
ab Optato baptizati redierunt, Optati facti sunt.
Ite nunc, et nobis objicite, quod in vos regum iracundiam
concitemus. Non metuitis ne a vobis tot
Gildonis satellites inquirantur, quot homines ab Optato
baptizari potuerunt? Videsne tandem quemadmodum
ista tua sententia, sicut vesica, non solum inani
sono, sed etiam in capite vestro crepuerit?</p>
        </div3>
<div3>
          <head>233.</head>
          <p>
 Jam caetera superiora, quae nunc refellenda
proposuimus, talia sunt, ut omnino talis quisque baptizatus
redire dicatur, qualis fuerit a quo baptizatur.
Sed absit ut quam delirans ista dicis, tam deliri a te
redeant quos baptizas. Et quam belle tibi sonuit
quod dixisti, <hi>Perfunderis fraude, perfunderis scelere,
perfunderis et furore!</hi> Tu vero nisi furore, non perfusus,
sed repletus esses, ista non effunderes. Itane, ut alia
taceam, quicumque non avari ad avaros collegas tuos
vel presbyteros vestros baptizandi veniunt, avari redeunt;
et quicumque sobrii ad illas vini voragines
currunt ut baptizentur, ebriosi revertuntur? Ista sentientes
et ista suadentes, audetis etiam tanquam adversus
nos commemorare, quod paulo ante superius
posuisti, <hi>Bonum est sperare in Domino, quam sperare
in homine: bonum est sperare in Domino, quam sperare
in principibus <note>(Psal. CXVII, 8, 9)</note>
          </hi>. Quid aliud docetis,
quaeso, quam non in Domino, sed in homine sperare,
quando talem fieri dicitis baptizatum, qualis fuerit
baptizator? et quia istum vobis baptizandi assumitis
principatum, credant vobis homines; et qui erant in
Domino speraturi, sperent in principibus? Imo vero
<pb n="0339"/>
non audiant vos, sed illa potius testimonia quae posuisti
contra nos; et aliquid etiam terribilius: quia
non solum, <hi>Bonum est sperare in Domino quam sperare
in homine;</hi> sed etiam, <hi>Maledictus omnis qui spem suam
ponit in homine <note>(Jerem. XVII, 5)</note>
          </hi>.
</p>
          <p>CAPUT CII.--234. PETIL. dixit: <hi>Imitamini saltem
Prophetas, qui suas animas sacras falso baptismate decipi
timuerunt. Dixit namque primitus Jeremias, apud
impios homines aquam esse mendacem. « Aqua, »  inquit,
 « mendax, non habet fidem.</hi> » </p>
        </div3>
<div3>
          <head>235.</head>
          <p>
 AUG. respondit: Qui Scripturarum ignarus
haec audit, nec te credit aut sic errantem ut nescias
quid loquaris, aut sic fallentem ut quem fefelleris nesciat
quid loquatur, putat Jeremiam prophetam cum
baptizari vellet, praecavisse ne ab hominibus impiis
baptizaretur, et sic ista dixisse. Quo enim pertinet,
quod antequam hoc testimonium poneres dixisti, <hi>Imitamini
saltem Prophetas, qui suas animas sacras falso
baptismate decipi timuerunt?</hi> Quasi Jeremiae temporibus
quisquam sacramento Baptismi ablueretur, nisi
quod se ipsos illis lavacris quae Dominus redarguit,
Pharisaei pene per omnia momenta tingebant, et lectos
et calices et paropsides, sicut in Evangelio legitur <note>(Matth. XXIII, 25)</note>.
Quomodo ergo potuit Jeremias tanquam
baptismum desiderans, et ab impiis baptizari
devitans, ista dixisse? Hoc ergo dixit, cum de populo
infideli quaereretur, cujus pessimis moribus tribulabatur,
non se commiscens factis eorum: qui tamen corporaliter
non se ab illo populo segregavit, nec alia
sacramenta quaesivit, quam ille populus secundum Legis
ordinem illi tempori congrua sumebat. Hunc ergo
populum male viventem dixit plagam, qua cor justi
graviter caedebatur, sive hoc de se ipso diceret, sive
in se ipso figuraret quae futura cernebat. Sic enim ait: <hi>Domine, memor esto mei, et visita me, et innocentem me
fac ab insectantibus me non in longanimitate: scito quomodo
acceperim de te improperium ab his qui spernunt
sermones tuos. Consumma illos: et erit verbum tuum
mihi in jucunditatem et gaudium cordis mei, quoniam
vocatum est nomen tuum in me, Domine omnipotens.
Non sedi in concilio eorum laudantium, sed timebam a
facie manus tuae: singulariter sedebam, quoniam amaritudine
repletus sum. Utquid qui me contristant, praevalent
in me? Plaga mea valida est, unde sanabor? Facta
est mihi ut aqua mendax, quae non habet fidem 
 <note>(Jerem.
XV, 15-18)</note>
          </hi>. In his omnibus videtur quid Propheta intelligi
voluerit, sed videtur ab eis qui non ad causam
suam perversam volunt pervertere quod legunt. Plagam
enim suam dixit Jeremias factam sibi aquam
mendacem, quae non habet fidem: eos autem voluit
intelligi plagam suam, qui eum contristabant male vivendo.
Unde dicit et Apostolus: <hi>Foris pugnae, intus
timores <note>(II Cor. VII, 5)</note>
          </hi>; et iterum, <hi>Quis infirmatur, et
ego non infirmor? et quis scandalizatur, et ego non uror <note>(Id. XI, 29)</note>
          </hi>?
Et quia desperabat eos posse corrigi,
propterea dixit, <hi>Unde sanabor?</hi> tanquam semper habiturus
dolorem, quamdiu illi tales essent, inter quos
vivere cogeretur. Populum autem nomine aquae solere
<pb n="0340"/>
significari, in Apocalypsi manifestatur, ubi aquas multas
populos multos non conjectura nostra, sed illic
enodata interpretatione cognoscimus <note>(Apoc. XVII, 15)</note>.
Noli ergo per pravum intellectum vel potius errorem,
blasphemare sacramentum Baptismi, etiamsi in homine
perditissimo fuerit: quia nec in Simone mendace
aqua mendax erat Baptisma quod acceperat <note>(Act. VIII,
13)</note>, nec tot mendaces vestri aquam mendacem dant,
cum baptizant in nomine Trinitatis. Nec enim tunc incipiunt
esse mendaces, quando proditi atque convicti
sua facinora confitentur: sed potius tunc erant mendaces,
quando cum essent adulteri et scelerati, castos
et innocentes se esse fingebant.
</p>
          <p>CAPUT CIII.--236. PETIL. dixit: <hi>Dixit quoque David,
 « Oleum peccatoris non unguet caput meum. »  Quem
igitur asserit peccatorem? Me qui tua scelera patior, an
te qui persequeris innocentem?</hi> </p>
        </div3>
<div3>
          <head>237.</head>
          <p>
 AUG. respondit: Ex persona corporis Christi,
quae est Ecclesia Dei vivi, columna et firmamentum
veritatis, toto terrarum orbe diffusa, propter Evangelium
quod praedicatur, sicut dicit Apostolus, <hi>in omni
creatura quae sub coelo est <note>(Coloss. I, 23)</note>
          </hi>: ex persona
orbis terrae, de quo idem David, cujus verba non intelligis,
dicit, <hi>Confirmavit orbem terrae, qui non commovebitur <note>(Psal. XCII, 1)</note>
          </hi>;
quem tu peccatis alienis non
commotum esse, sed omnino periisse contendis: ex
illius ergo persona respondeo, Ego non persequor innocentem.
David autem, <hi>oleum peccatoris</hi> dixit: non
dixit, traditoris; non, thurificatoris; non, persecutoris;
sed, <hi>peccatoris.</hi> Quid ergo facturus es secundum
intellectum tuum? Vide primum, utrum non sis ipse
peccator. Nolo mihi dicas, Non sum traditor, non sum
thurificator, non sum persecutor. Nec ego quidem si
Domino placet, aliquid horum sum; nec orbis terrae
qui non commovebitur. Sed dic, si audes, Non sum
peccator. Ille quippe ait, <hi>oleum peccatoris.</hi> Quidquid
enim in te vel levis peccati fuerit inventum, unde
ostendis non pertinere ad id quod dictum est, <hi>oleum
peccatoris?</hi> Quaero enim utrum ores oratione dominica?
Si enim non oras ea oratione, qua Dominus orare
discipulos docuit, unde aliam didicisti pro majoribus
meritis tuis excedentem merita Apostolorum? Si autem
sic oras, ut ille magister docere dignatus est, quomodo
dicis, <hi>Dimitte nobis debita nostra, sicut et nos dimittimus
debitoribus nostris?</hi> Neque enim de illis peccatis
hoc petimus, quae nobis in Baptismo dimissa
sunt. Ergo ista verba orationis aut non te permittunt
esse Dei deprecatorem, aut aperiunt peccatorem. Eant
nunc, et osculentur tibi caput qui abs te baptizati sunt,
quorum capita oleo tuo perierunt. Sed tu vide quid sis,
vel quid de te sentias. Itane vero Optatus, quem Pagani,
Judaei, Christiani, nostri, vestri, per Africam
totam, furem, raptorem, proditorem, oppressorem,
separatorem, et illius quem quidam vestrum ejus
dixit Comitem Deum, non amicum, non clientem, sed
<pb n="0341"/>
satellitem clamant, non fuit vel qualiscumque peccator?
Quid ergo facient, quibus unxit capita reus criminis
capitalis? Nonne et ipsi vobis capita osculantur,
de quorum capitibus per hunc intellectum tam male
judicatis? Saltem prodite illos, et admonete ut sanentur.
An vobis potius caput sanandum est ita delirantibus?
Quid ergo, inquies, dixit David? Quid me interrogas?
Ipsum interroga; superiore versu tibi respondet: <hi>Emendabit,</hi> 
 inquit, <hi>me justus in misericordia, et
arguet me; oleum autem peccatoris non impinguabit caput
meum <note>(Psal. CXL, 5)</note>
          </hi>. Quid planius? Quid apertius?
Malim, inquit, me misericordi objurgatione sanari,
quam blanda adulatione tanquam mihi caput ungatur,
decipi atque perverti. Sub aliis verbis ipsa sententia
est alibi Scripturarum: <hi>Meliora sunt vulnera amici,
quam voluntaria oscula inimici <note>(Prov. XXVII, 6)</note>
          </hi>.
</p>
          <p>CAPUT CIV.--238. PETIL. dixit: <hi>Unguentum vero
concordiae sic in fratribus laudat:  « Ecce quam bonum
et quam jucundum, habitare fratres in unum. Tanquam
unguentum in capite, quod descendit in barbam, barbam
Aaron, quod descendit in oram vestimenti ejus: sicut ros
Hermon, qui descendit in montem Sion. Quoniam ibi
mandavit Dominus benedictionem, et vitam usque in saeculum</hi> » <note>(Psal. CXXXII)</note>.
 <hi>Sic, inquit, ungitur unitas, sicut
uncti sunt sacerdotes.</hi> </p>
        </div3>
<div3>
          <head>239.</head>
          <p>
 AUG. respondit: Verum dicis. Nam illud sacerdotium
in figura corporis Christi habebat unctionem,
quod unitatis compage fit salvum. Nam et ipse Christus
a chrismate appellatur, id est, ab unctione. Hunc
Hebraei dicunt Messiam, quod verbum punicae linguae
consonum est, sicut alia hebraea permulta et pene
omnia. Quid est ergo in illo sacerdotio caput, quid
barba, quid ora vestimenti? Quantum donat Dominus
ut intelligam, caput est ipse Salvator corporis, de quo
Apostolus dicit: <hi>Et ipse est caput corporis Ecclesiae <note>(Coloss.
I, 18)</note>
          </hi>. Per barbam non incongrue fortitudo intelligitur.
Ergo ad eos qui sunt fortes in Ecclesia ejus,
et adhaerent ori ejus, ut sine timore praedicent veritatem,
ab ipso Christo tanquam a capite sanctum descendit
unguentum, id est, sanctificatio spiritualis.
Ora vestimenti haec datur intelligi, quae in capite vestimenti
est, qua vestientis caput ingreditur: per hanc
significantur perfecti fideles in Ecclesia. In ora namque
perfectio est: et utique meministi dictum esse
cuidam diviti, <hi>Si vis esse perfectus, vade, vende omnia
quae possides, et da pauperibus, et habebis thesaurum in
coelis; et veni, sequere me.</hi> Tristis quidem ille discessit,
neglector perfectionis, elector defectionis <note>(Matth. XIX,
21, 22)</note>: sed numquid ideo defuerunt, in quos unitatis
unguentum tali rerum terrenarum dimissione perfectos,
tanquam in oram vestimenti a capite descenderet?
Nam exceptis Apostolis, et qui cum eis erant
praepositis atque doctoribus, quos eminentiores et
fortiores in barba intelligimus, lege in Actibus Apostolorum,
<pb n="0342"/>
et vide qui <hi>rerum suarum venditarum pretia
ad pedes Apostolorum ponebant, et nemo dicebat aliquid
proprium, sed erant eis omnia communia, et distribuebatur
unicuique sicut cuique opus erat, et erat illi
anima una et cor unum in Deum <note>(Act. IV, 32-35)</note>
          </hi> 
Nempe ita scriptum esse cognoscis. Agnosce ergo
bonum et jucundum, fratres habitantes in unum
Agnosce barbam Aaron: agnosce oram vestimenti
spiritualis. Interroga ipsam Scripturam, ubi coeperint
ista fieri: invenies in Jerusalem. De hac ora vestis
per omnes gentes unitas tota contexitur. Hac intravit
caput in vestem, ut indueretur Christus varietate orbis
terrarum; quia in hac ora vestimenti apparuit varietas
ipsa linguarum. Cur ergo ipsi capiti, unde illud
unitatis descendit unguentum, id est, amoris fragrantia
spiritualis; cur, inquam, ipsi capiti resistitis testanti
et dicenti, <hi>Praedicabitur in nomine ejus poenitentia
et remissio peccatorum per omnes gentes, incipientibus
ab Jerusalem <note>(Luc. XXIV, 47)</note>
          </hi>? Et in hoc unguento sacramentum
Chrismatis vultis interpretari: quod
quidem in genere visibilium signaculorum sacrosanctum
est, sicut ipse Baptismus: sed potest esse et in
hominibus pessimis, in operibus carnis vitam consumentibus,
et regnum coelorum non possessuris; et
ideo nec ad barbam Aaron, nec ad oram vestimenti
ejus, nec ad ullam contextionem vestis sacerdotalis
pertinentibus. Ubi enim positurus es quae Apostolus
enumerat <hi>manifesta opera carnis, quae sunt,</hi> inquit, <hi>fornicationes, immunditiae, luxuriae, idolorum servitus,
veneficia, inimicitiae, contentiones, aemulationes, animositates,
dissensiones, haereses, invidiae, ebrietates, comessationes,
et his similia: quae praedico vobis, sicut
praedixi, quoniam qui talia agunt, regnum Dei non possidebunt <note>(Galat. V, 19-21)</note>
          </hi>?
Sequestro fornicationes,
quae latenter admittuntur: immunditias interpretare
ut volueris, sequestro et ipsas: illic ponamus et veneficia,
quia nemo est palam confector datorque venenorum:
sequestro et haereses, quia hoc vultis: idolorum
servitutem nescio utrum debeam sequestrare,
quandoquidem Apostolus ibi ponit avaritiam, quae publice
insanit. His ergo sequestratis, nulline apud vos
luxuriosi, nulli avari, nulli pertinaciter inimicitias
exercentes, nulli contentiosi, aemuli, animosi, dissensionibus
studentes, invidi, ebriosi, comessationibus
vacantes? Nulline apud vos tales unguntur, et
in his intus noti manifestique moriuntur? Si nullos
dicis; quoniam studio contentionis aperte mentiris
vide ne de talibus ipse sis. Si autem ab hujusmodi
remotus es, non corporis separatione, sed vitae dissimilitudine,
et tales turbas circum altaria vestra gemens
conspicis; quid dicemus, quia oleo sancto uncti
sunt, et, sicut Apostolus liquida veritate confirmat,
regnum Dei non possidebunt: numquid barbae Aaron
et orae vestimenti ejus sacrilega injuria facienda est,
ut ibi eos ponendos arbitremur? Absit. Discerne ergo
visibile sanctum Sacramentum, quod esse et in bonis
et in malis potest, illis ad praemium, illis ad judicium,
<pb n="0343"/>
ab invisibili unctione charitatis, quae propria bonorum
est. Discerne ista, discerne: discernat te Deus a
parte Donati, et in Catholicam revocet, unde te illi
catechumenum abreptum mortiferi honoris vinculo
ligaverunt. Jam ros Hermon super montes Sion,
quomodolibet abs te accipiatur, non estis in montibus
Sion; quia non estis in civitate super montem constituta,
quae certum signum hoc habet, quod abscondi
non potest. Nota est ergo omnibus gentibus: pars
autem Donati ignota est pluribus gentibus: non est
ergo ipsa.
</p>
          <p>CAPUT CV.--240. PETIL. dixit: <hi>Vae igitur vobis,
qui violando quod sanctum est, rescinditis unitatem,
Propheta dicente,  « Si peccaverit populus, orabit pro eo
sacerdos; si autem peccaverit sacerdos, quis orabit
pro eo?</hi> » </p>
        </div3>
<div3>
          <head>241.</head>
          <p>
 AUG. respondit: Et videbar paulo ante, cum
de oleo peccatoris disputaremus, ungere tibi frontem,
ut diceres, si auderes, utrum ipse peccator non esses.
Ecce dixisti illud. O scelus! o monstrum! Quia enim
te sacerdotem asseris, quid aliud per hoc propheticum
testimonium, nisi te omnino sine peccato esse dixisti?
Nam si habes peccatum, quis pro te orabit secundum
intellectum tuum? Ita enim vos miseris plebibus venditatis,
commemorantes ex Propheta, <hi>Si peccaverit
populus, orabit pro eo sacerdos; si autem sacerdos peccaverit,
quis orabit pro eo <note>(I Reg. II, 25)</note>
          </hi>? ut vos sine
peccato esse credant, et peccata sua vestris orationibus
purganda committant. Magni homines vos, excelsi,
coelestes, divini, nec jam homines, sed angeli,
qui pro plebibus oratis, et pro vobis plebes orare non
vultis! Tune justior Paulo, tu perfectior tanto Apostolo,
qui eorum quos docebat orationibus se commendabat? <hi>Orationi,</hi> 
 inquit, <hi>instate, vigilantes in illa,
in gratiarum actione; orantes simul et pro nobis, ut Deus
aperiat nobis ostium verbi ad loquendum mysterium
Christi, propter quod et vinctus sum, ut manifestem
illud, ita ut oportet me loqui <note>(Coloss. IV, 2-4)</note>
          </hi>. Ecce
oratur pro Apostolo, quod fieri non vis pro episcopo.
Videsne quam sit ista diabolica superbia? Oratur pro
Apostolo, ut manifestet mysterium Christi, sicut oportet
loqui. Proinde si pias plebes haberetis, hortari
debuisti ut pro te orarent, ne loquereris sicut non
oportet. Tu justior Joanne evangelista, qui ait: <hi>Si
dixerimus quia peccatum non habemus, nos ipsos decipimus,
et veritas in nobis non est <note>(I Joan. I, 8)</note>
          </hi>? Tu
postremo justior Daniele, quem tu ipse in hac ipsa
epistola ita commemorasti, ut diceres, <hi>Rex justissimum
Danielem ferinis morsibus, ut putabat, objecit?</hi> 
Quod ille non putaverat; quandoquidem amicissimo
animo, sicut lectionis circumstantia probat, dixit ipsi
Danieli, <hi>Deus tuus cui deservis assidue, ipse eripiet te <note>(Dan. VI, 16)</note>
          </hi>.
Sed hinc jam multa diximus: nunc
quod agitur, nempe justissimus erat Daniel; non testimonio
tuo, quanquam hoc mihi ad causam quam tecum
ago sufficiat; sed testimonio Spiritus Dei loquentis
etiam per Ezechielem, ubi tres eminentissimae
justitiae nominavit, Noe, Danielem et Job, quos dixit
solos a quadam vehementissima ira Dei, quae caeteris
<pb n="0344"/>
impenderet, posse liberari <note>(Ezech. XIV, 14)</note>. Vir ergo
justissimus, unus ex tribus memorabilibus orat, et
dicit, <hi>Cum orarem et confiterer peccata mea et peccata
populi mei in conspectu Domini Dei mei <note>(Dan. IX, 20)</note>
          </hi>.
Et tu te dicis esse sine peccato; quia videlicet sacerdos
es, et si peccaverit populus, oras pro eo; si autem
tu peccas, quis pro te orabit? Vere quia impietate
tantae arrogantiae indignum te praebes, pro quo
sacerdos ille interpellet, quem Propheta his verbis,
quae non intelligis, voluit intelligi. Jam enim ne quis
inquirat cur hoc dictum sit, quantum Dominus donat,
expediam. Praeparabat Deus animos hominum per
Prophetam, ut talem desiderarent sacerdotem pro quo
nullus posset orare. Ipse figurabatur temporibus primi
populi et primi templi, ubi omnia figurae nostrae fuerunt.
Ideo solus summus sacerdos intrabat in sancta
sanctorum, ut oraret pro populo, qui cum sacerdote
in ipsa interiora sancta non introibat <note>(Levit. XVI, et
Hebr. IX, 7)</note>; sicut ille sacerdos intravit in secreta
coelorum, in illa veriora sancta sanctorum, adhuc
nobis hic positis pro quibus interpellat. Ideo dixit
Propheta, <hi>Si peccaverit populus, orabit pro eo sacerdos;
si autem sacerdos peccaverit, quis orabit pro eo?</hi> id est,
Talem desiderate sacerdotem, qui peccare non possit,
ne indigeat orari pro se. Et ideo pro Apostolis oratur
a populis <note>(Act. XIV, 22)</note>: pro illo autem sacerdote
Apostolorum magistro et Domino non oratur. Audi
hoc Joannem fatentem, et dicentem: <hi>Fratres,</hi> inquit, <hi>haec scribo vobis, ut non peccetis: et si quis peccaverit,
advocatum habemus apud Patrem, Jesum Christum justum;
ipse est exoratio pro peccatis nostris 
 <note>(I Joan. II,
1, 2)</note>
          </hi>. <hi>Habemus,</hi> dixit: <hi>peccatis nostris,</hi> dixit. Disce
humilitatem, ne cadas; imo ut aliquando surgas.
Neque enim ista dixisses, nisi cecidisses.
</p>
          <p>CAPUT CVI.--242. PETIL. dixit: <hi>Ac ne se vindicet
a delicto qui laicus est, hoc interdicto tenetur:
 « Ne communices peccatis alienis.</hi> » </p>
        </div3>
<div3>
          <head>243.</head>
          <p>
 AUG. respondit: Erras, ut dicitur, toto coelo
per superbiam, dum non vis communicare orbi terrae
per humilitatem. Nam neque hoc laico dictum est, et
nescis quemadmodum dictum sit. Ad Timotheum
Apostolus cum scriberet, hoc monebat eumdem ipsum
Timotheum: cui alio loco dicit, <hi>Noli contemnere gratiam
quae in te est, quae tibi data est per impositionem
manuum presbyterii <note>(I Tim. IV, 14)</note>
          </hi>. Et multis aliis
documentis ostenditur, quod non erat laicus. Quod
autem ait, <hi>Ne communices peccatis alienis;</hi> consensu
et placito intelligi voluit. Unde statim subjiciens quomodo
id agat, <hi>Te ipsum,</hi> inquit, <hi>castum custodi <note>(Id. V,
22)</note>
          </hi>. Neque enim et ipse Paulus communicabat peccatis
alienis, quia falsos fratres, de quibus gemit, in
unitate corporali tolerabat; aut communicaverunt
furto et sceleri Judae praecessores ejus Apostoli, quia
cum eo jam Domini venditore, et a Domino demonstrato,
sacrosanctam coenam communicaverunt.
</p>
          <p>CAPUT CVII.--244. PETIL. dixit: <hi>Hac iterum
<pb n="0345"/>
sententia ipse Apostolus comparat conscientiae malae
consortes. « Et qui faciunt ea,</hi> inquit, <hi>et qui consentiunt
talia facientibus, digni sunt morte</hi> »  <note>(Rom. I,
32)</note>.</p>
        </div3>
<div3>
          <head>245.</head>
          <p>
 AUG. respondit: Quomodolibet ea dixeris,
non curo; vera sunt haec, et hoc est quod Catholica
docet, multum interesse inter consentientes quibus
haec placent, et tolerantes quibus haec displicent. Illi
enim palea fiunt, dum paleae sequuntur sterilitatem:
illi triticum sunt, exspectent, ut segregentur, Christum
ventilatorem.
</p>
          <p>CAPUT CVIII.--246. PETIL. dixit: <hi>Venite ergo ad
Ecclesiam, populi, et aufugite traditores, si cum iisdem
perire non vultis. Nam ut facile cognoscatis quod cum
ipsi sint rei, de fide nostra optime judicent: ego illorum
infectos baptizo; illi meos, quod absit, recipiunt baptizatos;
quae omnino non facerent, si in Baptismo nostro
culpas aliquas agnovissent. Videte ergo, quod damus.
quam sit sanctum, quod destruere metuit sacrilegus inimicus.</hi> </p>
        </div3>
<div3>
          <head>247.</head>
          <p>
 AUG. respondit: Contra istum quidem errorem
multa jam diximus, et in hoc opere, et alibi.
Sed quia ita magnum firmamentum vanitatis vestrae
in hac sententia esse arbitramini, ut ad hoc tibi terminandam
putares epistolam, quo quasi recentius in
animis legentium remaneret, breviter respondeo. Sic
approbamus in haereticis Baptismum, non haereticorum,
sed Christi, sicut in fornicatoribus, immundis,
luxuriosis, idololatris, veneficis, inimicitiarum retentoribus,
contentiosis, aemulis, animosis, dissensionum
studiosis, invidis, ebriosis, comessatoribus, et his
similibus approbamus Baptismum, non eorum, sed
Christi. Omnes enim isti inter quos et haeretici positi
sunt, sicut dicit Apostolus, regnum Dei non possidebunt <note>(Galat. V, 19-21)</note>;
et ideo ad sinistram partem
cum diabolo pertinebunt. Nec ideo putandi sunt esse
in Christi corpore, quod est Ecclesia, quia Sacramentorum
ejus corporaliter participes fiunt. Illa enim
et in talibus sancta sunt, et eis indigne tractantibus
et sumentibus ad majus judicium valebunt. Ipsi autem
non sunt in illa Ecclesiae compage, quae in membris
Christi per connexum et contactum crescit in incrementum
Dei. Illa quippe Ecclesia in petra est,
ficut Dominus dicit: <hi>Super hanc petram aedificabo Ecclesiam
<pb n="0346"/>
meam <note>(Matth. XVI, 18)</note>
          </hi>. Illi autem in arena
aedificant, sicut idem Dominus dicit: <hi>Qui audit verba
mea et non facit ea, similubo eum viro stulto, qui aedificat
domum suam super arenant <note>(Id. VII, 26)</note>
          </hi>. Sed ne
putes Ecclesiam quae in petra est, in una parte esse
terrarum, et non diffundi usque ad fines terrae: audi
ejus vocem de Psalmo gementis inter mala peregrinationis
suae. Ait enim: <hi>A finibus terrae ad te clamavi;
cam angeretur cor meum, in petra exaltasti me: deduxisti
me, quia factus es spes mea, turris fortitudinis
a facie inimici <note>(Psal. LX, 3, 4)</note>
          </hi>. Videte quemadmodum
a finibus terrae clamat. Non est ergo in
sola Africa, vel solis Afris, episcopum Romam paucis
Montensibus, et in Hispaniam domui unius
mulieris ex Africa mittentibus. Videte quemadmodum
in petra exaltetur. Non ergo in ea deputandi
sunt omnes qui aedificant in arena, id est, qui audiunt
verba Christi et non faciunt: qui tamen et apud
nos et apud vos habent et tradunt Baptismi sacramentum.
Videte quemadmodum spes ejus Deus sit
Pater et Filius et Spiritus sanctus, non Petrus,
non Paulus; quanto minus Donatus, aut Petilianus?
Non ergo vestrum est quod destruere metuimus, sed
Christi: quod et in sacrilegis per se sanctum est. Nam
venientes a vobis recipere non possumus, nisi quod
vestrum est destruamus. Destruimus enim perfidiam
desertoris, non destruimus characterem imperatoris.
Proinde tu ipse considera, et destrue quod dixisti: <hi>Ego,</hi> 
 inquis, <hi>illorum infectos baptizo; illi meos, quod
absit, recipiunt baptizatos.</hi> Tu enim non infectos baptizas,
sed, ut tui erroris fraude inficias, rebaptizas.
Nos autem non tuos recipimus baptizatos, sed destruimus
errorem tuum unde sunt tui, et suscipimus
Christi Baptismum unde sunt baptizati. Itaque opportune
in medio abs te positum est, <hi>Quod absit.</hi> Dixisti
enim, <hi>illi meos, quod absit, recipiunt baptizatos.</hi> Nam
cum tu velles intelligi <hi>Quod absit, recipiunt,</hi> timens
ne tuos recipiamus; ego nescientem dixisse accipio, <hi>Meos, quod absit.</hi> 
 Revera enim absit ut tui sint, qui
jam ad Catholicam transeunt: nec sic transeunt, ut
baptizati nostri sint, sed ut socii nostri sint; baptizati
autem Christi nobiscum sint.
</p>
        </div3>
      </div1>

<div1>
        <head> <hi>LIBER TERTIUS.</hi> Refellit Augustinus secundas litteras quas in ipsum Petilianus, viso primo superiorum librorum, scripsit maledictis plenas; et neglecta propria sua defensione ostendit Petilianum in causa defecisse, neque ad rem de qua agitur, respondere valuisse.</head>

<pb n="0345"/>
<p>CAPUT PRIMUM.--1. Legi, Petiliane, litteras
tuas, quando legere potui, quibus te satis indicasti
adversus catholicam Ecclesiam, pro parte Donati,
nec aliquid valuisse dicere idoneum, nec tacere permissum.
<pb n="0346"/>
Quos aestus passus es, quanta cordis tempestate
fluctuasti, cum legisses ea quibus parti epistolae
tuae, quae in manus meas tunc venerat, quanta potui
brevitate ac perspicuitate respondi? Vidisti enim tanta
<pb n="0347"/>
firmitate roboratam, tanta luce illustratam, quam
tenemus et defendimus veritatem, ut quid contra eam
dicendum esset, quo convicta refelleretur, invenire
non posses. Attendisti etiam, multorum qui ea legerant,
exspectationem in te esse conversam, scire cupientium
quid diceres, quid ageres, qua evaderes,
quo ex tantis angustiis, quibus te Dei verbum circumvallarat,
erumperes. Hic tu, qui debueras, contempta
opinione vanorum, pergere in veram sanamque
sententiam, fecisti quod de talibus Scriptura praedixit: <hi>Dilexisti malitiam super benignitatem, iniquitatem
magis quam loqui aequitatem 
 <note>(Psal. LI, 5)</note>
          </hi>. Proinde
si et ego tibi vellem pro maledictis maledicta rependere,
quid aliud quam duo maledici essemus, ut ii
qui nos legerent, alii detestatos abjicerent sana gravitate,
alii suaviter haurirent malevola voluntate?
Ego quando cuique vel dicendo vel scribendo respondeo,
etiam contumeliosis criminationibus lacessitus,
quantum mihi Dominus donat, frenatis atque contritis
 vanae indignationis aculeis, auditori lectorive
consulens, non ago ut efficiar homini conviciando superior,
sed errorem convincendo salubrior.</p>
<div3>
          <head>2.</head>
          <p>
 Si enim qualecumque cor habent, qui ea quae
scripsisti considerant; quid tibi profuit ad causam,
quae inter nos de communione catholica vel de parte
Donati agitur, quod relicto negotio quodam modo publico,
privata quadam simultate hominis unius vitam
maledicis opprobriis insectatus es, quasi homo ille sit
causa quae inquiritur? Tam male existimasti, non dicam
de Christianis, sed de ipso genere humano, ut
non crederes posse tua scripta in manus aliquorum
venire prudentium, qui se a personis nostris tollerent,
et quaestionem potius quae inter nos verteretur inquirerent,
nec qui vel quales essemus, sed quid pro veritate
vel contra errorem diceremus attenderent?
Horum judicium tibi reverendum fuit, horum reprehensio
praecavenda, ne te arbitrarentur nihil invenisse
quod diceres, nisi tibi proponeres cui quoquo
modo malediceres. Sed videlicet quorumdam levitate
atque vanitate, qui libenter audiunt lites jurgantium
disertorum, ut cum attendunt quam eloquenter convicieris,
non intueantur quam veraciter convincaris.
Simul et illud opinor egisti, ut occupatus mea defensione
susceptam causam etiam ipse desererem;
atque ita hominibus, non ad disputantium, sed ad litigantium
verba conversis, obscuraretur veritas,
quam dilucescere atque innotescere formidatis. Ego
itaque contra tale consilium quid agam, nisi mea potius
defensione neglecta rem teneam, de qua intentionem
meam nullus meus criminator excutiat? Domum
Dei mei, cujus decorem dilexi, praeconio servientis
vocis extollam, me vero humiliabo et abjiciam.
Elegi enim abjectus esse in domo Dei mei, magis
quam habitare in tabernaculis haereticorum <note>(Psal.
LXXXIII, 11)</note>. A te ergo, Petiliane, sermonem parumper
avertam; et ad eos convertam, quos a me maledictis
<pb n="0348"/>
tuis es conatus avertere, quasi hoc ego moliar,
ut homines ad me convertantur, et non potius mecum
ad Deum.
</p>
          <p>CAPUT II.--3. Audite ergo, quicumque maledicta
legistis, quae in me iratior quam consideratior Petilianus
evomuit. Prius vos apostolicis verbis alloquar;
quae certe, qualiscumque ipse sim, vera sunt. <hi>Sic nos
existimet homo quasi ministros Christi, et dispensatores
mysteriorum Dei. Hic jam quaeritur inter dispensatores
ut fidelis quis inveniatur. Mihi autem minimum est ut a
vobis dijudicer, aut ab humano die: sed neque ego me
ipsum judico.</hi> Jam quod sequitur, etsi mihi non audeo
coaptare, ut dicam, <hi>Nihil enim mihi conscius sum</hi> 
fidenter tamen in conspectu Dei dico, Nihil eorum,
quibus Petilianus tempus vitae meae posteaquam in
Christo baptizatus sum, criminatus est, mihi conscius
sum; <hi>nec tamen in hoc justificatus sum: qui autem dijudicat
me, Dominus est. Itaque nolite ante tempus
quidquam judicare</hi>, <hi>donec veniat Dominus, et illuminet
abscondita tenebrarum, et manifestabit cogitationes cordis,
et tunc laus erit unicuique a Deo. Haec autem, fratres,
transfiguravi in me, ne supra quam scriptum est,
unus pro altero infletur adversus alterum <note>(I Cor. IV,
1-6)</note>
            </hi>. <hi>Itaque nemo glorietur in homine. Omnia enim
vestra sunt, vos autem Christi, Christus vero Dei <note>(Id.
III, 21-23)</note>
            </hi>. Iterum dico, <hi>Nemo glorietur in homine:</hi> 
saepius repeto, <hi>Nemo glorietur in homine.</hi> Si quid in
nobis laudabile advertitis, ad illius laudem referte, a
quo est omne datum optimum, et omne donum perfectum:
desursum est enim descendens a Patre luminum,
apud quem non est immutatio, nec momenti
obumbratio <note>(Jacobi I, 17)</note>. Quid enim habemus quod
non accepimus? Si autem accepimus, non gloriemur
quasi non acceperimus <note>(I Cor. IV, 7)</note>. Et in his omnibus
quaecumque in nobis bona nostis, imitatores nostri
estote, si tamen nos Christi <note>(Ibid., 16)</note>: si autem
aliqua mala in nobis vel suspicamini vel creditis vel
videtis, retinete illud dominicum, quo securi ejus
Ecclesiam non propter mala hominum deseratis:
Quae dicimus, facite; quae autem mala nos facere putatis
aut nostis, nolite facere <note>(Matth. XXIII, 3)</note>. Non
enim tempus est purgandi me vobis, cum, mea causa
neglecta, rem vobis salubrem commendare susceperim,
ut nemo glorietur in homine. Maledictus enim
omnis qui spem suam ponit in homine <note>(Jerem. XVII, 5)</note>.
Hoc praecepto dominico et apostolico retento atque
servato, etiam me in mea causa, sicut inimicus existimari
cupit, deficiente et oppresso, victrix erit causa
cui servio. Si enim firmissime tenueritis quod exhortor
et satago, maledictum esse omnem qui spem suam
ponit in homine, ut nemo glorietur in homine; aream
dominicam, propter paleam quae vel nunc vento superbiae,
percussa volat, vel ultima ventilatione separabitur <note>(Matth. III, 12)</note>,
nullo modo deseretis, nec
domum magnam propter vasa facta in contumeliam
refugietis <note>(II Tim. II, 20)</note>, nec propter malos pisces in
<pb n="0349"/>
littore separandos per disrupta retia exibitis <note>(Matth.
XIII, 47, 48)</note>, nec propter haedos pastore divisuro ad
sinistram ponendos bona unitatis pascua relinquetis <note>(Id. XXV, 32, 33)</note>,
nec propter commixta zizania vos
a tritici societate, cui caput est granum illud mortificatum
et multiplicatum, et quae per mundum simul
usque ad messem crescit, nefaria discissione separabitis.
Ager est enim mundus, non Africa; messis,
finis saeculi <note>(Id. XIII, 24-40)</note>, non tempus Donati.</p>
<p>CAPUT III.--4. Has certe similitudines evangelicas
recognoscitis, ad quid aliud datas, nisi ut nemo
glorietur in homine, et ne quis pro altero inflatus adversus
alterum dividatur, dicens, <hi>Ego sum Pauli:</hi> 
cum utique non Paulus crucifixus sit pro vobis, nec
in nomine Pauli, quanto minus in nomine Caeciliani
vel cujusquam nostrum, baptizati sitis <note>(I Cor. I, 12,
13)</note>: ut discatis, quamdiu palea cum frumento trituratur,
quamdiu pisces mali cum bonis intra retia
dominica natant, ante tempus ventilationis tolerare
potius propter bonos commixtionem malorum, quam
violare propter malos charitatem bonorum? Haec
quippe commixtio, non aeterna, sed temporalis; nec
spiritualis, sed corporalis est. In qua non errabunt
Angeli, quando colligent malos de medio justorum,
et mittent in caminum ignis ardentis. Novit enim
Dominus qui sunt ejus. Et si ab iniquis ad tempus
corporaliter non potest, recedat tamen ab ipsa iniquitate
omnis qui nominat nomen Domini <note>(II Tim. II, 19)</note>.
Licet enim a malis interim vita, moribus, corde ac
voluntate separari atque discedere: quae separatio
semper oportet custodiatur. Corporalis autem separatio
ad saeculi finem fidenter, patienter, fortiter exspectetur:
propter quam exspectationem dictum est, <hi>Sustine
Dominum, viriliter age; confortetur cor tuum, et sustine
Dominum <note>(Psal. XXVI, 14)</note>
            </hi>. Maxima quippe palma tolerantiae
est, inter subintroductos falsos fratres, sua quaerentes,
non quae Jesu Christi, dilectionem non suam
quaerentium, sed quae Jesu Christi, nulla turbulenta
et temeraria dissensione turbare, nec unitatem sagenae
dominicae ex omni piscium genere congregantis,
dum ad littus, id est, ad finem saeculi ducitur, superbe
nefaria contentione disrumpere: cum se putat quisque
aliquid esse, cum nihil sit, atque ita se ipsum
seducit; et sufficere vult ad populorum christianorum
separationem, suum vel suorum judicium, qui
malos quosdam communione Sacramentorum christianae
religionis indignos se apertissime nosse dicunt:
de quibus tamen quidquid nosse se dicunt, universae
Ecclesiae quae per omnes gentes sicut est praedicta diffunditur,
persuadere non possunt. Et cum istorum,
quasi quos noverunt, refugiunt communionem, illius
deserunt unitatem: cum potius deberent, si esset in
eis charitas omnia sufferens, ne se a bonis dividerent,
quos in omnibus gentibus aliena mala docere non poterant,
ipsi in una gente tolerare quod noverant. Unde
etiam non discussa causa, in qua documentis gravissimis
<pb n="0350"/>
convincuntur calumniati innocentibus, probabilius
creduntur traditionis crimina falsa finxisse, qui
non dubitaverunt longe sceleratius crimen nefariae
divisionis admittere. Quia et si verum esset quidquid
de traditione jactarunt; tamen consortium Christianorum
quos usque ad extrema terrae divina Scriptura
commendat, propter hoc quod ipsi scierunt, illi autem
nescierunt, relinquere nullo modo debuerunt.</p>
<p>CAPUT IV.--5. Neque hoc ideo dixerim ut negligatur
ecclesiastica disciplina, et permittatur quisque
facere quod velit, sine ulla correptione, et quadam
medicinali vindicta, et terribili lenitate, et charitatis
severitate. Nam ubi erit illud Apostoli: <hi>Corripite inquietos,
consolamini pusillanimes, suscipite infirmos,
patientes estote ad omnes. Videte ne quis malum pro
malo alicui reddat <note>(I Thess. V, 14, 15)</note>
            </hi>? Cum hoc
utique subjecit, <hi>Videte ne quis malum pro malo alicui
reddat;</hi> satis ostendit, non esse mali pro malo redditionem,
corripere inquietos, quamvis pro culpa
inquietudinis reddatur poena correptionis. Non ergo
malum est correptionis poena, cum sit malum culpa.
Neque enim ferrum est inimici vulnerantis, sed medici
secantis. Fiunt ista in Ecclesia, et ille spiritus
interioris lenitatis ardet zelo Dei, ne virgo casta uni
viro desponsata Christo in aliquibus suis membris,
sicut Eva seducta est serpentis astutia, corrumpatur
a castitate quae est in Christo <note>(II Cor. XI, 2, 3)</note> 
Verumtamen absit a servis patrisfamilias, ut immemores
sint praecepti Domini sui, et sic adversus zizaniorum
multitudinem flagrantia sanctae indignationis
ignescant, et cum ea volunt ante tempus colligere,
simul eradicetur et triticum. Cujus peccati isti rei
tenerentur, etiamsi vera crimina traditoribus, quos
insimulabant, se objecisse monstrarent: quoniam simul
non solum ab iniquis, quorum societatem velut
evitabant, sed etiam a bonis fidelibus in omnibus gentibus
constitutis, quibus ea quae se nosse dicebant,
probare non poterant, impia praesumptione separati
sunt, secumque multos, apud quos aliqua auctoritate
praevalebant, et qui minus intelligere poterant, unitatem
Ecclesiae toto orbe diffusae pro alienis peccatis
nullo modo esse deserendam, traxerunt in eamdem
perniciem; ut etiamsi ipsi scirent vera crimina quibusdam
se objicere, eo modo periret infirmus in eorum
scientia, propter quem Christus mortuus est <note>(I Cor. VIII, 11)</note>,
dum offensus malis alienis, interimebat
in se bonum pacis quod habebat cum fratribus
bonis, qui partim talia non audierant, partim non
discussa et non probata temere credere formidaverant,
partim judicibus ecclesiasticis, ad quos trans
mare tota causa perducta est, qualiacumque illa essent,
pacifica humilitate reliquerant.</p>
<p>CAPUT V.--6. Vos ergo, sancta germina unicae
matris Catholicae, hujusmodi sceleris et erroris exemplum,
subditi Domino, quanta potestis vigilantia praecavete.
Quantalibet doctrinae ac famae luce praefulgeat,
lapidemque se esse jactet pretiosum, quisquis vos
<pb n="0351"/>
trahere voluerit post se ipsum, mementote quod illa
mulier fortis et una uni amabilis viro suo, quam in
ultimo Proverbiorum sancta Scriptura describit, pretiosior
est lapidibus pretiosis. Nemo dicat, Illum sequar,
quoniam ipse me christianum fecit; aut, Illum
sequar, quoniam ipse me baptizavit. Neque qui plantat
est aliquid, neque qui rigat, sed qui incrementum
dat Deus <note>(I Cor. III, 7)</note>. Et Deus charitas est, et qui manet
in charitate, in Deo manet, et Deus in illo manet <note>(I Joan. IV, 16)</note>.
Nullus etiam praedicans nomen Christi,
et gestans ac ministrans Sacramentum Christi,
sequendus est contra unitatem Christi. Opus suum
probet unusquisque; et tunc in se ipso tantum gloriam
habebit, et non in altero. Unusquisque enim proprium
onus portabit <note>(Galat. VI, 4, 5)</note>, onus videlicet
reddendae rationis: quia unusquisque nostrum pro se
rationem reddet. Non itaque amplius invicem judicemus <note>(Rom. XIV, 12, 13)</note>.
Nam quantum attinet ad
onera mutuae charitatis, invicem onera vestra portate,
et sic adimplebitis legem Christi. Qui enim putat se
esse aliquid, cum nihil sit, se ipsum seducit <note>(Galat.
VI, 2 et 3)</note>. Sufferamus ergo invicem in dilectione, satis
agentes servare unitatem spiritus in vinculo pacis <note>(Ephes. IV, 2)</note>:
extra quam quisquis colligit, non cum
Christo colligit: quisquis autem non cum Christo colligit,
spargit <note>(Matth. XII, 30)</note>.</p>
<p>CAPUT VI.--7. Proinde sive de Christo, sive de
ejus Ecclesia, sive de quacumque alia re quae pertinet
ad fidem vitamque vestram, non dicam nos, nequaquam
comparandi ei qui dixit, <hi>Licet si nos;</hi> sed omnino
quod secutus adjecit, <hi>Si angelus de coelo vobis annuntiaverit
praeter quam quod</hi> in Scripturis legalibus
et evangelicis <hi>accepistis, anathema sit <note>(Galat. I, 8)</note>
            </hi>.
Haec vobiscum, et cum omnibus quos Christo lucrari
cupimus, actitantes, atque inter caetera sanctam Ecclesiam
quam in Dei Litteris promissam legimus, et
sicut promissa est in omnibus gentibus reddi cernimus
praedicantes, ab iis quos ad ejus pacificum gremium
attrahi cupimus, pro actione gratiarum flammas
meruimus odiorum: quasi nos eos in ea parte ligaverimus,
pro qua non inveniunt quid loquantur; aut nos
mandaverimus tanto ante Prophetis et Apostolis, ut
in libris suis nulla testimonia ponerent, quibus pars
Donati Ecclesia Christi esse doceatur. Et nos quidem,
charissimi, cum falsa crimina audimus ab eis quos
offendimus praedicando eloquia veritatis, et erroris
vaniloquia convincendo, habemus, sicut nostis, abundantissimam
consolationem. Nam si in eis quibus me
criminantur, testimonium conscientiae meae non stat
contra me in conspectu Dei, quo nullus oculus mortalis
intenditur; non solum contristari non debeo,
verum etiam debeo gaudere et exsultare, quia merces
mea multa est in coelis. Neque enim intuendum est
quam sit amarum, sed quam falsum quod audio,
et quam verax pro cujus nomine hoc audio, et
cui dicitur, <hi>Unguentum effusum est nomen tuum <note>(Cant.
I, 2)</note>
            </hi>. Et merito fragrat in omnibus gentibus, cujus
odorem isti, qui nobis maledicunt, in una Africae
<pb n="0352"/>
particula conantur includere. Cur itaque feramus indigne
quod nos infamant, qui gloriae Christi sic detrahunt,
quorum parti contentionique inimicum est,
quod de illius ad coelos ascensione, et de nominis ejus
tanquam unguenti effusione, tanto ante praedictum
est: <hi>Exaltare super coelos, Deus; et super omnem
terram gloria tua <note>(Psal. LVI, 12)</note>
            </hi>?</p>
<p>CAPUT VII.--8. Haec et talia divina testimonia
nos adversus humana vaniloquia proferentes, ab
inimicis gloriae Christi acerba opprobria sustinemus.
Dicant quod volunt, dum ille nos exhortetur, dicens: <hi>Beati qui persecutionem patiuntur propter justitiam,
quia ipsorum est regnum coelorum. Beati eritis cum vos
persecuti fuerint, et maledixerint vobis, et dixerint omne
malum adversum vos, mentientes propter me.</hi> 
 Quod ait
superius, <hi>propter justitiam;</hi> hoc repetivit, quod ait
postea, <hi>propter me:</hi> quia <hi>factus est nobis sapientia et
justitia et sanctificatio et redemptio; ut, quemadmodum
scriptum est, Qui gloriatur, in Domino glorietur <note>(I Cor.
I, 31)</note>
            </hi>. Qui cum dicat, <hi>gaudete et exsultate, merces
enim vestra multa est in coelis <note>(Matth. V, 10-12)</note>
            </hi>; si
quod dictum est, <hi>propter justitiam</hi> et <hi>propter me,</hi> in
bona conscientia teneo, quisquis volens detrahit famae
meae, nolens addit mercedi meae. Neque enim me ille
suo verbo tantummodo edocuit, et non etiam suo firmavit
exemplo. Sequere sanctarum Scripturarum fidem,
invenies Christum resurrexisse a mortuis, ascendisse
in coelum, sedere ad dexteram Patris. Sequere
criminationes inimicorum, jam putabis eum de sepulcro
furatum esse a discipulis. Quid ergo nos, quantum
ipse donat, defendentes domum ejus, ab inimicis ejus
aliud sperare debemus? <hi>Si patremfamilias Beelzebub
vocaverunt, quanto magis domesticos ejus <note>(Id. X, 25)</note>
            </hi>?
Si ergo toleramus, et conregnabimus. Si autem non
aurem solam percutit iracundia criminantis, verum
etiam conscientiam mordet veritas criminis, quid
mihi prodest si me continuis laudibus totus mundus
attollat? Ita nec malam conscientiam sanat laudantis
praeconium, nec bonam vulnerat conviciantis opprobrium.
Nec sic tamen decipitur spes vestra quae in
Domino est, etiamsi forte in occulto tales simus, quales
nos putari cupit inimicus: quia non eam posuistis
in nobis, nec unquam hoc audistis a nobis. Securi
ergo estis, qualescumque nos simus, qui dicere didicistis, <hi>In Domino sperans non movebor 
 <note>(Psal. XXV, 1)</note>
            </hi>?
et, <hi>In Deo sperabo, non timebo quid faciat mihi homo <note>(Psal. LV, 12)</note>
            </hi>.
Et eis qui vos ad hominum superborum
terrenas altitudines seducere moliuntur, respondere
nostis, <hi>In Domino confido: quomodo dicitis animae
meae, Transmigra in montem sicut passer <note>(Psal. X, 2)</note>
            </hi>.</p>
<p>CAPUT VIII.--9. Nec tantum vos, quibus in nobis
ipsa Christi veritas placet, quantumcumque per nos
et ubicumque praedicatur, et quia eam quantulocumque
nostrae linguae ministerio libenter auditis, etiam
de nobis bene benigneque sentitis, securi estis, qualescumque
nos simus; quia in illo spes vestra est,
<pb n="0353"/>
quem vobis ex illius super vos misericordia praedicamus;
verum etiam quicumque nostra dispensatione
etiam sacramentum sancti Baptismi percepistis, eadem
securitate gaudete; quoniam non in nobis, sed in
Christo baptizati estis. Non itaque nos, sed Christum
induistis; nec vos interrogavi utrum ad me converteremini,
sed ad Deum vivum; nec utrum in me
credideritis, sed in Patrem et Filium et Spiritum sanctum.
Quod si veraci animo respondistis, salvos vos
fecit, non carnis depositio sordium, sed conscientiae
bonae interrogatio <note>(I Petr. III, 21)</note>: non conservus, sed
Dominus; non praeco, sed judex. Neque enim vere,
sicut Petilianus inconsiderate dixit, <hi>Conscientia dantis,</hi> 
vel quod addidit, <hi>Conscientia sancte dantis attenditur,
quae abluat accipientis.</hi> Cum enim hoc datur quod Dei est,
sanctum dat etiam non sancta conscientia. Quae certe
sive sit sancta, sive non sancta, ab accipiente inspici
non potest; sed plane illud quod datur potest, quod
cognitum ei qui semper est sanctus, per qualemlibet
ministrum accipiatur, securissime accipitur. Nisi
enim sancta verba essent ex cathedra Moysi, non
diceret Veritas, <hi>Quae dicunt, facite.</hi> Si autem ipsi qui
verba sancta dabant sancti essent, non diceret, <hi>Quae
faciunt, facere nolite; dicunt enim et non faciunt <note>(Matth.
XXIII, 3)</note>
            </hi>. Nullo quippe modo legitur uva de spinis; quia
nunquam de spinarum radicibus oritur: sed cum se
spinosis sepibus palmes vitis implicuit, non ideo fructus
qui illic pendet horretur; sed spina cavetur,
uva decerpitur.</p>
<p>CAPUT IX.--10. Itaque, ut saepe dixi, et vehementer
inculco, qualescumque nos simus, securi estis,
qui Deum Patrem et ejus Ecclesiam matrem habetis.
Quamvis enim simul haedi cum ovibus pascantur, non
stabunt ad dexteram. Quamvis simul palea cum tritico
trituretur, non intrabit in horreum. Quamvis
simul pisces mali cum bonis intra retia dominica
natent, non mittentur in vascula. Nemo glorietur, nec
in homine bono; nemo bona Dei fugiat, nec in homine
malo.</p>
<p>CAPUT X.--11. Haec vobis, Christiani catholici
fratres charissimi, pro negotio praesenti suffecerint:
quae si catholica dilectione retinetis, cum sitis unus
grex de uno pastore securus, non nimis curo quod
mihi vel congregali vestro, vel certe cani vestro,
conviciatur quilibet inimicus; dummodo me magis
pro vestra, quam pro mea defensione latrare compellat:
qua tamen si opus esset ad causam, brevissima
facillimaque uterer, totum scilicet vitae meae
tempus antequam perciperem Baptismum Christi,
quantum ad meas cupiditates erroresque attinet, cum
omnibus improbans et detestans, ne in ejus temporis
defensione meam gloriam quaerere viderer, non illius
qui me per gratiam suam et a me ipso liberavit.
Unde illam vitam meam cum vituperari audio, quolibet
animo id faciat qui hoc facit, non usque adeo sum
ingratus ut doleam: quantum quippe ille accusat vitium
meum, tantum ego laudo medicum meum. Quid
ergo jam de illis praeteritis atque abolitis malis meis
defendendis laborem, de quibus Petilianus multa quidem
<pb n="0354"/>
falsa dixit, sed plura vera non dixit? De tempore
autem vitae meae quod est post Baptismum, vobis
quicumque me nostis, superfluo loquor ex iis quae
nota esse hominibus possunt: hi vero qui me non
noverunt, non ita iniqui esse debent in me, ut magis
de me credant Petiliano quam vobis. Nam si laudanti
amico credendum non est, nec inimico detrahenti.
Restant ea quae occulta sunt hominis, ubi sola conscientia
testis est, quae testis esse apud homines non
potest. In his me Petilianus manichaeum esse dicit,
loquens de aliena conscientia: hoc ego me non esse
dico, loquens de mea conscientia. Eligite cui credatis.
Verumtamen quoniam nec ista brevi ac facili mea
defensione opus est, ubi quaestio non de qualiscumque
unius hominis merito, sed de sanctae Ecclesiae
veritate versatur; ad vos etiam mihi plura dicenda
sunt, quicumque in parte Donati, Petiliani quae in
me scripsit maledicta legistis, quae ab illo non audirem,
si vestram perditionem contemnerem: sed
charitatis christianae viscera non haberem.</p>
<p>CAPUT XI.--12. Quid ergo mirum, si cum grana
de area dominica excussa, simul cum terra et palea
introrsum traho, injuriam resilientis pulveris suffero:
vel cum Domini mei oves perditas diligenter inquiro,
spinosarum linguarum vepribus laceror? Obsecro vos,
deponite paululum studia partium, atque inter me et
Petilianum cum aliqua aequitate judicate. Ego Ecclesiae
causam volo ut noveritis, ille ut meam: ad quid
aliud, nisi quia testibus meis, quos in causa Ecclesiae
constanter adhibeo, non audet dicere ne credatis;
Prophetae enim sunt, et Apostoli, et ipse Prophetarum
et Apostolorum Dominus Christus: de me autem
quidquid dicere voluerit, homini adversus hominem,
et vestro adversus alienum, facile creditis? Et si
quos vitae meae testes adhibuero, quid magnum est
ut dicat, non eis esse credendum, et hoc vobis cito
persuadeat: praesertim quando quisquis pro me ullum
verbum fecerit, inimicus parti Donati, ac per
hoc vester continuo deputabitur? Regnat itaque Petilianus:
quando in me quaelibet convicia jaculatur,
ei omnes acclamatis et plauditis. Hanc sibi invenit
vincibilem causam, sed judicibus vobis: nec testem
nec argumentum requiret, cui hoc solum est probare
quod dicit, quia ei quem maxime odistis, copiosissime
maledicit. Nam quoniam divinae Scripturae testimonia,
cum pro Ecclesia catholica tam densa et tam
clara recitantur, vobis dolentibus remanet mutus;
elegit materiam, ubi vobis faventibus loquatur, et victus
verum simulans statum, talia vel etiam sceleratiora
dicat in me. Mihi sat est ad rem quam
<pb n="0355"/>
nunc ago, quod qualiscumque in ea sim, tamen Ecclesia
pro qua loquor invicta est.</p>
<p>CAPUT XII.--13. Homo sum enim de area Christi;
palea si malus, granum si bonus. Non est hujus
areae ventilabrum lingua Petiliani: ac per hoc quidquid
in ejus paleam mali etiam vere dixerit, nullo
modo frumentis ejus praejudicat. Quidquid autem in
ipsa frumenta maledictorum calumniarumque jactaverit,
fides eorum exercetur in terris, merces augetur
in coelis. Sanctis enim Dei servis sancteque Deo
militantibus, non adversus Petilianum atque hujusmodi
carnem et sanguinem, sed adversus principatus
et potestates et rectores talium tenebrarum <note>(Ephes.
VI, 12)</note>, quales sunt omnes adversarii veritatis, quibus
utinam dicamus, <hi>Fuistis aliquando tenebrae, nunc
autem lux in Domino <note>(Id. V, 12)</note>
            </hi>: hanc ergo militiam
militantibus servis Dei quaecumque ab inimicis convicia
criminosa dicuntur, quae apud malevolos et temere
credulos malam famam faciant, arma sinistra
sunt; etiam his diabolus expugnatur. Cum enim per
bonam famam probamur utrum nos in superbiam non
extollamus, et per malam famam probamur utrum
inimicos eos ipsos a quibus nobis confingitur, diligamus,
per arma justitiae dextera et sinistra diabolum
vincimus. Quae cum Apostolus commemorasset dicens, <hi>Per arma justitiae dextera et sinistra;</hi> 
 continuo
tanquam exponens quid dixerit, <hi>Per gloriam,</hi> inquit, <hi>et ignobilitatem, per infamiam et bonam famam 
 <note>(II Cor.
VI, 7, 8)</note>
            </hi>, et caetera talia: gloriam scilicet et bonam
famam numerans in armis dexteris, in sinistris autem
ignobilitatem et infamiam.</p>
<p>CAPUT XIII.--14. Si ergo sum Dei servus et miles
non reprobus, quamlibet disertus conviciator in me Petilianus
existat, numquid moleste ferre debeo, quia
mihi armorum sinistrorum faber solertissimus paratus
est? Opus est ut his in adjutorio Domini mei
peritissime dimicem, et eis illum feriam contra
quem invisibiliter pugno, qui perversissima et antiquissima
astutia callide intendit et agit, ut propter
haec Petilianum oderim, ac sic praeceptum Christi
quod ait, <hi>Diligite inimicos vestros <note>(Luc. VI, 35)</note>
            </hi>, implere non possim. Quod a me avertat ejus misericordia,
qui me dilexit, et tradidit semetipsum pro me,
ut pendens in cruce diceret, <hi>Pater, ignosce illis, quia
nesciunt quid faciunt <note>(Id. XXIII, 34)</note>
            </hi>: meque de Petiliano
et talibus inimicos meis dicere doceret, Domine,
ignosce illis, quia nesciunt quid loquuntur.</p>
<p>CAPUT XIV.--15. Proinde si impetravero a
vobis, sicut intendi, ut remoto ab animis vestris omni
studio partium, inter me et Petilianum aequi judices
sitis; ostendam vobis non eum respondisse scriptis
meis: ut intelligatis quia veritatis inopia coactus sit
causam relinquere, et in hominem qui eam sic egit
ut respondere ille non posset, quae potuit maledicta
<pb n="0356"/>
jactare. Quanquam tanta manifestatione clarent quae
dicturus sum, ut etiamsi studio partium et odio mei
vestrae mentes a me alienentur, tantummodo si utraque
legatis, certe apud vosmetipsos in cordibus vestris
verum me dixisse fateamini.</p>
        </div3>
<div3>
          <head>16.</head>
          <p>
 Ego enim respondens primae parti scriptorum
ejus, quae tunc in manus meas venerat, praetermisso
convicioso et sacrilego multiloquio, ubi ait, <hi>Bis Baptisma
nobis objiciunt ii, qui sub nomine Baptismi animas
suas reo lavacro polluerunt, quibus equidem obscenis
sordes cunctae mundiores sunt; quos perversa munditia
aqua sua contigit inquinari:</hi> illud quod sequitur
tenui discutiendum et refellendum, quod ait, <hi>Conscientia
namque dantis attenditur, quae abluat accipientis.</hi> Et
quaesivi unde abluendus sit qui accipit Baptismum,
cum dantis polluta conscientia est, et hoc ille qui est
accepturus ignorat <note>(Supra. lib. 1, cap. 1)</note>.
</p>
          <p>CAPUT XV.--17. Legite nunc ejus copiosissima
maledicta, quae in me inflatus et iratus effudit; et videte
utrum quaerenti mihi responderit, unde sit abluendus
qui accepit Baptismum, cum dantis polluta
conscientia est, et hoc ignorat accipiens. Obsecro vos,
quaerite attente, omnes excutite paginas, omnes dinumerate
versiculos, omnia verba versate, omnes
syllabas enucleate; et dicite mihi, si inveniritis, ubi
responderit, cum dantis conscientia polluta est, unde
sit ejus abluenda qui hoc accepturus ignorat.</p>
        </div3>
<div3>
          <head>18.</head>
          <p>
 Quid enim ad rem pertinuit, quia verbum addidit,
quod a me diceret fuisse subtractum, atque ita
se scripsisse contendit: <hi>Conscientia namque sancte
dantis attenditur, quae abluat accipientis.</hi> Nam ut noveritis
non a me fuisse subtractum, nihil inquisitionem
meam impedit additum, nihil ejus sublevat defectionem.
Ad ipsa enim verba rursus interrogo, et
utrum responderit quaero: Si <hi>conscientia sancte dantis
attenditur, quae abluat accipientis;</hi> unde abluitur
accipientis conscientia, quando dantis maculosa conscientia
est, et hoc accepturus ignorat? Ad hoc responderi
flagitate, neminem relicta causa conviciose
alienari permittite: Si <hi>conscientia sancte dantis attenditur:</hi> 
videte quia non dixi, <hi>conscientia dantis;</hi> sed
addidi, <hi>sancte dantis:</hi> Si <hi>conscientia,</hi> inquam, <hi>sancte
dantis attenditur, quae abluat accipientis;</hi> unde igitur
abluendus est, qui accipit Baptismum, cum dantis polluta
conscientia est, et hoc ille qui est accepturus
ignorat?
</p>
          <p>CAPUT XVI.--19. Eat nunc, et anhelis pulmonibus
ac turgidis faucibus me tanquam dialecticum
criminetur: imo non me, sed ipsam dialecticam
velut mentiendi artificem in populare judicium ream
devocet, et in eam quamlibet fragosissimo strepitu
advocati forensis ora distendat. Dicat quidquid vult
apud imperitos, unde stomachentur docti, illudantur
indocti. Me propter rhetoricam, Tertulli oratoris, a
quo accusatus est Paulus <note>(Act. XXIV, 1)</note>, vocabulo
denotet: sibi propter advocationem, in qua potentiam
quondam suam jactat, Paracleti nomen imponat,
<pb n="0357"/>
atque ob hoc se cognominalem Spiritus sancti,
non esse, sed fuisse deliret. Manichaeorum immunditias
libentissime exaggeret, easque in me latrando
detorquere conetur. Ignotorum mihi et notorum gesta
recitet damnatorum, et quod ibi amicus quondam
meus magis ad defensionem suam me nominavit absentem,
in calumniam praejudicati criminis, nescio
quo novo et suo jure, convertat. Titulos epistolarum
mearum a se, vel a suis, sicut eis placuit, inscriptos
legat, et tanquam me in eis comprehendisse se gestiat:
confitentem eulogias panis simpliciter et hilariter
datas, ridiculo nomine venenosae turpitudinis ac
furoris infamet, et de vestro corde tam male sentiat,
ut amatoria maleficia data mulieri, marito non
solum conscio, verum etiam favente, credi sibi
posse praesumat. Quod de me adhuc presbytero scripsit
iratus ordinator futurus episcopatus mei, velit
valere adversus me: quod autem a sancto concilio
de hoc quod in nos ita peccavit, veniam petivit et
meruit, nolit valere pro me; ita christianae mansuetudinis
et praecepti evangelici vel nescius vel oblitus,
ut etiam quod fratri ut sibi ignosceretur humiliter
postulanti clementer ignotum est, criminetur.</p>
<p>CAPUT XVII.--20. Pergat etiam sermone multiloquo,
sed plane vaniloquo, in ea quae prorsus
ignorat, vel in quibus potius abutitur ignorantia plurimorum:
et ex confessione cujusdam feminae, quod
catechumenam se dixerit Manichaeorum, quae sanctimonialis
in Catholica fuerit, quod ei placet de illorum
baptismo dicat, et scribat, nesciens, aut nescire
se fingens, non illic ita appellari catechumenos
tanquam eis baptismus quandoque debeatur; sed eos
hoc vocari, qui etiam Auditores vocantur, quod videlicet
tanquam meliora et majora praecepta observare
non possint, quae observantur ab eis quos Electorum
nomine discernendos et honorandos putant. Me etiam
presbyterum fuisse Manichaeorum, vel falsus vel fallens,
mirabili temeritate contendat. Verba tertii libri
Confessionum mearum, quae per se ipsa, et de
multis ante et postea dictis manifestissima sunt legentibus,
sub quo ei videtur intellectu proponat atque
arguat. Furem me denique verborum suorum, quod
duo subtraxerim, tanquam eis repositis victor
exsultet.</p>
<p>CAPUT XVIII.--21. In his certe omnibus, sicut legendo
cognoscere vel recognoscere poteritis, impetum
quidem liuguae suae quo libuit ambitu jactationis
exercuit: nusquam tamen dixit unde abluatur accipientis
<pb n="0358"/>
conscientia, cum maculosam dantis ignorat.
At ego inter strepitum vel post strepitum ejus grandem,
et nimis ut putat ipse terribilem, lente, ut dicitur,
et bene hoc ipsum repeto, et ut respondeatis
exposco: Si conscientia sancte dantis attenditur,
quae abluat accipientis; unde est abluendus, qui maculosam
conscientiam dantis ignorat? Et per totam
ejus Epistolam ad hoc non invenio aliquid dictum.</p>
<p>CAPUT XIX.--22. Nam fortasse dicet mihi aliquis
vestrum: Haec omnia quae dixit in te, ad hoc
valere voluit, ut te deformaret, ac per te illos quibus
communicas, ne ulterius alicujus momenti esse te
existiment, vel ipsi, vel ii quos ad vestram communionem
traducere niteris. Caeterum ex quo proposuit
verba Epistolae tuae, ex illo considerandum est utrum
nihil ad illa responderit. Ita ergo faciamus: ex ipso
prorsus loco scripta ejus consideremus. Excepto ergo
prooemio quo volui animum praeparare lectoris, et
pauca ejus verba prima contumeliosa magis quam
ad rem pertinentia praeterire, <hi>Ait,</hi> inquam, <hi>Conscientia
namque dantis attenditur, quae abluat accipientis. Quid,
si lateat dantis conscientia, et fortasse maculosa sit?
quomodo poterit accipientis abluere conscientiam, si,
quemadmodum dicit, conscientia dantis attenditur, quae
abluat accipientis? Si enim dixerit ad accipientem non
pertinere quidquid mali latuerit in conscientia dantis, ad
hoc valebit fortasse illa ignorantia, ut de conscientia baptizatoris
sui non possit nesciens maculari. Sufficiat
ergo, ut alterius conscientia maculosa, cum ignoratur,
non maculet: numquid autem etiam abluere potest?
Unde igitur abluendus est qui accipit Baptismum, cum
dantis polluta conscientia est, et hoc ille qui est accepturus
ignorat; praesertim cum addat et dicat, Nam qui fidem
a perfido sumpserit, non fidem percipit, sed reatum <note>(Supra. lib. 1, cap. 1, nn. 2, 3)</note>
            </hi> 
?</p>
<p>CAPUT XX.--23. Haec omnia verba Petilianus
ex litteris meis refellenda proposuit: videamus ergo
utrum refellerit, utrum omnino responderit. Addo
enim verba quae me subtraxisse calumniatur, et eadem
ipsa sic repeto, ut etiam brevius. Addendo enim
haec duo verba, etiam ad brevitatem propositionis
hujus me plurimum adjuvit. Si <hi>conscientia sancte dantis
attenditur, quae abluat accipientis,</hi> et <hi>qui fidem sciens
a perfido sumpserit, non fidem percipit, sed reatum;</hi> 
unde abluitur accipientis conscientia, cum maculosam
dantis ignorat; et cum fidem nesciens sumit a perfido?
rogo, unde abluitur? Dicat nobis, non eat in aliud,
non obtendat nebulas imperitis. Postremo saltem
multis et anfratuosis circuitibus interpositis et peractis,
tandem aliquando dicat nobis unde abluitur
accipientis conscientia, quando maculosa perfidi
baptizaptis occulta est, si <hi>conscientia sancte dantis
attenditur, quae abluat accipientis, et qui fidem sciens a
perfido sumpserit, non fidem percipit, sed reatum.</hi> 
Nesciens enim sumit a perfido non habente conscientiam
<pb n="0359"/>
sancte dantis, sed maculosam et occultam:
unde ergo abluitur? unde ergo percipit fidem? Si
enim nec tunc abluitur, nec tunc percipit fidem, cum
baptizator perfidus et maculosus occultus est; cur eo
postea prodito atque damnato, non denuo baptizatur,
ut abluatur fidemque percipiat? Si autem illo perfido
et maculoso occulto iste abluitur et percipit fidem;
unde abluitur, unde percipit, ubi non est conscientia
sancte dantis, quae abluat accipientis? Hoc dicat, ad
hoc respondeat: Unde abluitur, unde percipit, si <hi>conscientia sancte dantis attenditur, quae abluat accipientis;</hi> 
et haec ibi non est, quando baptizator maculosus
et perfidus latuit? Nihil ad || hoc responsum est
omnino.</p>
<p>CAPUT XXI.--24. Sed ecce angustatus in causa,
rursum in me impetum facit nebulosum atque
ventosum, ut veritatis serenitas obscuretur; et fit
summa inopia copiosus, non vera dicendo, sed maledicta
inania non emendo. Tenete sane intentissime
atque fortissime quid debeat respondere, id est,
unde abluatur accipientis conscientia, cum maculosa
dantis occulta est: ne forte hoc vobis e manibus flatus
ejus excutiat, vosque ipsi sermonis turbidi caliginosa
tempestate rapiamini, ut vel discessum vel quo redeundum
sit omnino nesciatis. Et videte hominem
vagari qua potest, dum pro negotio quod suscepit,
stare non potest. Videte quam multa dicat, non habendo
quod dicat. Dicit <hi>me labi lubricum, sed teneri:
nec destruere, nec confirmare quod objicio, incerta pro
certis excogitare, non permittere legentes quae vera sunt
credere, sed facere ut altius dubia suspicentur.</hi> Dicit <hi>me
Academici damnabile ingenium habere Carneadis</hi>.
Conatur etiam insinuare quid Academici sentiant de
falsitate vel fallacia sensus humani, etiam in his omnino
quid loquatur ignorans. <hi>Dici ab eis</hi> asserit, <hi>nives
nigras esse cum albae sint, nigrumque argentum, turrem
rotundam vel teretem videri cum angulosa sit</hi>, <hi>remum
in aqua fractum cum sit integer.</hi> Et hoc totum propterea,
quoniam cum dixisset, <hi>Conscientia dantis</hi> vel <hi>sancte dantis attenditur, quae abluat accipientis;</hi> 
 contra
ego dixi, <hi>Quid, si lateat dantis conscientia, et fortasse
maculosa sit?</hi> Istae sunt nives nigrae, et argentum nigrum,
et turris rotunda pro angulosa, et remus in
aqua fractus pro integro! rem quippe dixi quae putari
possit, et esse non possit, ut lateat dantis conscientia,
et fortasse maculosa sit.</p>
        </div3>
<div3>
          <head>25.</head>
          <p>
 Et sequitur se, et clamat: <hi>Quid est,</hi> Quid si; <hi>quid est,</hi> 
 Fortassis? <hi>nisi incerta et inconstans haesitatio
dubitantis, de qua ille tuus ait:</hi> 
</p>
          <l> « Quid si nunc redeo ad illos qui aiunt, Quid si nunc
coelum ruat? » </l>
          <p> <note>(Terent. Heaut. act. 4, scen. 3, vers. 41)</note>.

<pb n="0360"/>
Hoccine quod dixi, <hi>Quid si lateat dantis conscientia, et
fortassis maculosa sit;</hi> tale est ac si dixerim, <hi>Quid
si nunc coelum ruat?</hi> Dictum est utique, <hi>Quid si;</hi> quia
fieri potest ut lateat, fieri potest ut non lateat: nam
quando ignoratur quid cogitet, vel quid admiserit.
latet utique accipientem dantis conscientia; quando
autem peccatum ejus manifestatur, non latet. Dictum
est, <hi>et fortasse maculosa sit;</hi> quia fieri potest ut lateat
et munda sit, et rursus fieri potest, ut lateat et maculosa
sit. Ideo, <hi>Quid si;</hi> ideo, <hi>Fortasse.</hi> Numquid
huic simile est, <hi>Quid si nunc coelum ruat?</hi> O quoties
et convicti et confessi sunt homines se maculosas et
adulterinas habuisse conscientias, cum ab eis baptizarentur
ignari, posteaquam manifestato scelere degradati
sunt, et tamen coelum non ruit! Quid hic facit
Pilus et Furius, qui contra justitiam injustitiam
defenderunt? Quid hic facit atheus Diagoras, qui
esse Deum negavit, ut de illo videatur praedixisse
propheta, <hi>Dixit stultus in corde suo, Non est Deus <note>(Psal.
XIII, 1)</note>
          </hi>? Quid hic isti faciunt? Utquid nominati sunt,
nisi ut intervenirent pro homine non habente quid
dicat; ut dum de his saltem aliquid sine causa dicitur,
agi causa videatur, et ad quod non responsum
est, responsum esse credatur?
</p>
          <p>CAPUT XXII.--26. Postremo si duo vel tria
verba ista, <hi>Quid si,</hi> et <hi>Fortasse,</hi> usque adeo sunt intolerabilia,
ut propter illa excitarentur olim dormientes
Academici, et Carneades, et Pilus, et Furius, et
Diagoras, et nives nigrae, et ruina coeli, et caetera
similiter insana et absurda; removeantur de medio.
Neque enim revera sine his non potest dici quod volumus.
Ecce sufficit quod paulo post ita positum est,
et ab ipso ex meis litteris interpositum: <hi>Unde igitur
abluendus est qui accipit Baptismum, cum dantis polluta
conscientia est, et hoc ille qui est accepturus ignorat <note>(Supra, lib. 1, cap. 2, n. 3)</note>
            </hi>?
Nempe hic non est? <hi>Quid
si,</hi> et <hi>Fortasse.</hi> Respondeatur ergo. Attendite, ne forte
in eo quod sequitur, ad hoc respondeat. <hi>Sed ego te,</hi> inquit, <hi>cavillantem ad fidem credendi constringo, ne ulterius
evageris. Quid argumentis stultitiae avertis erroribus vitam?
quid fidei rationem de rebus irrationalibus turbas?
Hoc uno verbo te teneo et convinco.</hi> 
 Haec Petilianus
dixit, non ego. Ista ex epistola Petiliani sunt; sed
cui verba jam duo illa, quae me abstulisse insimulat,
addidi, et nihilominus ostendi inquisitionis meae,
cui non respondet, multo brevius et enodatius fixam
stare sententiam. Certe haec illa duo sunt, <hi>sancte,</hi> 
et <hi>sciens:</hi> ut non sit videlicet <hi>conscientia dantis,</hi> sed <hi>conscientia sancte dantis;</hi> 
 et non sit, <hi>qui fidem a perfido
sumpserit, sed qui fidem sciens a perfido sumpserit.</hi> Quae
quidem verba non subtraxeram, sed in codice qui
mihi datus erat non inveneram. Fieri autem potest
ut mendosus fuerit: neque enim et hoc incredibile
<pb n="0361"/>
est, ut etiam hinc mihi Academica excitetur
invidia, et tale asseratur esse quod dixi, codicem
fuisse mendosum, quale si dicerem nives nigras.
Utquid enim ei rependo temerariam suspicionem, ut
dicam quod ipse post addiderit, qui me subtraxisse
confinxit; cum possit istam mendositatis notam sine
mea maledica temeritate codex qui non irascitur sustinere?</p>
<p>CAPUT XXIII.--27. Et illud quidem primum, id
est, <hi>sancte dantis,</hi> omnino non impedit inquisitionem
meam, qua ille vehementer urgetur, utrum ita dicam,
Si <hi>conscientia dantis attenditur:</hi> an vero ita, Si <hi>conscientia
sancte dantis attenditur, quae abluat accipientis;</hi> 
unde igitur abluendus est qui accipit Baptismum,
si dantis polluta conscientia est, et hoc ille qui est
accepturus ignorat? Illud autem alterum quod additur, <hi>sciens,</hi> 
 ut non dicatur, <hi>Qui fidem a perfido sumpserit;</hi> 
sed, <hi>Qui fidem sciens a perfido sumpserit, non
fidem percipit, sed reatum:</hi> fateor, tanquam deesset,
me nonnulla dixisse, quorum jacturam facile patior;
quoniam magis moram meae facilitati afferebant, quam
adjutorium facultati. Quanto enim expeditius, quanto
planius et brevius sic interrogo: Si <hi>conscientia sancte
dantis attenditur, quae abluat accipientis;</hi> et, <hi>qui fidem
sciens a perfido sumpserit, non fidem percipit, sed reatum;</hi> 
unde abluitur, quem latet non sancte dantis
maculosa conscientia, et unde veram percipit fidem,
qui nesciens baptizatur a perfido? Dicatur unde, et
ibi omnis causa Baptismi patebit, ibi totum quod
quaeritur elucebit; sed si dicatur, non si tempus maledicendo
finiatur.</p>
<p>CAPUT XXIV.--28. Quidquid ergo de duobus
istis verbis vel detractis calumniatur, vel additis gloriatur,
nihil interrogationem meam impedire perspicitis:
cui quid respondeat ille non inveniens, ne
tamen taceat, irruit identidem in personam meam;
dicerem, recedens a causa, si omnino accessisset ad
causam. Quippe quasi de me agatur, et non de Ecclesiae
 vel Baptismi veritate, <hi>ideo me</hi> dicit <hi>subtractis
illis duobus verbis argumentatum, ut quasi conscientiae
meae non obsit, quod inquinatoris,</hi> ut dicit, <hi>mei sacrilegam
ignoravi conscientiam.</hi> Quod si ita esset, verbum
illud quod positum est, <hi>sciens,</hi> additum mihi potius
prodesset, et obesset ablatum. Si enim me ita defendi
voluissem, ut baptizatoris mei putarer ignorasse
conscientiam, pro me locutum acciperem Petilianum:
quando non utcumque ait, <hi>Qui fidem a perfido sumpserit;</hi> 
sed, <hi>Qui fidem sciens a perfido sumpserit, non
fidem percipit, sed reatum:</hi> ut hinc ego non me reatum,
sed fidem percepisse jactarem, quia dicerem, Non
ego sciens a perfido accepi, sed homo conscientiam
dantis hominis ignoravi. Videte itaque, et numerate,
si potestis, quanta superflua loquatur ad unum <hi>Ignoravi,</hi> 
quod me proponit dixisse, cum hoc omnino non
dixerim: quia nec de me agebatur, ut dicerem, nec
aliquid criminis in eo qui me baptizavit apparuit, ut
<pb n="0362"/>
ejus me ignorasse conscientiam, pro mea defensione
cogerer dicere.</p>
<p>CAPUT XXV.--29. Et tamen iste, ne respondeat
ad ea quae dixi, proponit sibi quod non dixi; et avocat
homines ab intentione debiti sui, ne id quod respondendum
 est exigatur; interponit saepe, <hi>Ignoravi,
inquam:</hi> et respondet, <hi>Sed si ignorares:</hi> et quasi convincit,
ne mihi liceat dicere, <hi>Ignoravi.</hi> Commemorat <hi>Mensurium, Caecilianum, Macarium, Taurinum, Romanum,
et eos contra Ecclesiam Dei fecisse</hi> 
 affirmat, <hi>quae
ignorare non possem, eo quod Afer sim, et aetate pene
jam senex:</hi> cum, sicut audio, Mensurius in communionis
unitate defunctus sit, antequam se scinderet
pars Donati: causam vero Caeciliani legerim, quod ad
Constantinum ipsi detulerint, et ab episcopis quos ille
imperator judices dederat, et semel et iterum, et
ab ipso rege illis ad eum appellantibus etiam tertio
fuerit absolutus. Macarius vero et Taurinus et Romanus,
quidquid vel judiciaria vel exsecutoria potestate
adversus eorum obstinatum furorem pro unitate fecerunt,
secundum leges eos fecisse constat; quas iidem
ipsi, causam Caeciliani ad Imperatoris judicium deferendo,
contra se ferri exserique coegerunt.</p>
        </div3>
<div3>
          <head>30.</head>
          <p>
 Inter multa etiam prorsus ad rem non pertinentia
dicit, <hi>Messiani proconsulis sententia me fuisse
percussum, ut ex Africa fugerem:</hi> et propter hoc
falsum (quod si non ipse confinxit, certe malevolis
fingentibus malevole credidit) quam multa alia falsa
consequenter, non utcumque dicere, sed etiam scribere
mira temeritate non timuit: cum ego Mediolanum
ante Bautonem consulem venerim, eique consuli
calendis januariis laudem in tanto conventu conspectuque
hominum, pro mea tunc rhetorica professione
recitaverim, et ex illa peregrinatione jam post Maximi
tyranni mortem Africam repetiverim; Manichaeos autem
Messianus proconsul audierit post consulatum
Bautonis, sicut dies Gestorum ab eodem Petiliano insertus
ostendit. Quae si dubitantibus vel contra credentibus
 probare necesse esset, multos possem
claros in saeculo viros testes locupletissimos adhibere
totius illius temporis vitae meae.
</p>
          <p>CAPUT XXVI.--31. Sed quid ista requirimus?
quid et patimur superfluas moras, et facimus? Numquid
hinc inventuri sumus unde sit accipientis
abluenda conscientia, qui maculosam dantis ignorat;
fidemque unde percipiat, qui nesciens baptizatur a
perfido? quod sibi Petilianus cum ex Epistola mea
tanquam ad respondendum proposuisset, quidquid
voluit aliud locutus est, quam id quod causa poscebat.
Quoties dixit, <hi>Si ignorares;</hi> quasi ego dixerim,
quod nunquam dixi, mei baptizatoris me ignorasse
conscientiam? Et aliud nihil egisse visus est ore maledico,
quam ut me mala eorum apud quos baptizatus,
<pb n="0363"/>
et quorum communione sociatus sum, non ignorasse,
convincere videretur: satis utique intelligens
quia ignorantia me non faceret reum. Ecce ergo si
ignorarem, sicut toties repetivit, procul dubio ab eis
omnibus malis innocens essem. Unde ergo abluerer, qui
conscientiam non sancte dantis ignorans criminibus
ejus impediri minime possem? Unde perciperem
fidem, qui nesciens a perfido baptizarer? Non enim
frustra, <hi>Si ignorares,</hi> toties repetivit, nisi ne me putari
sineret innocentem: procul dubio judicans quod nullius
innocentia violatur, si nesciens fidem sumit a
perfido, et maculosam conscientiam non sancte dantis
ignorat. Dicat ergo unde tales abluantur, unde fidem
percipiant, non reatum? Sed non vos fallat: dicat;
non multa dicendo nil dicat, aut nil dicendo potius
multa dicat. Deinde, quod in mentem venit, et praetereundum
non est, si ego propterea reus sum, quia
non ignoravi, ut secundum ipsum loquar; ideo autem
non ignoravi, quia et Afer sum, et aetate pene jam
senex: saltem pueri caeterarum toto orbe terrarum
non sint rei, qui nec gente nec aetate ista vestra,
objecta seu vera seu falsa nosse potuerunt; qui tamen,
si in vos inciderint, sine ullo respectu rebaptizantur.</p>
<p>CAPUT XXVII.--32. Sed nunc ista non quaerimus:
illud potius respondeat (quod ne respondere cogatur
copiosissime alienatur), unde abluatur accipientis
conscientia, qui maculosam dantis ignorat, si <hi>conscientia sancte dantis attenditur, quae abluat accipientis;</hi> 
et unde percipit fidem, qui nesciens baptizatur
a perfido, si <hi>quisquis fidem sciens a perfido sumpserit,
non fidem percipit, sed reatum.</hi> Omissis ergo
ejus maledictis, quae in me sine ulla sana consideratione
jactavit, adhuc attendamus ne forte hoc quod
exposcimus in consequentibus dicat. Libet autem intueri
quam garrulus ea proposuerit, quasi facillime
convulsurus et eversurus. <hi>Sed ad illud,</hi> inquit, <hi>tui
phantasmatis argumentum, quo quemcumque baptizas
verbis tibi pingere visus es, redeamus. Imaginari enim
te verisimilia decuit, qui non vides veritatem.</hi> Haec verba
sua prolocutus est Petilianus, verba mea propositurus.
Deinde subjunxit: <hi>Ecce, inquis, stat perfidus
baptizaturus, at ille qui baptizandus est, perfidiam ejus
ignorat <note>(Supra, lib. 1, cap. 2 n. 3)</note>
            </hi>. Non totam dixit propositionem
atque interrogationem meam, et mox ipse
interrogare me coepit, dicens: <hi>Quis est iste, aut unde
prosiluit quem proponis? Cur tibi videris videre quem simulas,
ne videas eum quem videre ac discutere diligentissime
debeas et probare? Sed quia intelligo te ignorare
ordinem Sacramenti, hoc tibi breviter dico: et tu baptistam
discutere, et ab eo discuti debuisti.</hi> Quid est
quod exspectabamus? Ut diceret, unde abluatur accipientis
conscientia, qui maculosam non sancte dantis
ignorat, et unde fidem, non reatum percipiat, qui
Baptismum nesciens a perfido sumpserit. Ecce audivimus
baptistam debere diligentissime discuti ab eo
<pb n="0364"/>
qui vult fidem percipere, non reatum, ut inveniat
conscientiam sancte dantis, quae abluat accipientis.
Nam qui non discusserit, et nesciens a perfido acceperit,
eo ipso quod non discussit, maculosamque
dantis ignoravit conscientiam, non fuit unde fidem
perciperet, non reatum. Quid ergo adjuvit, quod
pro magno addidit, <hi>sciens,</hi> quod me subtraxisse calumniatus
est? Cum enim noluit ita dici, <hi>Qui fidem a
perfido sumpserit, non fidem percipit, sed reatum;</hi> videtur
aliquam spem reliquisse nescienti. Nunc vero
cum interrogatur, unde percipiat fidem, qui nesciens
baptizatur a perfido; respondit eum discutere debuisse
baptistam: procul dubio miserum nec ignorare
permittit, non inveniendo unde fidem possit
accipere, nisi spem suam in homine baptizante posuerit.</p>
<p>CAPUT XXVIII.--33. Hoc est quod exhorremus
in vobis, hoc est quod damnat divina sententia, veracissime
ac manifestissime clamans: <hi>Maledictus omnis
qui spem suam ponit in homine <note>(Jerem. XVII, 5)</note>
            </hi>.
Hoc est quod apertissime prohibet sancta humilitas et
charitas apostolica, clamante Paulo: <hi>Nemo glorietur
in homine <note>(I Cor. III, 21)</note>
            </hi>. Hoc est quod in nos inanium
calumniarum et acerrimorum maledictorum crebrescit
impetus, ut quasi everso homine nulla spes
remaneat eorum, quibus verbum Dei et sacramentum
pro dispensatione nobis credita ministramus. Respondemus
eis: Quousque apponitis super hominem? Respondet
eis catholica veneranda societas: <hi>Nonne Deo
subjicietur anima mea? ab ipso enim salutare meum.
Etenim ipse est Deus meus, susceptor meus; non emigrabo <note>(Psal. LXI, 2, 3)</note>
            </hi>.
Nam quae alia causa fuit istis
emigrandi de domo Dei, nisi quia vasa facta in contumeliam,
sine quibus illa usque ad diem judicii non
erit, finxerunt se ferre non posse; cum tamen hoc
magis ipsi fuisse, et aliis calumniose objecisse, gestis
atque conscriptis tunc rebus appareant: de quibus
in contumeliam factis, ne propter illa de domo
magna, quae magno patrifamilias una est, perturbatus
emigret, dicit Dei servus, et bonus fidelis vel
fidem in Baptismo percepturus, quod paulo ante commemoravi: <hi>Nonne Deo subjicietur anima mea? Deo</hi> 
 utique,
non homini. <hi>Ab ipso enim salutare meum,</hi> non ab
homine. Iste autem non saltem tunc Deo daret abluendum
mundandumque hominem, quando maculosa conscientia
non sancte dantis occulta est, et fidem nesciens
quisquis sumit a perfido. <hi>Hoc,</hi> inquit, <hi>tibi breviter
dico, et tu baptistam discutere, et ab eo discuti
debuisti.</hi> </p>
<p>CAPUT XXIX.--34. Obsecro vos, huc advertite:
ego quaero unde abluatur accipientis conscientia, cum
maculosam non sancte dantis ignorat, si conscientia
sancte dantis attenditur, quae abluat accipientis; et
unde accipiat fidem, qui nesciens a perfido baptizatur,
si quisquis fidem sciens a perfido sumpserit, non
<pb n="0365"/>
fidem percipit, sed reatum: et ille mihi respondet
discutiendum esse et baptizatorem et baptizandum.
Et ad hoc probandum, unde quaestio nulla est, adhibet
exemplum Joannis, quod eum discusserint, qui
ab eo quaesierunt quem se esse diceret <note>(Joan. I, 22)</note>;
quod ipse quoque discusserit eos quibus ait, <hi>Generatio
viperarum, quis vobis ostendit fugere ab ira ventura <note>(Matth. III, 7)</note>
            </hi>?
Quid hoc ad rem? quid hoc ad causam?
Deus Joanni perhibuerat testimonium excellentissimae
sanctitatis prophetia praeclarissima praecedente,
et quando conceptus, et quando natus est. Quaerebant
autem illi jam credentes esse sanctum, quemnam
se diceret esse sanctorum, vel utrum ipse esset
sanctus sanctorum quod est Christus Jesus. Tanta quippe
gratia illi habebatur, ut continuo crederetur quidquid
de se ipse dixisset. Si autem hoc exemplo asseritur
quilibet nunc discutiendus esse baptista, quidquid
de se quisque dixerit, credendus erit. Quis est
autem fictus, quem fugit utique, sicut scriptum est,
Spiritus sanctus <note>(Sap. I, 5)</note>, quin de se optime credi velit,
atque id agat quibus verbis potuerit? Jam ergo cum
fuerit interrogatus quisnam sit, et responderit se esse
Dei fidelem dispensatorem, nec cujusquam criminis
macula pollutam habere conscientiam; haec erit tota
discussio, an etiam mores ejus et vita diligentius intuenda
est? Ita sane: sed non hoc scriptum est fecisse
illos, qui Joannem in deserto Jordanis interrogaverunt
quis esset.</p>
<p>CAPUT XXX.--35. Unde hoc exemplum ad rem
de qua agitur omnino non pertinet. Magis apostolica
illa sententia satis hanc incutit curam; ubi ait: <hi>Probentur
primum, et sic ministrent nullum crimen habentes <note>(I Tim. III, 10)</note>
            </hi>.
Quod cum sollicite ac de more utrobique
pene ab omnibus fiat; unde tam multi reprobi
post tempus gestae dispensationis hujus inventi sunt,
nisi quia et humana diligentia plerumque fallitur, et
nonnulli primum boni in deterius commutantur?
Quae cum tam crebro accidant, ut dissimulare aut
oblivisci neminem sinant; quid est quod contumeliose
nos breviter docet Petilianus, a baptizando discutiendum
esse baptistam, quoniam quaerimus unde sit
accipientis abluenda conscientia, cum maculosa
non sancte dantis occulta est, si conscientia sancte
dantis attenditur, quae abluat accipientis? <hi>Quia
intelligo te,</hi> inquit, <hi>ignorare ordinem Sacramenti,
hoc tibi breviter dico, et tu baptistam discutere, et ab eo
discuti debuisti.</hi> O respondere! Circumstat eum in
tam multis locis tanta hominum multitudo, quae baptizata
est ab eis qui cum prius justi et casti viderentur,
postea nudatis criminibus convicti atque dejecti sunt;
et se putat evadere hujus interrogationis violentiam,
qua quaerimus unde abluatur accipientis conscientia,
quando maculosam non sancte dantis ignorat, si
conscientia sancte dantis attenditur, quae abluat accipientis;
<pb n="0366"/>
quia breviter discutiendus esset baptista.
Nihil infelicius, quam non consentire veritati, qua ita
quisque concluditur, ut exitum invenire non possit.
Quaerimus a quo accipiat fidem, qui nesciens a perfido
baptizatur. Respondetur, <hi>Discutere debuit baptizatorem
suum.</hi> Ergo quia non discutit eum et fidem
etiam nesciens sumit a perfido, non fidem percipit,
sed reatum? Cur itaque non denuo baptizantur, quos
a proditis atque convictis, cum adhuc laterent, baptizatos
esse constiterit?</p>
<p>CAPUT XXXI.--36. <hi>Et ubi est,</hi> inquit, <hi>quod addidi,
sciens; ut non dicerem, Qui fidem a perfido sumpserit:
sed, Qui fidem sciens a perfido sumpserit, non
fidem percipit, sed reatum?</hi> Percepit ergo fidem, non
reatum, qui nesciens sumpsit a perfido: et ideo quaero
unde perceperit. Ubi coarctatus respondet, <hi>Discutere
debuit.</hi> Esto, debuit: non fecit, aut non valuit;
quid de illo censetis? Ablutus est, an non? Si ablutus
est, quaero unde? Non enim eum maculosa non
sancte dantis conscientia, quam nescivit, abluere
potuit. Si autem non est ablutus, jubete ut abluatur.
Non jubetis: ergo ablutus est. Dicite, unde? Dicite
saltem vos, quod ille non dixit. Eadem quippe verba
propono, quibus respondere non potuit. <hi>Ecce stat
perfidus baptizaturus; at ille qui baptizandus est, perfidiam
ejus ignorat: quid eum accepturum esse arbitramini,
utrum fidem, an reatum <note>(Supra, lib. 1, cap. 2,
n. 2)</note>
            </hi>? Sufficiunt huc usque proposita: respondete,
aut quaerite diligenter quid ille responderit. Invenietis
etiam convicta convicia. Culpat enim me, quasi deridens, <hi>quod verisimilia proponam, qui non videam veritatem.</hi> 
Repetitis etiam verbis meis et dimidiata sententia, <hi>Dicis,</hi> 
 inquit, <hi>Ecce stat perfidus baptizaturus,
at ille qui baptizandus est perfidiam ejus ignorat.</hi> 
Deinde subjungit, <hi>Quis est iste, aut unde prosiluit?</hi> 
Quasi unus sit aut duo, et non talibus utrobique plena
sint omnia. Quid ex me quaerit quisnam sit iste,
aut unde prosiliat; ac non potius circumspicit, et videt
raras esse Ecclesias, vel in urbibus, vel in ruribus,
quae non habeant in criminibus detectos, et a
clericatu dejectos homines? Cum laterent, bonosque
se videri vellent cum mali essent, et castos putari
cum essent adulteri, nempe ficti erant; nempe Spiritus
sanctus eos, sicut scriptum est, fugiebat. Ex istorum
ergo adhuc latitantium turba prosiluit ille perfidus
quem proposui: quid ex me quaerit unde prosiluerit,
claudens oculos adversus tantam turbam, unde
si soli considerentur qui convinci dejicique potuerunt,
sonitus eorum sufficit caecis?</p>
<p>CAPUT XXXII.--37. Quid, quod etiam ipse posuit
in Epistola sua, <hi>Quodvultdeum de duobus adulteriis
apud vos convictum et abjectum, a nostris esse susceptum</hi>?
Quid ergo (sine hujus praejudicio dixerim,
qui causam suam bonam vel probavit, vel
persuasit), tales apud vos nondum detecti, cum
<pb n="0367"/>
baptizant, quid ab eis accipitur, fides, an reatus?
Non utique fides; quia non habent conscientiam sancte
dantis, quae abluat accipientis. Sed nec reatus, propter
illud additum verbum: <hi>Nam qui fidem sciens a perfido
sumpserit, non fidem percipit, sed reatum.</hi> Ab istis
autem cum baptizarentur homines, quales fuissent
utique nescierunt. Proinde non ab eis accipiendo fidem,
quia non habebant conscientiam sancte dantis;
non accipiendo etiam reatum, quia non scientes, sed
nescientes eorum crimina, baptizati sunt, sine fide et
sine reatu remanserunt. Non sunt ergo in numero talium
flagitiosorum. Sed nec in numero possunt esse
fidelium; quia sicut nec reatum, ita nec fidem ab eis
accipere potuerunt. At eos in numero fidelium a vobis
cernimus deputari, nec censere quemquam vestrum
ut baptizentur, sed ratum habere quod baptizati
sunt. Acceperunt itaque fidem; nec tamen ab eis acceperunt,
qui non habebant conscientiam sancte dantis,
quae ablueret accipientis. Unde ergo acceperunt?
Hinc satago, hoc urgenter interrogo, hoc ut respondeatur
vehementissime flagito.</p>
<p>CAPUT XXXIII.--38. Inspicite nunc Petilianum,
ne hoc respondeat, vel ne hoc respondere non potuisse
deprehensus appareat, per nostras contumelias
inaniter evagari, criminantem, et nihil probantem;
et ubi forte conatur pro causa quasi pugnaciter resistere,
ubique facillime superari: ad hoc tamen unum
omnino nihil respondere quod quaerimus, <hi>Si conscientia
sancte dantis attenditur, quae abluat accipientis, unde
abluendus sit qui accipiebat Baptismum, cum dantis
polluta conscientia est, et hoc ille qui est accepturus
ignorat.</hi> His enim verbis ex Epistola mea commemoratis,
proposuit me interrogantem, et se ostendit
nihil respondentem. Cum enim dixisset ea quae jam recolui,
et in quibus eum ostendi ad id quod interrogavi
non respondisse; cumque magnis angustiis coarctatus,
coactus esset dicere discutiendum esse baptistam
a baptizando, baptizandum a baptista; cumque id
exemplo Joannis, si forte inveniret negligentissimos
vel imperitissimos auditores, astruere tentavisset; adhibuit
alia testimonia de Scripturis ad rem non pertinentia,
quod Philippo Eunuchus dixerit, <hi>Ecce aqua,
quis prohibet me baptizari <note>(Act. VIII, 36)</note>
            </hi>? <hi>quia sciebat,</hi> 
inquit, <hi>perditos prohiberi:</hi> et quod ideo Philippus eum
baptizari non vetuit, quia eum legentem probaverat
quomodo crederet Christum: quasi prohibuerit Simonem
Magum. Et quod Prophetae falso baptismate decipi
timuerunt: et ideo dixerit Isaias, <hi>Aqua mendax,
non habens fidem <note>(Jerem. XV, 18)</note>
            </hi>, velut ostendens
apud perfidos homines aquam esse mendacem: cum
hoc non Isaias, sed Jeremias de hominibus mendacibus
dixerit, figurate aquam populum appellans, quod in
Apocalypsi manifestissime demonstratur <note>(Apoc. XVII,
15)</note>. Et quod David dixerit, <hi>Oleum peccatoris non ungat
caput meum:</hi> cum ille hoc dixerit de adulatione
assentatoris fallaci laude decipientis, unde laudati caput
in superbiam crescat. Quem intellectum aperiunt
<pb n="0368"/>
verba in eodem psalmo praemissa superius. Sic enim
ait: <hi>Emendabit me justus in misericordia, et arguet me;
oleum autem peccatoris non impinguet caput meum <note>(Psal. CXL, 5)</note>
            </hi>.
Quid hac sententia clarius? quid evidentius?
Mavult enim se aspera emendatione justi argui
misericorditer ut sanetur, quam lenibus blanditiis
adulatoris ungi ut infletur.</p>
<p>CAPUT XXXIV.--39. Commemorat Petilianus et
apostolum Joannem monuisse, ne omni spiritui credatur,
sed probentur spiritus, si ex Deo sunt <note>(I Joan.
IV, 1)</note>: quasi ad hoc adhibeatur ista diligentia, ut nunc
ante tempus frumentum a palea separetur, ac non potius
ne frumentum a palea decipiatur: aut vero etiam
spiritus mendax si aliquid veri dixerit, ideo negandum
est, quia hoc detestandus spiritus dixit. Quod
quisquis arbitratur, tam demens est, ut forte contendat
Petrum non debuisse dicere, <hi>Tu es Christus Filius
Dei vivi <note>(Matth. XVI, 16)</note>
            </hi>: quia tale aliquid jam daemones
dixerant <note>(Id. VIII, 29, Marc. I, 24, et Luc. VIII,
28)</note>. Cum ergo Baptismus Christi, sive per iniquum
sive per justum ministratus, nihil aliud sit quam
Baptismus Christi; ab homine cauto et bono fideli
iniquitas hominis est vitanda, non Dei Sacramenta
damnanda.</p>
        </div3>
<div3>
          <head>40.</head>
          <p>
 In his certe omnibus non respondet Petilianus,
si conscientia sancte dantis attenditur, quae abluat
accipientis, unde sit abluendus qui accipit Baptismum,
cum dantis polluta conscientia est, et hoc ille qui est
accepturus ignorat? Collega ejus a Thubursicubure
quidam Cyprianus cum turpissima femina in lupanari
deprehensus, et Primiano Carthaginis oblatus atque
damnatus est. Iste quando baptizabat, antequam detectus
et abjectus esset, non utique habebat conscientiam
sancte dantis, quae ablueret accipientis. Unde
igitur abluti sunt, qui hodie illo damnato non utique
rursus abluuntur? Non erat necesse ut hominem nominarem,
nisi ne Petilianus iterum diceret, <hi>Quis est
iste, aut unde prosiluit?</hi> Cur istum baptistam vestri
non discusserunt, sicut Joannes Petiliano ita sentiente
discussus est? An et discusserunt quantum homines
hominem potuerunt, sed astuta fictione latitantem
diu non invenerunt?
</p>
          <p>CAPUT XXXV.--Hujusne aqua non erat mendax,
aut oleum fornicatoris non est oleum peccatoris?
An quod Catholica dicit, et verum est, et illa
aqua et illud oleum non ejus erat a quo ministrabatur,
sed cujus ibi nomen invocabatur? Cur illi qui ab
isto ficto et occulto baptizabantur, non probabant
spiritum, quia ex Deo non erat? Spiritus enim sanctus
disciplinae fictum fugiebat <note>(Sap. I, 5)</note>? An et illum
fugiebat, et sua Sacramenta quamvis per eum ministrata
non deserebat? Postremo quoniam illos non
negatis ablutos, quos illo damnato non curatis abluendos;
videte si tot nebulis multipliciter offusis, ullo
<pb n="0369"/>
loco Petilianus respondet unde isti abluti sint, si conscientia
sancte dantis attenditur, quae abluat accipientis,
quam latens immundus habere non potuit.</p>
        </div3>
<div3>
          <head>41.</head>
          <p>
 Nihil ergo ad hoc respondens, quod ab eo tam
instanter inquiritur; deinceps etiam sibi loquendi latitudinem
comparans, <hi>Cum haec,</hi> inquit, <hi>et Prophetae
et Apostolus caute timuerint, qua fronte tu dicis quod
bene credentibus sanctum est Baptisma peccatoris?</hi> Quasi
ego vel quisquam catholicus, peccatoris Baptisma esse
dicat, quod peccatore ministrante traditur vel accipitur,
et non illius in cujus credens nomine baptizatur.
Inde jam excurrit in Judam traditorem, et dicit in
eum quidquid potest, adhibens testimonia prophetica,
quae de illo tanto ante praemissa sunt: tanquam Ecclesiam
Christi toto orbe diffusam, cujus causa in hac
quaestione versatur, Judae traditoris impietate perfundat:
non considerans quod vel hinc debuit admoneri,
tam non esse dubitandum illam esse Ecclesiam Christi
quae in omnibus gentibus dilatatur, quoniam hoc
tanto ante veraciter prophetatum est, quam non est
dubitandum ab uno ex discipulis tradi oportuisse
Christum, quoniam et hoc similiter prophetatum
est.
</p>
          <p>CAPUT XXXVI.--42. Sed plane post haec Petilianus
ubi ad nostrum illud venit objectum, quod
Maximianistarum Baptismum quos damnaverant susceperunt <note>(Supra, lib. 2, cap. 10, nn. 11, 12)</note>:
quamvis
in hujus quaestionis propositione suis verbis quam
meis uti maluerit: neque enim nos dicimus, prodesse
nobis debere Baptismum peccatorum, quem non solum
peccatorum, sed nullorum omnino hominum dicimus,
quia eum Christi esse cognoscimus: ita quippe
proposuit: <hi>At enim pertinaciter asseveras,</hi> inquit, <hi>quia
debet vobis prodesse Baptismum peccatorum, propterea
quia et nos, ut dixisti, reorum quos juste damnavimus
Baptismum conservamus.</hi> Ubi ad hanc quaestionem venit,
ut dixi, omnis eum etiam simulata pugna defecit.
Quo iret, qua exiret, quo aditu perscrutato aut molito
vel clanculo evaderet, vel vi erumperet, non invenit. <hi>Licet hoc,</hi> 
 inquit, <hi>secundo libro demonstrem, quantum
inter nostros intersit et vestros quos dicitis innocentes:
tamen interim vos prius a collegarum vestrorum criminibus
quae nostis eripite, et sic de iis quos abjicimus exquirite rationem.</hi> 
 Sic respondeat quisquam hominum,
sic respondeat, nisi qui veritati adversatur, contra
quam non invenit quid respondeatur? Si ergo et nos
eadem verba dicamus, Interim vos prius a collegarum
vestrorum criminibus quae nostis eripite, et sic
nobis de his quos putatis apud nos malos ullum crimen
objicite: utrique vicimus, an utrique victi sumus?
<pb n="0370"/>
Imo vero ille vicit pro Ecclesia sua et in Ecclesia sua,
qui nos docuit in Scriptura sua, ut nemo glorietur in
homine, et ut qui gloriatur, in Domino glorietur <note>(I Cor.
III, 21, et I, 31)</note>. Ecce enim nos, qui cum veritatis
eloquio dicimus, non justificari credentem ab homine
a quo baptizatur, sed ab illo de quo scriptum est, <hi>Credenti in eum qui justificat impium, deputatur fides ad
justitiam 
 <note>(Rom. IV, 5)</note>
            </hi>; quoniam non gloriamur in homine,
nitimurque donante ipso, cum gloriamur, in
Domino gloriari; quam securi sumus, quidquid de
quibusdam nostrae communionis hominibus erroris
aut criminis probare potuerit? Apud nos enim quicumque
mali vel penitus latent, vel quibusdam noti
propter bonos quibus ignoti sunt, et apud quos convinci
non possunt, propter unitatis et pacis vinculum
tolerantur, ne cum zizaniis eradicetur et triticum; ita
suae malitiae sarcinam portant, ut eam cum eis nemo
communicet, nisi quibus eorum iniquitas placet. Neque
enim metuimus, ne quos baptizant justificari non
possint; cum illi in eum credant qui justificat impios,
ut deputetur fides eorum ad justitiam <note>(Ibid., 5)</note>.</p>
<p>CAPUT XXXVII.--43. Proinde apud nos, nec
ille quem dixit a nobis propter Sodomitarum crimen
abjectum, et in locum ejus alterum constitutum,
et rursus ipsi nostro collegio redditum, nesciens quid
loquatur; nec ille quem apud vos poenitentem fuisse
commemorat, quocumque modo eorum causae defendi
sive possint sive non possint, aliquid praejudicant Ecclesiae
Dei, quae per omnes gentes diffunditur, et
crescit in mundo usque ad messem: in qua si vere
mali sunt quos accusatis, non jam in illa, sed in paleis
ejus sunt; si autem boni sunt, cum eos iniquis
criminationibus infamatis, ipsi velut aurum probantur,
vobis in paleae similitudinem ardentibus: alienis tamen
peccatis non maculatur Ecclesia, quae secundum
fidelissimas prophetias toto terrarum orbe dilatata,
finem saeculi tanquam littus exspectat, quo perducta
careat piscibus malis, cum quibus intra eadem dominica
retia, quamdiu separari ab eis impatienter non
debuit, naturae incommoditas ferri potuit innocenter.
Nec propterea tamen ecclesiastica disciplina negligitur
a constantibus et diligentibus et prudentibus dispensatoribus
Christi, ubi crimina ita manifestantur,
ut nulla possint probabili ratione defendi. Exstant innumerabilia
documenta in eis qui vel episcopi vel alterius
hujuscemodi gradus clerici fuerunt, et nunc degradati
vel pudore in alias terras abierunt, vel ad
vos ipsos aut ad alias haereses transierunt, vel in sui;
regionibus noti sunt: quorum tanta est multitudo
dispersa per terras, ut si eam Petilianus refrenata
paululum maledicendi temeritate cogitaret, nequaquam
caderet in tam aperte falsam vanamque sententiam,
qua dicendum nobis putaret: <hi>Nemo vestrum
est innocens, ubi reus nemo damnatur.</hi> </p>
<p>CAPUT XXXVIII.--44. Ut enim alios omittam in
diversis terris habitantes; vix enim alicubi deest hoc
<pb n="0371"/>
genus hominum, quo appareat iniquos praepositos ac
ministros, et in catholica Ecclesia solere damnari:
Milevitanum Honorium de proximo potuit intueri. De
Splendonio vero, quem diaconum in Catholica damnatum,
et a se rebaptizatum presbyterum fecit, cujus
in Gallia damnationem ad nos a fratribus missam
collega noster Fortunatus ibidem apud Constantinam
publice legendam proposuit, et quem postea idem
Petilianus horrendas ejus insidias expertus abjecit:
de hoc ergo Splendonio quando non potuit commoneri
quemadmodum mali et in Catholica degradentur?
Miror in quo temeritatis praecipitio cor habebat, cum
ista dictaret, ubi ausus est dicere: <hi>Nemo vestrum est
innocens, ubi reus nemo damnatur.</hi> Quamobrem permixti
corporaliter, separati spiritualiter in catholica
Ecclesia mali, et quando humana conditione ignorantur,
et quando disciplinae consideratione damnantur,
suas sarcinas portant. Ac per hoc illi securi sunt, si
eorum peccatis imitatione et consensione non communicant,
quicumque per eos Christi Baptismo baptizantur:
quia et si per optimos baptizarentur, non
nisi ab illo qui justificat impium justificarentur. Credentibus
quippe in eum qui justificat impium, deputatur
fides ad justitiam.</p>
<p>CAPUT XXXIX.--45. Vos autem, cum objiciuntur
vobis Maximianistae, trecentorum et decem concilii
 sententia damnati; eodem concilio tot proconsulibus,
tot Gestis municipalibus allegato oppugnati
; de basilicis quas tenebant, per jussa judicum
et civitatum auxilia proturbati; rursus a vobis cum
eis quos extra communionem vestram baptizaverant,
sine ulla Baptisimi quaestione suscepti et honorati;
quid respondeatis non invenitis. Sententia quippe
vincimini, non vera, sed vestra, qua contenditis in
eadem communione Sacramentorum, alios aliorum
perire criminibus, et talem quemque esse, qualis est
homo a quo fuerit baptizatus; si nocens, nocentem;
si innocens, innocentem. Quae si vera sunt, ut alios
innumerabiles omittam, Maximianistarum certe, quorum
scelus usque ad illorum similitudinem quos vivos
terra sorbuit, in tam numeroso concilio vestri exaggerarunt,
vos crimina perdiderunt. Si autem Maximianistarum
crimina vos non perdiderunt; falsa sunt
quae ita sentitis, et multo minus nescio quae non probata
crimina Afrorum orbem terrarum perdere potuerunt.
Ac per hoc, sicut scribit Apostolus, <hi>Unusquisque
suam sarcinam portat <note>(Galat. VI, 5)</note>
            </hi>: et nullius
est Baptismus Christi, nisi Christi: et frustra promittit
Petilianus ex hoc quod de Maximianistis intendimus,
in secundo libro esse dicturum, nimis male
sentiens de cordibus humanis, quasi non intelligant
eum non habere quid dicat.</p>
<p>CAPUT XL.--46. Nam si Baptismus, quem Praetextatus
et Felicianus in Maximiani communione ministraverunt,
<pb n="0372"/>
illorum fuit; cur a vobis, in eis quos
baptizaverunt, tanquam Christi susceptus est? Si autem
vere Christi est, sicuti est, nec eis prodesse posset,
qui eum cum scelere schismatis habuissent; quid
vos potuisse dicitis praestare illis, quos cum eodem
Baptismo suscepistis, nisi ut per vinculum pacis deleto
crimine sceleratae divisionis, non cogerentur
sancti lavacri Sacramentum accipere quasi non haberent,
sed sicut erat antea perniciosum, ita illis jam
utile esse inciperet quod haberent? Aut si hoc eis in
vestra communione praestitum non est, quia nec praestari
schismaticis apud schismaticos posset; hoc tamen
vobis in catholica communione praestatur, non
ut Baptismum accipiatis quasi desit vobis, sed ut ipse
quem accepistis prosit vobis. Omnia quippe Sacramenta
Christi, non ad salutem, sed ad judicium habentur
sine charitate unitatis Christi. Sed quia, non
vera, sed vestra sententia est, <hi>per nescio quorum Baptismum
traditorum periisse Christi Baptismum de orbe
terrarum;</hi> merito non invenitis quid respondeatis de
recepto Baptismo Maximianistarum.</p>
        </div3>
<div3>
          <head>47.</head>
          <p>
 Videte itaque et vigilantissime mementote,
quemadmodum Petilianus nec ad ea ipsa responderit,
quae sibi ita proponit, unde aliquid loqui videatur.
Illud autem olim dimisit omnino, nec nobis dicere
voluit, quia utique non potuit, nec usque ad finem
voluminis sui aliquando dicturus est, quod ex primis
partibus Epistolae meae, quasi refellendum commemoravit.
Additis quippe etiam duobus verbis, quae me
subtraxisse, quasi fortissima sua munimenta jactavit,
nihilominus immunitus jacens, non inveniens quid
respondeat, cum quaeritur, <hi>Si conscientia sancte dantis
attenditur, quae abluat accipientis, unde sit ejus
abluenda conscientia, qui pollutam conscientiam non
sancte dantis ignorat; et si quis fidem sciens a perfido
sumpserit, non fidem percipit, sed reatum, unde fidem
accepturus sit, non reatum, qui nesciens baptizatur a
perfido:</hi> ad hoc eum jam diu ex quo loquitur, nihil respondisse
manifestum est.</p>
        </div3>
<div3>
          <head>48.</head>
          <p>
 Deinceps perrexit ore maledico in vituperationem
monasteriorum et monachorum, arguens
etiam me, quod hoc genus vitae a me fuerit institutum.
Quod genus vitae omnino quale sit, nescit; vel
potius toto orbe notissimum nescire se fingit. Inde
asserens me dixisse, Christum esse baptistam, subjecit
etiam quaedam verba ex Epistola mea, quasi
hoc ex mea sententia dixerim, quod ex vestra et ipsius
dixi, et copiosissima atrocitate invectus est, quasi in
me qui hoc dixerim; cum illa quam reprehendit, non
sit mea, sed ipsius et vestra sententia; quod paulo
post dilucide, quantum valuero, demonstrabo.
Deinde conatus est nos docere multis et superfluis
verbis, quod non Christus baptizet, sed in ejus nomine
baptizetur, simul et Patris et Filii et Spiritus
sancti, de qua ipsa Trinitate dixit vel quod voluit vel
quod potuit, <hi>Christum esse medium Trinitatis.</hi> Inde de
<pb n="0373"/>
nomine Simonis et Barjesu magorum ingessit nobis
quas eum libuit contumelias. Inde Optati Thamugadensis
causam pedententim suspendens, ne illius perfunderetur
invidia, non se, nec suos de illo judicare
potuisse; et in eo ipso nos insimulans, quod meis ille
suggestionibus pressus sit.
</p>
          <p>CAPUT XLI.--49. Postremo conclusit Epistolam
suos exhortans et monens ne decipiantur a nobis, et
nostros dolens quod eos pejores quam fuerant fecerimus.
His igitur diligenter consideratis atque discussis,
quod ex ea ipsa Epistola quam scripsit, satis dilucide
apparet, Petilianus non respondit omnino ad hoc quod
in Epistola mea primitus posui, si quemadmodum dicit, <hi>conscientia dantis,</hi> 
 vel potius, ut addam quod magnum
firmamentum putat, si <hi>conscientia sancte dantis
attenditur, quae abluat accipientis,</hi> unde abluendus sit
qui accipit Baptismum, cum si dantis conscientia polluta
est, accepturus ignorat. Unde non mirandum est
hominem pro falsitate resistentem, pressum contravenientis
veritatis angustiis, insana potius anhelasse
convicia, quam cum illa quae vinci non potest
ambulare voluisse.</p>
        </div3>
<div3>
          <head>50.</head>
          <p>
 Nunc jam, obsecro, paucis animum intendite,
ut vobis quid timuerit, ut ad hoc non responderet,
evidenter ostendam, et quod obscurare conatus est,
in lucem proferam. Poterat utique nobis quaerentibus,
unde abluendus sit qui accipit Baptismum cum dantis
polluta conscientia est, et hoc ille qui est accepturus
ignorat, facillime respondere, A Domino Deo; et
omnino fidentissime dicere, Prorsus Deus abluit accipientis
conscientiam, quando maculosam non sancte
dantis ignorat. Sed homo qui jam sectae vestrae intentione
coactus fuerat mundationem accipientis in
conscientia dantis ponere; quippe qui dixerat, <hi>Conscientia
namque dantis,</hi> vel <hi>sancte dantis attenditur,
quae abluat accipientis;</hi> timuit ne melius homo baptizari
videretur ab occulto homine malo, quam a manifesto
homine bono: tunc enim non a conscientia
sancte dantis hominis, sed ab ipsa excellentissima
Dei sanctitate esset abluendus. Hoc ergo metuens, ne
tanta eum sequeretur absurditas, vel potius dementia,
ut qua fugeret nesciret, noluit dicere unde sit
accipientis abluenda conscientia, quando maculosam
conscientiam non sancte dantis ignorat; et litigioso
strepitu cuncta perturbans occultare maluit quid ab
eo quaereretur, quam hoc respondere quaerenti, unde
statim suffocaretur: nunquam tamen putans ab hominibus
bene cordatis legi posse litteras nostras, aut
ab eis legi suas qui legissent et meas, quibus respondere
se finxit.
</p>
          <p>CAPUT XLII.--51. Nam hoc quod modo dixi,
in illa ipsa Epistola mea, contra quam scribendo nihil
dixit, evidentissime positum est: et quid ibi egerit,
quaeso, parumper advertite; et quamvis illi faveatis,
nosque oderitis, si potestis aequo animo tolerate. Quia
enim in priori Epistola sua, cujus primis partibus
<pb n="0374"/>
quae solae in manus nostras tunc venerant, primo
responderam, ita spem baptizandi hominis in homine
baptizante posuerat, ut diceret, <hi>Omnis res enim origine
et radice consistit, et si caput non habet aliquid, nihil
est <note>(Supra, lib. 1, cap. 4, n. 5, sqq.; et lib. 2, cap. 5,
nn. 10, 11)</note>
            </hi>: quia ergo hoc Petilianus dixerat, non
aliud volens intelligi originem et radicem et caput
baptizandi hominis, nisi hominem a quo baptizaretur,
subjeci ego et dixi: <hi>Quaerimus itaque nos, cum
ille baptizator perfidus latet, si tunc ille quem baptizat,
fidem percipit, non reatum, si tunc ei non est baptizator
ejus origo et radix et caput, quis est a quo accipit fidem?
Ubi est origo de qua oritur? ubi radix unde germinat?
ubi caput unde incipit? An forte cum baptizantem perfidum
ille qui baptizatur ignorat, tunc Christus dat fidem,
tunc Christus est origo et radix et caput?</hi> Hoc
ergo et nunc dico et exclamo, sicut etiam illic exclamavi: <hi>O humana temeritas et superbia! cur non sinis
potius ut semper Christus det fidem, christianum dando
facturus? cur non sinis ut semper sit Christus origo
christiani, in Christo radicem christianus infigat, Christus
christiani sit caput? Neque enim etiam cum per
sanctum et fidelem dispensatorem gratia spiritualis credentibus
impertitur, dispensator ipse justificat, ac non
ille unus de quo dictum est, quod  « justificat impium</hi> 
 » <note>(Rom. IV, 5)</note>.
 <hi>Aut vero apostolus Paulus erat caput et
origo eorum quos plantaverat, aut Apollo radix eorum
quos rigaverat, ac non ille qui eis incrementum dederat:
cum idem dicat,  « Ego plantavi, Apollo rigavit; sed
Deus incrementum dedit: itaque neque qui plantat
est aliquid, neque qui rigat; sed qui incrementum dat
Deus</hi> »  <note>(I Cor. III, 6, 7)</note>? <hi>Nec radix eorum erat ipse,
sed ille potius qui ait,  « Ego sum vitis, vos estis sarmenta</hi> » <note>(Joan. XV, 5)</note>.
 <hi>Caput etiam eorum quomodo
esse poterat, cum dicat, nos multos unum esse corpus in
Christo, ipsumque Christum caput esse universi corporis,
pluribus locis apertissime praedicet? Quapropter sive a
fideli sive a perfido dispensatore sacramentum Baptismi
quisque percipiat, spes ei omnis in Christo sit, ne sit maledictus
qui spem suam ponit in homine <note>(Supra, lib. 1,
cap. 5, nn. 6, 7)</note>
            </hi>.</p>
<p>CAPUT XLIII.--52. Haec ego in Epistola priore,
cum Petiliano responderem, puto quia et dilucide et
veraciter posui. Haec etiam nunc commemoravi, illud
insinuans atque commendans, ut omnino spes nostra
non sit in homine, Deumque Christum mundatorem,
justificatorem hominum esse credamus, credentium
in eum qui justificat impium, ut deputetur fides eorum
ad justitiam, sive ille homo sit sanctus qui ministrat
Baptismum, sive impius et fictus quem fugiat Spiritus
sanctus. Tum deinde subdidi, si aliter esset, quanta
consequeretur absurditas, et dixi quod et nunc dico: <hi>Alioquin si talis quisque in gratia spirituali renascitur,
qualis est ille a quo baptizatur, et cum manifestus est
qui baptizat homo bonus, ipse dat fidem, ipse origo et
radix caputque nascentis est; cum autem latet perfidus
baptizator, tunc quisque a Christo percipit fidem, tunc
a Christo ducit originem, tunc in Christo radicatur, tunc
Christo capite gloriatur: optandum est ab omnibus qui
<pb n="0375"/>
baptizantur, ut baptizatores perfidos habeant et ignorent
eos. Quamlibet enim bonos habuerint, Christus est utique
incomparabiliter melior, qui tunc erit baptizati
caput, si perfidus lateat baptizator. Quod si dementissimum
est credere (semper enim Christus justificat impium,
facienao ex impio christianum, semper a Christo percipitur
fides, semper Christus est origo regeneratorum et
caput Ecclesiae), quid habent ponderis illa verba, quae
vani lectores non attendunt quid intus habeant, sed tantum
quemadmodum sonent 
 <note>(Supra, lib. 1, cap. 6, nn.
6, 7)</note>
            </hi>? Haec tunc dixi, haec in illa mea Epistola scripta
sunt.</p>
<p>CAPUT XLIV.--53. Deinde paulo post, quoniam
ille dixerat, <hi>Quae cum ita sint, fratres, quae potest esse
perversitas, ut qui suis criminibus reus est, alium faciat
innocentem, dicente Domino Jesu Christo,  « Arbor bona,
bonos fructus facit; arbor mala, malos fructus facit:
numquid colligunt de spinis uvas</hi> »  <note>(Matth. VII, 17, 16)</note>? <hi>et iterum,  « Omnis homo bonus de bono thesauro cordis
sui profert bona, et omnis homo malus de thesauro
cordis sui profert mala</hi> 
 »  <note>(Id. XII, 35)</note>? quibus verbis
Petilianus satis apertissime ostendit, tanquam arborem
accipiendum eum hominem qui baptizat, et tanquam
fructum eum qui baptizatur: ad haec ego responderam, <hi>Si arbor bona bonus baptizator est, ut
fructus ejus bonus sit ille quem baptizaverit; quisquis ab
homine malo etiam non manifesto fuerit baptizatus,
bonus esse non poterit: de mala quippe arbore exortus
est. Aliud est enim arbor bona, aliud arbor occulta, sed
tamen mala.</hi> 
 Quid aliud his verbis intelligi volui, nisi
quod paulo superius posueram, arborem et fructum
ejus, non eum qui baptizat et eum qui baptizatur;
sed hominem arborem, fructum vero ejus opus ac
vitam ejus accipi debere, quam semper habet bonam
bonus, et malam malus: ne illa sequatur absurditas,
ut malus sit homo etiam ab occulto malo homine
baptizatus, tanquam fructus arboris quamvis occultae,
sed tamen malae? contra quod ille nihil omnino
respondit.</p>
<p>CAPUT XLV.--54. Sed ne diceret, sive ille, sive
aliquis vestrum, cum quisque occultus malus est qui
baptizat, tunc non esse fructum ejus illum quem baptizat,
sed fructum Christi; continuo subjeci quam
vesanus error etiam istam sententiam consequatur,
et repetivi illud, licet aliis verbis, quod paulo ante
dixeram: <hi>Si cum occulta est arbor mala, quicumque
ab illa fuerit baptizatus, non de illa, sed de Christo nascitur;
sanctius justificantur, qui baptizantur ab occultis
malis, quam qui baptizantur a manifestis bonis <note>(Supra,
lib. 1, capp. 7, 8, nn. 8, 9)</note>
            </hi>. Petilianus ergo his tam
vehementibus coarctatus angustiis, tacuit superiora
ex quibus ista pendebant, et haec absurda quae illius
consequuntur errorem, ita commemoravit in responsione
sua, quasi haec ego ex mea sententia dixerim;
quae ideo dicta sunt, ut attenderet quantum mali sequeretur
ejus sententiam, et eam mutare cogeretur.
Hanc ergo fraudem audientibus vel legentibus faciens,
et omnino desperans legi posse quae scripsimus, coepit
in me graviter et petulanter invehi, tanquam ego sensissem
<pb n="0376"/>
optandum esse omnibus qui baptizantur, ut
baptizatores perfidos habeant et ignorent eos, quoniam
quamlibet bonos habuerint, Christus est incomparabiliter
melior, qui tunc erit baptizati caput, si
perfidus lateat baptizator. Item tanquam ego sensissem,
sanctius justificari eos qui baptizantur ab occultis
malis, quam qui baptizantur a manifestis bonis:
cum haec mirabilis insania ideo a me commemorata
sit, quia illos necessario sequitur qui cum Petiliano
sentiunt, sic esse hominem baptizatum ad baptizatorem
suum, quemadmodum est fructus ad arborem
de qua nascitur, bonus de bona, malus de mala:
quibus cum dixerimus ut respondeant, cujus arbitrentur
fructum esse hominem baptizatum, quando ab
occulto malo baptizatur, quoniam non audent eum
rebaptizare, coguntur respondere, tunc eum non esse
fructum occulti illius mali, sed esse fructum Christi:
ac per hoc sequitur eos quod nolunt, et quod sentire
dementis est; quia si homo tunc est fructus hominis
baptizatoris sui, quando a manifesto bono baptizatur,
cum vero baptizatur ab occulto homine malo, tunc
non ipsius fructus, sed Christi est, sanctius justificantur
qui baptizantur ab occultis malis, quam qui
baptizantur a manifestis bonis.</p>
<p>CAPUT XLVI.--55. Quod cum mihi tribuens Petilianus
tanquam hoc ego senserim, satis in me graviter
ac vehementer invehitur, ipse utique demonstrat,
ea ipsa gravissima invectione sua, quantum
nefas sit ista sentire: ac per hoc quidquid propter
hanc sententiam in me dixisse videri voluit, in se
ipsum dixisse invenitur, qui talia sentire convincitur.
Ibi enim ostendit, quanta vi veritatis superatus sit,
ubi alium exitum non invenit, nisi ut me sensisse fingeret,
quod ipse sentit. Quemadmodum si illi quos
Apostolus arguit, quia dicebant non esse resurrectionem
mortuorum, eumdem apostolum accusare vellent,
quoniam dixit, <hi>Neque Christus resurrexit,</hi> et inanem
esse praedicationem Apostolorum, inanem etiam fidem
credentium, falsosque inveniri testes adversus Deum,
qui dixissent quod suscitaverit Christum. Hoc mihi
Petilianus facere voluit, desperans legi posse quae
scripsi, quibus respondere non potuit, et putari se
respondisse magnopere concupivit. Sed quemadmodum
si quisquam illud fecisset Apostolo, recitato
universo ipso loco ex ejus Epistola, redditisque superioribus
verbis ex quibus ista pendere quisquis legit
intelligit, omnis illa calumniosa reprehensio in frontem
reprehendentium relideretur: sic redditis ex Epistola
mea superioribus, dum me Petilianus accusat,
in ejus faciem, unde illa removere conatus est, majore
impetu retorquentur.</p>
        </div3>
<div3>
          <head>56.</head>
          <p>
 Apostolus enim redarguens eos qui negabant
resurrectionem mortuorum, ista absurditate corrigit
quae invitos sequitur talia sentientes, ut dum exhorrent
quod nefas est dicere, corrigant quod ausi sunt
credere. Proinde ita dicit: <hi>Si resurrectio mortuorum
non est, neque Christus resurrexit: si autem Christus
non resurrexit, inanis est praedicatio nostra, vana est
et fides vestra; invenimur autem et falsi testes Dei,
<pb n="0377"/>
quoniam testimonium diximus adversus Deum, quia suscitavit
Christum, quem non suscitavit <note>(I Cor. XV, 13-15)</note>
          </hi>:
ut dum timent dicere Christum non resurrexisse,
et caetera mala ac nefaria quae sequuntur, corrigant
quod stulte infideliterque dixerunt, non esse resurrectionem
mortuorum. Si ergo tollas quod in capite
ratiocinationis hujus est positum, <hi>Si resurrectio mortuorum
non est;</hi> male caetera dicta sunt, et Apostolo
tribuenda sunt. Si autem reddas unde pendent, et in
exordio constituas, <hi>Resurrectio mortuorum non est;</hi> 
recte consequentur, <hi>Neque Christus resurrexit,</hi> et, <hi>inanis est praedicatio nostra, inanis est et fides vestra,</hi> 
et caetera quae connexa sunt: et haec omnia ab Apostolo
bene et prudenter dicta sunt, quoniam quidquid
mali habent, illis imputandum est qui negabant resurrectionem
mortuorum. Sic etiam in Epistola mea,
tolle quod positum est, <hi>Si talis quisque in gratia spirituali
renascitur, qualis est ille a quo baptizatur, et cum
manifestus est qui baptizat homo bonus, ipse dat fidem,
ipse origo et radix caputque nascentis est; cum autem
latet perfidus baptizator, tunc quisque a Christo percipit
fidem, tunc a Christo ducit originem, tunc in Christo
radicatur, tunc Christo capite gloriatur:</hi> tolle ista unde
pendet quod sequitur, et valde pessime dictum mihique
tribuendum est, <hi>Optandum est omnibus qui baptizantur,
ut baptizatores perfidos habeant et ignorent eos.
Quamlibet enim bonos habuerint, Christus est utique incomparabiliter
melior, qui tunc erit baptizati caput, si
perfidus lateat baptizator <note>(Supra, lib. 1, cap. 6, n. 7)</note>
          </hi>.
Reddantur autem illa quae vos dicitis, tunc jam hoc
quod inde pendet et religatum sequitur, non a me
sentiri invenitur, et quidquid mali habet, in vestram
sententiam retorquetur. Item tolle quod positum est, <hi>Si arbor bona bonus baptizator est, ut fructus ejus bonus
sit ille quem baptizaverit, et si cum occulta est arbor
mala, quicumque ab illa fuerit baptizatus, non de illa,
sed de Christo nascitur:</hi> 
 tolle ista, quae cogimini et ex
vestra secta et ex Petiliani Epistola confiteri, et meum
erit ac mihi imputandum illud insanum quod sequitur, <hi>Sanctius justificantur qui baptizantur ab occultis malis,
quam qui baptizantur a manifestis bonis 
 <note>(Ibid., cap. 8,
n. 9)</note>
          </hi>. Redde autem illa ex quibus hoc pendet, continuo
videbis et me hoc ad vos corrigendos recte posuisse,
et totum quod vobis in hac sententia merito
displicet, in vestram faciem recidisse.
</p>
          <p>CAPUT XLVII.--57. Proinde quemadmodum illi
qui resurrectionem mortuorum negabant, nullo modo
se defenderent a tantis malis quae ad eos redarguendos
connexuit Apostolus dicens, <hi>Neque Christus resurrexit,</hi> 
et nefanda similiter caetera, nisi mutarent
sententiam, et faterentur esse resurrectionem mortuorum:
sic etiam vos si non vultis vobis imputari
quod ad vos convincendos et corrigendos dicimus,
sanctius justificari eos qui baptizantur ab occultis
malis, quam qui baptizantur a manifestis bonis; mutate
sententiam, et eorum spem qui baptizantur nolite
in homine ponere. Nam si ponitis, videte quid
<pb n="0378"/>
dicam, ne hoc aliquis iterum supprimat, et dicat me
sensisse quod ad vos redarguendos corrigendosque
commemoro. Videte quid dicam, undo pendeat quod
dicturus sum: Si eorum spem qui baptizandi sunt,
in homine a quo baptizantur ponitis; si baptizatorem
hominem, sicut scripsit Petilianus, originem et radicem
et caput ejus qui baptizatur constituitis; si
arborem bonam bonum hominem baptizantem, fructum
autem ejus bonum eum qui fuerit ab ipso baptizatus
accipitis; admonetis ut quaeramus a vobis, qua
origine oriatur, qua radice pullulet, cui capiti subnectatur,
de qua arbore nascatur quem malus baptizat
occultus. Ad hanc quippe inquisitionem pertinet
etiam illud, cui non respondisse Petilianum saepissime
commendavi: Unde abluatur qui accipit Baptismum,
cum maculosam conscientiam non sancte dantis
ignorat: hanc enim conscientiam dantis vel
sancte dantis vult esse originem, radicem, caput,
semen, arborem, unde existat, unde propagetur,
unde incipiat, unde germinet, unde nascatur sanctificatio
baptizati.</p>
<p>CAPUT XLVIII.--58. Cum ergo quaerimus unde
ablutus sit, quem in vestra communione non rebaptizatis,
etiam cum eum constiterit ab aliquo baptizatum,
qui propter occultam nequitiam jam sancte
dantis conscientiam non habebat; quid responsuri
estis, nisi a Christo aut a Deo, quamvis et Christus
Deus super omnia sit benedictus in saecula <note>(Rom. IX,
5)</note>; aut ab Spiritu sancto, cum et ipse sit Deus, quia
haec Trinitas unus Deus? Unde Petrus cum dixisset
homini, <hi>Ausus es mentiri Spiritui sancto;</hi> continuo
secutus adjunxit quid esset Spiritus sanctus, et ait: <hi>Non es mentitus hominibus, sed Deo 
 <note>(Act. V, 3, 4)</note>
            </hi>. Postremo
etiamsi dicatis eum ab angelo ablui atque
mundari, quando pollutam conscientiam non sancte
dantis ignorat; videte quia sancti homines cum in
aeternam vitam resurrexerint, tunc de illis dictum est
quod erunt aequales Angelis Dei <note>(Matth. XXII, 30)</note>.
Quisquis ergo et ab angelo abluitur, sanctius abluitur
quam si abluatur ab hominis qualicumque conscientia.
Cur ergo non vultis ut dicatur vobis, Si tunc
abluit homo quando manifestus bonus est, cum autem
occultus homo malus est, quoniam non habet
conscientiam sancte dantis, non jam ipse, sed Deus
aut angelus abluit, sanctius justificantur qui baptizantur
ab occultis malis, quam qui baptizantur a manifestis
bonis? Quae sententia si vobis displicet, quoniam
revera displicere omnibus debet; illa tollite unde
nascitur, illa corrigite unde religatur: illa enim non
praecedant, et ista non sequitur.</p>
<p>CAPUT XLIX.--59. Nolite itaque dicere, <hi>Conscientia
sancte dantis attenditur, quae abluat accipientis:</hi> 
ne dicatur vobis, Quando latet dantis polluta conscientia,
quis abluit accipientis conscientiam? Et
cum responderitis, Vel Deus, vel angelus (quoniam
<pb n="0379"/>
quid respondeatis aliud non habetis); sequatur vos
unde confundamini: Sanctius justificantur qui baptizantur
ab occultis malis, ut vel a Deo vel ab angelo
abluantur, quam qui baptizantur a manifestis bonis,
qui Deo vel angelis non comparantur. Sed dicite quod
dicit Veritas et catholica Ecclesia, quia non solum
cum malus est minister Baptismi, verum etiam cum
sanctus et bonus est, non est in homine spes ponenda,
sed in illo qui justificat impium, in quem credentibus
fides ad justitiam deputatur <note>(Rom. IV, 5)</note>.
Cum enim dicimus, Christus baptizat, non visibili
ministerio dicimus, sicut putat vel putari cupit nos dicere
Petilianus; sed occulta gratia, occulta potentia
in Spiritu sancto, sicut de illo dictum est a Joanne
Baptista, <hi>Hic est qui baptizat in Spiritu sancto <note>(Joan.
I, 33)</note>
            </hi>. Nec, sicut Petilianus dicit, jam baptizare cessavit:
sed adhuc id agit, non ministerio corporis,
sed invisibili opere majestatis. Quod enim dicimus,
Ipse baptizat, non dicimus, Ipse tenet, et in aqua
corpus credentium tingit: sed, Ipse invisibiliter
mundat, et hoc universam prorsus Ecclesiam. Neque
enim apostolo Paulo non est credendum, qui de illo
dixit: <hi>Viri, diligite uxores vestras, sicut et Christus
dilexit Ecclesiam, et se ipsum tradidit pro ea, ut eam
sanctificaret, mundans eam lavacro aquae in verbo <note>(Ephes. V, 25, 26)</note>
            </hi>.
Ecce quia Christus sanctificat;
ecce quia Christus etiam ipso lavacro aquae in verbo,
ubi ministri corporaliter videntur operari, ipse abluit,
ipse mundat. Nemo ergo sibi arroget quod Dei est:
sic certa spes hominum, cum in illo figitur qui fallere
non potest: quoniam, <hi>Maledictus omnis qui spem
suam ponit in homine <note>(Jerem. XVII, 5)</note>
            </hi>; et, <hi>Beatus cujus
est Dominus Deus spes ipsius <note>(Psal. XXXIX, 5)</note>
            </hi>. Nam
dispensator fidelis mercedem accipiet vitam aeternam:
dispensator autem infidelis, cum cibaria dominica
distribuit conservis, absit ut per suam infidelitatem
cibaria inutilia faciat. Quoniam, <hi>quae dicunt,</hi> inquit, <hi>facite; quae autem faciunt, facere nolite 
 <note>(Matth. XXIII, 3)</note>
            </hi>.
Quod ideo contra malos dispensatores praeceptum est,
ut bona Dei per ipsos accipiantur, mala autem ipsorum
vita ex dissimilitudine caveatur.</p>
<p>CAPUT L.--60. Si autem ad ista prima verba
Epistolae meae Petilianum non respondisse manifestum
est, et ubi respondere conatus est, magis ostendit
quod non potuerit respondere: quid de illis partibus
meorum scriptorum loquar, quibus nec respondere
tentavit, quae omnino non attigit? quae tamen qualia
sint si recensere quisque voluerit, qui et mea et ipsius
habet scripta, puto quod intelligat quanta firmitate
roborata sint. Quod ut vobis breviter ostendam, ipsa
testimonia de Scripturis sanctis prolata recolite, vel
legendo recensete, quae posuit velut adversus nos, et
in mea responsione quae posui etiam ego adversus
vos: et videte quemadmodum ego illa quae ipse posuit,
ostendi non nobis, sed potius vobis esse contraria;
ipse autem illa quae posui maxime necessaria,
<pb n="0380"/>
omnino non attigit, et in illo uno Apostoli, quod tanquam
pro se pertractare conatus est, videbitis quam
nullum exitum invenerit.</p>
        </div3>
<div3>
          <head>61.</head>
          <p>
 Pars quippe Epistolae quam scripsit ad suos, a
capite usque ad eum locum ubi dicit, <hi>Hoc nobis Dominus
imperat:  « Cum vos persecuti fuerint homines in
civitate ista, fugite in aliam; quod si et in ea vos persequuntur,
fugite in aliam</hi> »  <note>(Matth. X, 23)</note>; primum venit
in manus nostras; huic respondimus: quae nostra responsio
cum etiam in illius venisset manus, scripsit
hanc contra, quam nunc refellimus, et eum nostrae
non respondisse monstramus. In illa ergo prima
parte scriptorum ejus quibus primum respondimus,
haec sunt testimonia Scripturarum, quae nobis putavit
adversa: <hi>Arbor bona bonos fructus facit, et arbor
mala malos fructus facit: numquid colligunt de spinis
uvas <note>(Id. VII, 17, 16)</note>
          </hi>? et iterum, <hi>Omnis homo bonus
de thesauro cordis sui profert bona, et omnis homo
malus de thesauro cordis sui profert mala <note>(Id. XII, 35)</note>
          </hi>:
et iterum, <hi>Qui baptizatur a mortuo, non ei prodest lavatio
ejus <note>(Eccli. XXXIV, 30)</note>
          </hi>. His testimoniis volens
ostendere talem fieri eum qui baptizatur, qualis fuerit
a quo baptizatur. Ego contra quemadmodum accipienda
essent haec testimonia, et quod ejus intentionem
nihil adjuvarent ostendi. Caetera vero quae posuit
dicta in malos et sceleratos homines, non esse adversus
frumenta dominica, sicut praedicta et promissa
sunt, toto orbe diffusa, et potius a nobis contra vos
posse dici satis edocui. Recensete, et invenietis.</p>
        </div3>
<div3>
          <head>62.</head>
          <p>
 At vero ego quae posui pro Ecclesiae catholicae
assertione, ista sunt: quod ad Baptismum attinet,
ne id quod gratia Dei regeneramur, mundamur,
justificamur, danti homini tribuatur: <hi>Bonum est confidere
in Domino, quam confidere in homine <note>(Psal.
CXVII, 8)</note>
          </hi>: et, <hi>Maledictus omnis qui spem suam ponit
in homine <note>(Jerem. XVII, 5)</note>
          </hi>: et quia, <hi>Domini est salus <note>(Psal. III, 9)</note>
          </hi>:
et, <hi>Vana salus hominis <note>(Psal. LIX, 13)</note>
          </hi>:
et quia, <hi>Neque qui plantat est aliquid, neque qui rigat,
sed qui incrementum dat Deus <note>(I Cor. III, 7)</note>
          </hi>: et quia
ille in quem creditur justificat impium, ut deputetur
fides ejus ad justitiam <note>(Rom. IV, 5)</note>. Propter ipsius
vero Ecclesiae unitatem quae in omnibus gentibus dilatatur,
cui vos non communicatis, haec testimonia
posui de Christo esse praedicta, quia <hi>Dominabitur a
mari usque ad mare, et a flumine usque ad terminos orbis
terrae <note>(Psal. LXXI, 8)</note>
          </hi>: et, <hi>Dabo tibi gentes haereditatem
tuam, et possessionem tuam terminos terrae <note>(Psal. II, 8)</note>
          </hi>. Et
quod testamentum Dei factum ad Abraham pro nostra,
hoc est, catholica communione recitetur, ubi scriptum
est, <hi>In semine tuo benedicentur omnes gentes <note>(Gen.
XXII, 18)</note>
          </hi>: quod semen interpretatur Apostolus dicens, <hi>Et semini tuo, quod est Christus 
 <note>(Galat. III, 16)</note>
          </hi>.
Unde apparet in Christo, non solum Afros aut Africam,
sed omnes gentes habituras benedictionem, per
quas catholica dilatatur Ecclesia, tanto ante promissam.
Et quod palea cum frumentis sit usque ad ultimam
ventilationem, ne quisquam per calumnias criminum
<pb n="0381"/>
alienorum sacrilegium suae separationis excuset,
quod reliquerit vel deseruerit omnium gentium
communionem. Et ne propter malos dispensatores, hoc
est praepositos, societas christiana dividatur, etiam illud
testimonium posui, <hi>Quae dicunt, facite; quae autem faciunt,
facere nolite: dicunt enim et non faciunt <note>(Matth.
XXIII, 3)</note>
          </hi>. Haec ille testimonia de Scripturis sanctis a
me posita, nec ostendit quemadmodum aliter accipi
deberent, ut non ea pro nobis neque contra vos esse
ostenderet, nec omnino attingere voluit: imo id egit
tumultu conviciorum suorum, ut si fieri posset, haec a
me dicta nulli omnino veniret in mentem, qui post
Epistolam meam lectam, etiam ipsius legere voluisset.
</p>
          <p>CAPUT LI.--63. Quod vero ex apostoli Pauli
scriptis a me positum pro se tractare conatus est,
quale sit parumper attendite. <hi>Dixisti enim,</hi> inquit, <hi>Apostolus Paulus eos qui dicebant se apostoli Pauli
esse, objurgat, et dicit,  « Numquid Paulus pro vobis
crucifixus est? aut in nomine Pauli baptizati estis »  
 <note>(I Cor.
I, 13)</note>
            </hi>? <hi>Quapropter si errabant illi, et nisi corrigerentur
perirent, qui volebant esse Pauli; quae tandem
spes eorum est, qui voluerunt esse Donati? Id enim
agunt isti, ut origo et radix et caput baptizati, non nisi
ille sit a quo baptizatur <note>(Supra, lib. 1, capp. 3, 4,
nn. 4, 5)</note>
            </hi>. Haec verba et hoc Apostoli testimonium ex
Epistola mea commemoravit, et sibi proposuit refellendum.
Proinde videte si ad propositum respondit.
Ait enim: <hi>Inane hoc dictum est, inflatum et puerile et
insipiens, et quod longe sit penitus a fidei nostrae ratione.
Tunc enim recte hoc diceres, si nos diceremus,
In nomine Donati baptizati sumus: aut, Donatus crucifixus
est pro nobis: aut, In nostro nomine baptizati sumus.
At cum haec a nobis nec dicta sint nec dicantur,
quia formam divinae sequimur Trinitatis; te, qui nobis
talia objicis, certum est insanire. Aut si putas quia in
Donati, vel in nostro nomine baptizati sumus, falleris
perdite, simulque de vobis sacrilege confiteris quia vos
in nomine Caeciliani miseros inquinatis.</hi> Haec Petilianus
contra illa mea respondit, non intendens, vel potius
ne ab aliquo intendatur, obstrepens, omnino nihil se
respondisse, quod ad rem de qua agitur pertineret.
Quis enim non videat, ideo magis a nobis recte positum
hoc Apostoli testimonium, quia non vos dicitis
in Donati nomine baptizatos, neque Donatum crucifixum
esse pro vobis, et tamen propter partem Donati
vos ab Ecclesiae catholicae communione separatis;
sicut etiam illi quos Paulus arguebat, non utique dicebant
in nomine Pauli se fuisse baptizatos, aut Paulum
pro se esse crucifixum, et tamen de Pauli nomine
schisma faciebant. Sicut ergo illis, pro quibus Christus,
non Paulus, crucifixus est, et qui in nomine
Christi, non in nomine Pauli, fuerunt baptizati, et
tamen dicebant, <hi>Ego sum Pauli,</hi> propter hoc rectius
dicitur, <hi>Numquid Paulus pro vobis crucifixus est? aut
in nomine Pauli baptizati estis?</hi> ut haereant ei qui pro
<pb n="0382"/>
ipsis crucifixus est, et in cujus nomine baptizati sunt,
et non ad nomen Pauli dividantur: sic et vobis multo
magis quia non dicitis, In nomine Donati baptizati
sumus, et tamen vultis esse de parte Donati, congruenter
dicitur, Numquid Donatus pro vobis crucifixus
est? aut in nomine Donati baptizati estis? Scitis
enim Christum pro vobis esse crucifixum, et in nomine
Christi vos baptizatos, et tamen propter nomen
et partem Donati unitati Christi, qui pro vobis crucifixus
est, et in cujus nomine baptizati estis, tanta pertinacia
repugnatis.</p>
<p>CAPUT LII.--64. Quia vero id egit Petilianus
scriptis suis, <hi>ut origo et radix et caput baptizati non
nisi ille sit a quo baptizatur,</hi> et hoc a me non inaniter,
nec pueriliter, nec insipienter dictum est, primordia
Epistolae ipsius quibus tunc respondi, recensete, et
videbitis, imo vero me commemorante diligenter advertite. <hi>Conscientia,</hi> 
 inquit, <hi>sancte dantis attenditur,
quae abluat accipientis: nam qui fidem sciens a perfido
sumpserit, non fidem percipit, sed reatum.</hi> Et tanquam
diceretur ei, Unde hoc probas? <hi>Omnis res enim origine,</hi> 
inquit, <hi>et radice consistit; et si caput non habet
aliquid, nihil est; nec quidquam bene regenerat, nisi
bono semine regeneretur</hi>. <hi>Quae cum ita sint,
fratres, quae potest esse perversitas, ut qui suis
criminibus reus est, alium faciat innocentem, dicente
Domino Jesu Christo,  « Arbor bona bonos
fructus facit: numquid colligunt de spinis uvas? » 
et iterum,  « Omnis homo bonus de thesauro cordis sui
profert bona, et omnis homo malus de thesauro cordis
sui profert mala:  « et iterum,  « Qui baptizatur a
mortuo, non ei prodest lavatio ejus.</hi> »  Haec omnia
quo pertineant videtis, ut scilicet sancte dantis conscientia
(ne quisquam fidem sumens a perfido, non
fidem percipiat, sed reatum) ipsa sit origo, et radix,
et caput, et semen baptizati. Volens enim probare
conscientiam sancte dantis attendi, quae abluat accipientis;
et non fidem percipere, sed reatum, qui
fidem sciens sumit a perfido; continuo subjecit, <hi>Omnis
res enim origine et radice consistit; et si caput
non habet aliquid, nihil est; nec quidquam bene regenerat,
nisi bono semine regeneretur.</hi> Et ne quisquam
tam tardus esset, ut adhuc non intelligeret de illo
eum dicere a quo quisque baptizatur, explanat hoc
subsequenter, et dicit: <hi>Quae cum ita sint, fratres,
quae potest esse perversitas, ut qui suis criminibus est
reus, alium faciat innocentem, dicente Domino Jesu
Christo,  « Arbor bona bonos fructus facit: numquid
colligunt de spinis uvas?</hi> »  Et ne adhuc incredibili
obtusitate cordis caecus auditor vel lector non videat
de homine baptizante dicere; adjungit aliud ubi et
hominem nominat: <hi>Et iterum,</hi> inquit,  « <hi>Omnis homo
bonus de thesauro cordis sui profert bona, et omnis
homo malus de thesauro cordis sui profert mala: »  et
iterum,  « Qui baptizatur a mortuo, non ei prodest lavatio
ejus.</hi> »  Certe jam manifestum est, certe jam
non indiget interprete nec disputatore aut demonstratore,
<pb n="0383"/>
id agere istos, ut origo et radix et caput
baptizati nonnisi ille sit a quo baptizatur: et tamen
vi veritatis oppressus, et quasi quae dixisset oblitus,
concedit mihi postea Petilianus, ut Christus sit origo
et radix regeneratorum et caput Ecclesiae, non
quisquam homo dispensator ministerque Baptismatis.
Cum enim dixisset quia in nomine Christi baptizabant
Apostoli, et Christum fundamentum ponebant,
ut facerent Christianos, et hoc Scripturarum sanctarum
testimoniis et exemplis, tanquam nos hoc negaremus,
probaret: <hi>Ubi est nunc,</hi> inquit, <hi>illa vox, qua
minutis et crebris quaestiunculis crepitans</hi>, <hi>multa involuta
de Christo et pro Christo et in Christo, contra
humanam temeritatem et superbiam invidiose et elate
dixisti? Ecce Christus est origo christiani, Christus est
caput, Christus est radix.</hi> His ergo auditis, quid nisi
ipsi Christo gratias agam, qui coegit hominem confiteri?
Falsa ergo sunt illa quae in Epistolae suae dixit
exordio, cum vellet persuadere conscientiam sancte
dantis attendi, quae abluat accipientis; et cum quis
sciens fidem a perfido sumpserit, non fidem percipere,
sed reatum. Hoc enim volens velut ostendere,
quantum sit in homine baptizante, tanquam magna
documenta subjecerat dicens, <hi>Omnis enim res, origine
et radice consistit; et si caput non habet aliquid, nihil
est.</hi> Postea vero cum dicit quod et nos dicimus, <hi>Ecce
Christus est origo christiani, Christus est caput, Christus
est radix;</hi> delet quod antea dixerat, <hi>quia conscientia
sancte dantis est origo et radix et caput accipientis.</hi> 
Vicit ergo veritas, ut homo qui Baptismum Christi
desiderat, non in homine ministro spem ponat, sed
ad ipsum Christum tanquam ad originem quae non
mutatur, ad radicem quae non evellitur, ad caput
quod non dejicitur, securus accedat.</p>
<p>CAPUT LIII.--65. Jam illud quis non advertat,
de qua inflata vena veniat, quod cum Apostoli sententiam
velut exponeret, ait, <hi>Qui dixit,  « Ego plantavi,
Apollo rigavit; sed Deus incrementum dedit: » 
quid aliud dixit, nisi, Ego hominem in Christo catechumenum
feci, Apollo baptizavit; Deus quod fecimus
confirmavit?</hi> Quare ergo non addidit Petilianus quod
Apostolus addidit, et ego maxime commendavi, ut
etiam hoc nobis exponeret, <hi>Neque qui plantat est aliquid,
neque qui rigat, sed qui incrementum dat Deus <note>(I Cor. III, 6, 7)</note>
            </hi>?
Quod si velit exponere secundum
ea quae supra posuit, sine dubio sequitur ut neque
qui baptizat aliquid sit, sed Deus qui incrementum
dat. Quid enim ad rem nunc pertinet quomodo dictum
sit, <hi>Ego plantavi, Apollo rigavit:</hi> utrum revera
ita accipiendum sit tanquam dixerit, <hi>Ego catechumenum
feci, Apollo baptizavit;</hi> an sit alius verior et
congruentior intellectus? Ecce interim secundum
ipsius expositionem, neque qui catechumenum facit,
neque qui baptizat est aliquid, sed qui incrementum
dat Deus. Multum autem interest inter confirmare
quod alius facit, et facere. Qui enim dat incrementum,
non arborem vel vitem confirmat, sed creat.
<pb n="0384"/>
Illo quippe incremento fit, ut etiam lignum plantatum
radicem producat et figat: illo incremento fit,
ut semen jactum germen emittat. Sed quid hinc diutius
disseramus? Sufficit quod secundum ipsum,
neque qui catechumenum facit, neque qui baptizat,
aliquid est, sed qui incrementum dat Deus. Quando
autem hoc diceret Petilianus, ut eum dicere intelligeremus,
Neque Donatus Carthaginis est aliquid, neque
Januarius, neque Petilianus? Quando hoc tumor
ille pateretur, quo se putat homo aliquid esse
cum nihil sit, et se ipsum seducit <note>(Galat. VI, 3)</note>.</p>
<p>CAPUT LIV.--66. Denique etiam paulo post
cum institueret, et intenderet tanquam ea verba Apostoli,
quae nos objeceramus, iterum retractare, noluit
haec ponere quae dixeram ego, sed alia in quibus
posset utcumque humana inflatio respirare. <hi>Nam ut
ejus</hi>, inquit, <hi>Apostoli dicta, quae nobis objeceras, iterum
replicemus, dixit,  « Quid est enim Apollo, quidve
Paulus? Ministri ejus cui credidistis</hi> »  <note>(I Cor. III,
4, 5)</note>. <hi>Quid aliud, verbi gratia, dicit omnibus nostris,
nisi, Quid est Donatus Carthaginis, quid Januarius,
quid Petilianus, nisi ministri ejus cui credidistis?</hi> Hoc
ego Apostoli testimonium non posui sed illud quod
commemorare noluit, posui, <hi>Neque qui plantat est
aliquid, neque qui rigat, sed qui incrementum dat Deus.</hi> 
Iste autem ea verba Apostoli inserere voluit, ubi interrogat
quid sit Paulus, vel quid sit Apollo, et respondet, <hi>Ministri ejus cui credidistis.</hi> 
 Hoc aliquo modo
ferre potuit torus cervicis haereticae: illud autem ubi
non interrogavit, et respondit quid esset, sed dixit
non esse aliquid, ferre omnino non potuit. Sed jam
volo quaerere utrum non sit aliquid minister Christi?
Quis hoc dixerit? Quomodo ergo verum est, <hi>Neque
qui plantat est aliquid, neque qui rigat, sed qui incrementum
dat Deus;</hi> nisi quia ad aliud aliquid est, ad
aliud non est aliquid? Ad ministrandum et dispensandum
verbum ac Sacramentum aliquid est: ad
mundandum autem et justificandum non est aliquid;
quia hoc non operatur in interiore homine, nisi per
quem creatus est totus homo, et qui Deus manens
factus est homo, ille scilicet de quo dictum est, <hi>Fide
mundans corda eorum <note>(Act. XV, 9)</note>
            </hi>; et, <hi>Credenti in
eum qui justificat impium <note>(Rom. IV, 5)</note>
            </hi>. Quod testimonium
in verbis meis Petilianus ponere voluit, in suis
autem nec tractavit, nec attigit.</p>
<p>CAPUT LV.--67. Minister ergo, id est, dispensator
verbi et Sacramenti evangelici, si bonus est,
consocius fit Evangelii: si autem malus est, non ideo
dispensator non est Evangelii. Si enim bonus est,
volens hoc facit: si autem malus, hoc est sua quaerens
non quae Jesu Christi, invitus hoc facit propter alia
quae requirit. Vide tamen quid idem apostolus dixerit: <hi>Si ergo volens hoc facio,</hi> 
 inquit, <hi>mercedem habeo; si
autem invitus, dispensatio mihi credita est <note>(I Cor. IX,
17)</note>
            </hi>. Tanquam diceret: Si bonus bonum annuntio,
etiam ipse pervenio; si autem malus, bonum annuntio.
<pb n="0385"/>
Numquid enim dixit, Si invitus facio, dispensator
non ero? Annuntiavit Petrus et caeteri boni,
invitus Judas, tamen cum ipsis missus annuntiavit.
Illi mercedem habent, huic dispensatio credita est.
Qui autem omnibus illis annuntiantibus Evangelium
perceperunt, non a plantatore vel rigatore, sed ab eo
qui incrementum dat, mundari potuerunt et justificari.
Neque enim dicturi sumus Judam non baptizasse,
cum adhuc inter discipulos fuerit, quando
fiebat quod scriptum est, <hi>Ipse non baptizabat, sed discipuli
ejus <note>(Joan. IV, 2)</note>
            </hi>. An quia nondum Christum
tradiderat, qui loculos habebat, et ea quae mittebantur
auferebat <note>(Id. XII, 6)</note>, et qui pecuniae custos innocens
esse non potuit, dispensator tamen gratiae
sine accipientium damno fuit? Aut si non baptizavit,
certe fatemini quia evangelizavit. Quod si hoc minimum
et leve ducitis, videte quid de ipso Paulo apostolo
sentiatis, qui dixit, <hi>Non enim misit me Christus
baptizare, sed evangelizare <note>(I Cor. I, 17)</note>
            </hi>. Huc accedit,
quia incipit esse potior Apollo, qui baptizando rigavit,
quam Paulus, qui evangelizando plantavit, cum sibi
officium patris erga Corinthios ob hoc vindicet, nec
eis qui post illum ad eos venerant, hoc nomen concedat.
Ait enim: <hi>Si decem millia paedagogos habeatis
in Christo, sed non multos patres: in Christo enim Jesu
per Evangelium ego vos genui <note>(Id. IV, 15)</note>
            </hi>. Eis dicit, <hi>Ego vos genui:</hi> 
 quibus alio loco dicit, <hi>Gratias Deo,
quod neminem vestrum baptizavi, nisi Crispum et
Gaium et Stephanae domum <note>(Id. I, 14)</note>
            </hi>. Genuerat
itaque illos, non per se, sed per Evangelium. Qui
etiamsi sua quaereret, non quae Jesu Christi, et invitus
hoc faceret sine sua mercede, tamen pecuniam
dominicam dispensaret: quam, licet malus, non malam
nec inutilem bene accipientibus faceret.</p>
<p>CAPUT LVI.--68. Et si hoc de Evangelio recte
dicitur, quanto magis de Baptismo dicendum est,
quod ita pertinet ad Evangelium, ut sine illo quidem
ad regnum coelorum nemo perveniat, sed si accedat
Sacramento justitia? Qui enim dixit, <hi>Nisi quis renatus
fuerit ex aqua et Spiritu, non intrabit in regnum coelorum <note>(Joan. III, 5)</note>
            </hi>;
idem ipse dixit, <hi>Nisi abundaverit justitia vestra
super Scribarum et Pharisaeorum, non intrabitis in
regnum coelorum <note>(Matth. V, 20)</note>
            </hi>. Forma Sacramenti datur
per Baptismum, forma justitiae per Evangelium. Alterum
sine altero non perducit ad regnum coelorum. Verumtamen
perfecte baptizare etiam minus docti possunt,
perfecte autem evangelizare multo difficilioris et rarioris
est operis. Ideo doctor Gentium plurimis excellentior
evangelizare missus est, non baptizare: quoniam
hoc per multos fieri poterat, illud per paucos, inter
quos eminebat. Et tamen legimus eum aliquibus locis
dixisse, <hi>Evangelium meum <note>(II Tim. II, 8)</note>
            </hi>: Baptismum
autem meum nunquam dixit, sed nec cujusquam
per quem ministratus est. Nam solus ille baptismus
quem dedit Joannes, dictus est baptismus Joannis <note>(Act. XIX, 3)</note>.
Hoc praecipuum vir ille dispensationis
<pb n="0386"/>
suae munus accepit, ut lavacri praecursorium sacramentum
etiam illius diceretur, per quem dispensabatur:
Baptismus autem quem ministraverunt discipuli
Christi, nullius eorum dictus est; ut illius esse intelligeretur,
de quo dictum est, <hi>Christus dilexit Ecclesiam,
et se ipsum tradidit pro ea, ut eam sanctificaret, mundans
eam lavacro aquae in verbo <note>(Ephes. V, 25, 26)</note>
            </hi>. Si ergo
Evangelium, quod ita Christi est, ut possit et minister
propter munus dispensationis dicere suum, potest
homo etiam per malum dispensatorem sine periculo
accipere, faciens quod dicit, quod autem facit non faciens:
quanto magis Baptismum Christi, quem nemo
Apostolorum ita ministravit, ut auderet dicere suum,
potest quisque sine contagione mali ministri percipere,
qui bona fide accedit ad Christum?</p>
<p>CAPUT LVII.--69. Proinde si Petilianus, cum
ego quae posuit de Scripturis testimonia, quam contra
nos non essent, non praetermiserim demonstrare;
ipse quae posui, partim omnino non attigit, partim
quae tractare voluit, nihil aliud se quam exire inde
non potuisse monstravit: non diu hortandi estis vel
admonendi, ut videatis quid tenere, quid cavere debeatis.
Sed forte in sanctarum Scripturarum testimoniis
talis apparuit, in his vero documentis, quae inter
homines de ipso schismate gesta sunt aliquid valuit?
Imo vero et in his, quanquam post divina testimonia
superfluo requirantur, quid commemoravit aut quid
probavit? Qui cum fuisset graviter in traditores invectus,
et multa in eos etiam de sanctis Libris testimonia
proclamasset, nihil tamen dixit unde eos ostenderet
traditores. Ego autem commemoravi Silvanum
Cirtensem, cui quibusdam interpositis etiam ipse
successit, cum adhuc esset subdiaconus Gestis municipalibus
expressum esse traditorem. Contra hoc ille
mutire nil ausus est. Et profecto videtis quanta eum
necessitudo compellebat ad respondendum, ut videlicet
praedecessorem suum, et non solum consocium,
sed, ut ita dicam, etiam concathedraneum innocentem
a crimine traditionis ostenderet, praesertim cum totam
causam vestram ibi constituatis, ut traditores
appelletis eos quos traditoribus communionis tramite
successisse vel fingitis vel putatis. Qui ergo ipsius
causae vestrae necessitate, etiam Rusiccadiensem vel
Calamensem vel cujuslibet alterius civitatis aliquem
de parte vestra, Gestis municipalibus demonstratum
dicerem traditorem, omni modo eum defendere cogeretur,
de suo praedecessore conticuit. Unde, nisi
quia hic non invenit quam caliginem offunderet, unde
saltem homines mente tardissimos et somnolentissimos
falleret? Quid enim diceret, nisi falsa de Silvano
ista jactari? Sed recitamus Gesta, et quando factum
sit, et quando etiam Zenophilo consulari allegatum
sit. Quibus quomodo ille resisteret, septus undique
optima causa Catholicae, vestra autem pessima?
Unde ista verba commemoro ex illa Epistola mea,
cui per hanc quam nunc refello, videri voluit respondisse:
<pb n="0387"/>
utique ut videatis quam invicte positum sit,
contra quod ille nihil tutius invenire potuit quam silentium.</p>
<p>CAPUT LVIII.--70. Cum enim ex Evangelio velut
contra nos testimonium posuisset, ubi Dominus
ait, <hi>Venient ad vos in vestitu ovium, intrinsecus autem
sunt lupi rapaces; ex fructibus eorum cognoscetis eos;</hi> 
ego respondi, et dixi, <hi>Ergo fructus consideremus:</hi> tum
continuo subjeci, et adjunxi, <hi>Objicitis traditionem;
hanc ipsam multo probabilius nos vobis objicimus. Et
ne per multa curramus, in eadem Constantiniensi civitate
Silvanum episcopum majores vestri in ipso exordio
sui schismatis ordinaverunt. Iste cum adhuc esset subdiaconus,
manifestissimus traditor municipalibus Gestis
expressus est. Si et vos adversus majores nostros aliqua
documenta profertis, aequa conditio postulatur, ut utraque
vera aut utraque falsa credamus. Si utraque vera sunt, vos
estis sine dubio schismatis rei, qui crimina vos fugere in totius
orbis communione finxistis, quae in ipsa particula vestrae
concisionis habebatis. Sin autem utraque falsa sunt,
vos estis sine dubio schismatis rei, qui propter falsa crimina
traditorum immani separationis crimine maculamini.
Quod si a nobis aliqua et a vobis nulla, vel a nobis
vera et a vobis falsa proferuntur, non est discutiendum
quam penitus vestra ora claudantur. Quid, si vos
sancta et vera Christi Ecclesia convinceret atque superaret,
etiamsi nos nulla vel falsa, vos autem aliqua et vera
traditionis documenta teneretis; quid jam vobis restet,
nisi ut, si vultis, pacem diligatis; si autem non vultis,
saltem obmutescatis? Etenim quaecumque modo proferretis,
facillime et verissime dicerem, tunc Ecclesiae plenariae
et catholicae unitati jam per tot gentes diffusae atque
firmatae vos ea probare debuisse, ut vos intus essetis,
illi autem quos convinceretis pellerentur foras. Quod si
conati estis facere, procul dubio probare non potuistis;
et victi, vel irati, vos ab innocentibus, qui damnare incerta
non possent, immani sacrilegio separastis. Si autem
nec conati estis id agere, nimis exsecrabili et impia
caecitate vos a frumentis Christi, quae per totum agrum,
id est, mundum usque ad finem crescunt, paucis in
Africa zizaniis offensi praecidistis <note>(Supra, lib. 1, capp.
21, 22, nn. 23, 24)</note>
            </hi>. Ad haec, quae ex illa priore mea
Epistola commemoravi, Petilianus nihil respondit
omnino. Et utique videtis his paucis verbis totam causam
quae inter nos agitur contineri. Quid enim dicere
conaretur, ubi quidquid eligeret vinceretur?</p>
        </div3>
<div3>
          <head>71.</head>
          <p>
 Cum enim de traditoribus et a nobis contra
vestros, et a vobis contra nostros documenta proferuntur
(si tamen et a vobis aliqua proferuntur, quae
usque ad hunc diem omnino nescimus; neque enim
ea Petilianus suis litteris inserere praetermitteret, qui
tam diligenter contra me partes Gestorum, quae ad
causam pertinent, commemorandas inserendasque curavit):
verumtamen, ut jam dicere coeperam, si et a
<pb n="0388"/>
nobis et a vobis talia proferuntur, quae usque ad hunc
diem omnino nescimus; profecto aut utraque vera
sunt, aut utraque falsa, aut nostra vera et vestra falsa,
aut nostra falsa et vestra vera: plus quid dicatur, non
invenitur.
</p>
          <p>CAPUT LIX.--At in omnibus his quatuor sententiis
veritas pro communione Catholicae est. Quia si
utraque vera sunt, propter homines, quales et vos
habebatis, communionem orbis terrarum deserere
minime debebatis. Si utraque falsa sunt, propter
nulla crimina traditionis, cavendum erat crimen
atrocissimum divisionis. Si nostra vera et vestra
falsa sunt, olim quid diceretis non habetis. Si
vestra vera et nostra falsa sunt, falli potuimus cum
orbe terrarum de hominum iniquitate, non fidei
veritate. Non enim debuit attendere semen Abrahae
in omni gente diffusum, quid vos nosse diceretis,
sed quid judicibus probaretis. Unde scimus
quid egerint, quos vestri majores accusaverunt,
etiamsi vera eis objiciebantur, cum vel
cognitoribus causae vel certe Ecclesiae ubique
diffusae, quae non nisi cognitorum sententias
debebat attendere, non illa vera, sed falsa putarentur?
Non ideo Deus absolvit, quidquid
hominum sceleris ut homines nosse non possint:
neminem tamen recte judicari puto nocentem,
qui hominem non convictum crediderit innocentem.
Unde ergo nocens orbis terrarum, si nosse non potuit,
etiam verum fortasse crimen Afrorum: et hoc
aut ideo nosse non potuit, quia nemo ad eum detulit;
aut ideo quia in eo quod delatum est, cognitoribus
potius judicantibus, quam victis murmurantibus
credidit? Hinc ergo laudandus est Petilianus, quod
hoc cum omnino invictissimum cerneret, silentio
praetermisit. Non plane laudandus, quod caetera similiter
invicta, quae tamen putavit posse obscurari, verborum
nebulis operire conatus est, et quod me fecit
causam, cum defecisset in causa: de me quoque ipso
nihil dicens, nisi quod aut omnino falsum esset, aut
culpandum non esset, aut ad me jam non pertineret.
Sed interea vos, quos inter me, et illum judices posui,
sapitisne aliquid inter verum falsumve discernere?
inter inflatum et solidum, inter turbidum et
tranquillum, inter tumidum et sanum, inter divina
praedicta et humana praesumpta, inter probationes et
criminationes, inter documenta et figmenta, inter
causae actionem et causae aversionem? Si sapitis,
bene et recte: si autem non sapitis, nos vestri curam
gessisse non poenitebit; quia etsi cor vestrum ad pacem
non convertitur, pax nostra tamen ad nos revertetur.
</p>
</div3>
      </div1>
</body>
  </text>
</TEI>