<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De sancta virginitate</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 40</title>
           <idno>AugHip.DeSaVi</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>De sancta virginitate</head>

<p>Dicit primum de praestantia sacrae ac Deo dicatae virginitatis, cui fecunditatem conjugalem jam non posse ullam comparari
demonstrat. Duobus subinde occurrit contrariis erroribus; alteri culpantium nuptias, alteri eas aequantium virginitati:
illorum scilicet putantium nuptias ex oblique et facile damnatas ab Apostolo dicente ad Corinthios, <hi>Tribulationem tamen
<pb n="0397"/>
carnis habebunt hujusmodi; ego autem vobis parco;</hi> istorum vero, quia ad eosdem scribit, <hi>Existimo itaque hoc bonum
esse propter praesentem necessitatem;</hi> contendentium perpetuam continentiam propter saeculi hujus vitam, non propter
futuram commendari. Postea Christi virgines humilitatem, qua tam excellens conservatur earum munus, habere jubet,
atque ad eam quam maxime sectandam multa et gravi oratione adhortatur.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Virgines conjugatos sanctos
patres non contemnant.</hi> Librum de Bono Conjugali
nuper edidimus, in quo etiam Christi virgines admonuimus
atque monemus, ne propter excellentiam
muneris amplioris quod divinitus acceperunt, contemnant
in sui comparatione patres et matres populi
Dei; hominesque illos quos tanquam olivam commendat
Apostolus, ne superbiat insertus oleaster <note>(Rom.
XI, 17, 18)</note>, qui venturo Christo etiam filiorum propagatione
serviebant, ideo meriti inferioris esse arbitrentur,
quia jure divino continentia connubio, et
nuptiis pia virginitas anteponitur. In illis quippe parabantur
et parturiebantur futura, quae nunc impleri
mirabiliter et efficaciter cernimus, quorum etiam vita
conjugalis prophetica fuit: unde non consuetudine
humanorum votorum atque gaudiorum, sed valde
profundo consilio Dei, in quibusdam eorum fecunditas
honorari, in quibusdam etiam fecundari sterilitas
meruit. Hoc vero tempore quibus dictum est, <hi>Si se
non continent, nubant <note>(I Cor. VII, 9)</note>
            </hi>; non adhibenda
est exhortatio, sed consolatio. Quibus autem dictum
est, <hi>Qui potest capere capiat <note>(Matth. XIX, 12)</note>
            </hi>; exhortandi
sunt ne terreantur, et terrendi ne extollantur.
Non solum ergo praedicanda est virginitas, ut ametur;
verum etiam monenda, ne infletur.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Virginis filius et virginum sponsus
Christus. Ecclesia sicut Maria, et mater et virgo est.</hi> 
Hoc isto sermone suscepimus: adjuvet Christus Virginis
filius, et virginum sponsus, virginali utero corporaliter
natus, virginali connubio spiritualiter conjugatus.
Cum ipsa igitur universa Ecclesia virgo sit
desponsata uni viro Christo, sicut dicit Apostolus <note>(II Cor. XI, 2)</note>;
quanto digna sunt honore membra
ejus, quae hoc custodiunt etiam in ipsa carne, quod
tota custodit in fide? quae imitatur matrem viri sui et
domini sui. Nam Ecclesia quoque et mater et virgo est,
Cujus enim integritati consulimus, si virgo non est? aut
cujus prolem alloquimur, si mater non est? Maria corporaliter
caput hujus corporis peperit: Ecclesia spiritualiter
membra illius capitis parit. In utraque virginitas
fecunditatem non impedit: in utraque fecunditas virginitatem
non adimit. Proinde cum Ecclesia universa
sit sancta et corpore et spiritu, nec tamen universa sit
corpore virgo, sed spiritu; quanto sanctior est in his
membris, ubi virgo est et corpore et spiritu?
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Cognatio spiritualis cum Christo
propinquitati ejus carnali praeponenda.</hi> Scriptum est in
Evangelio, quod mater et fratres Christi, hoc est consanguinei
carnis ejus, cum illi nuntiati fuissent, et
foris exspectarent, quia non possent eum adire prae
turba, ille respondit: <hi>Quae est mater mea, aut qui sunt
<pb n="0398"/>
fratres mei? Et extendens manum super discipulos
suos, ait: Hi sunt fratres mei; et quicumque fecerit
voluntatem Patris mei, ipse mihi frater, et mater, et soror
est <note>(Matth. XII, 46-50)</note>
            </hi>. Quid aliud nos docens, nisi
carnali cognationi genus nostrum spirituale praeponere;
nec inde beatos esse homines, si justis et sanctis
carnis propinquitate junguntur, sed si eorum doctrinae
ac moribus obediendo atque imitando cohaerescunt?
Beatior ergo Maria percipiendo fidem Christi, quam
concipiendo carnem Christi. Nam et dicenti cuidam, <hi>Beatus venter qui te portavit;</hi> 
 ipse respondit, <hi>Imo beati
qui audiunt verbum Dei, et custodiunt <note>(Luc. XI, 27, 28)</note>
            </hi>.
Denique fratribus ejus, id est secundum carnem
cognatis, qui non in eum crediderunt, quid profuit
illa cognatio? Sic et materna propinquitas nihil Mariae
profuisset, nisi felicius Christum corde quam carne
gestasset.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Virginitas Mariae voto dicata Deo
antequam de concipiendo Christo audisset.</hi> Ipsa quoque
virginitas ejus ideo gratior et acceptior, quia non eam
conceptus Christus viro violaturo quam conservaret
ipse praeripuit, sed priusquam conciperetur jam Deo
dicatam de qua nasceretur elegit. Hoc indicant verba
quae sibi fetum annuntianti angelo Maria reddidit. <hi>Quomodo,</hi> 
 inquit, <hi>fiet istud, quoniam virum non cognosco <note>(Luc. I, 34)</note>
            </hi>?
Quod profecto non diceret, nisi
Deo virginem se ante vovisset. Sed quia hoc Israelitarum
mores adhuc recusabant, desponsata est viro
justo, non violenter ablaturo, sed potius contra violentos
custodituro quod illa jam voverat. Quanquam
etiamsi hoc solum dixisset, <hi>Quomodo fiet istud?</hi> nec
addidisset, <hi>quoniam virum non cognosco;</hi> non quaesisset
utique, promissum sibi filium quomodo femina paritura
esset, si concubitura nupsisset. Poterat et
juberi virgo permanere, in qua Dei Filius formam
servi congruenti miraculo acciperet: sed exemplo
sanctis futura virginibus, ne putaretur sola virgo esse
debuisse, quae prolem etiam sine concubitu concipere
meruisset, virginitatem Deo dicavit, cum adhuc quid
esset conceptura nesciret, ut in terreno mortalique
corpore coelestis vitae imitatio voto fieret, non praecepto;
amore eligendi, non necessitate serviendi. Ita
Christus nascendo de virgine, quae antequam sciret
quis de illa fuerat nasciturus, virgo statuerat permanere,
virginitatem sanctam approbare maluit, quam
imperare. Ac sic etiam in ipsa femina in qua formam
servi accepit, virginitatem esse liberam voluit.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Virginum omnium decus est unius
Virginis partus. Virgines et ipsae spiritu matres Christi.</hi> 
Non est ergo cur Dei virgines contristentur, quod
etiam ipsae virginitate servata matres carnis esse non
<pb n="0399"/>
possunt. Illum enim solum virginitas decenter parere
posset, qui in sua nativitate parem habere non posset.
Verumtamen ille unius sanctae Virginis partus omnium
sanctarum virginum est decus. Et ipsae cum Maria
matres Christi sunt, si Patris ejus faciunt voluntatem.
Hinc enim et Maria laudabilius atque beatius
Christi mater est, secundum supra memoratam ejus
sententiam: <hi>Quicumque facit voluntatem Patris mei
qui in coelis est, ipse mihi frater, et soror, et mater est.</hi> 
Has sibi omnes propinquitates, in populo quem redemit,
spiritualiter exhibet: fratres et sorores habet
sanctos viros et sanctas feminas, quoniam sunt illi in
coelesti haereditate cohaeredes. Mater ejus est tota
Ecclesia, quia membra ejus, id est, fideles ejus per
Dei gratiam ipsa utique parit. Item mater ejus est
omnis anima pia, faciens voluntatem Patris ejus fecundissima
charitate, in iis quos parturit, donec in
eis ipse formetur <note>(Galat. IV, 19)</note>. Maria ergo faciens
voluntatem Dei, corporaliter Christi tantummodo mater
est, spiritualiter autem et soror et mater.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Sola Maria corpore ac spiritu simul
virgo et mater.</hi> Ac per hoc illa una femina, non solum
spiritu, verum etiam corpore, et mater est et virgo.
Et mater quidem spiritu, non capitis nostri, quod est
ipse Salvator, ex quo magis illa spiritualiter nata est;
quia omnes qui in eum crediderint, in quibus et ipsa
est, recte filii sponsi appellantur <note>(Matth. IX, 15)</note>: sed
plane mater membrorum ejus, quod nos sumus; quia
cooperata est charitate, ut fideles in Ecclesia nascerentur,
quae illius capitis membra sunt: corpore vero
ipsius capitis mater. Oportebat enim caput nostrum
propter insigne miraculum secundum carnem nasci de
virgine, quo significaret membra sua de virgine Ecclesia
secundum spiritum nascitura. Sola ergo Maria
et spiritu et corpore mater et virgo; et mater Christi,
et virgo Christi: Ecclesia vero in sanctis regnum Dei
possessuris, spiritu quidem tota mater Christi est,
tota virgo Christi; corpore autem non tota, sed in
quibusdam virgo Christi, in quibusdam mater, sed
non Christi. Et conjugatae quippe fideles feminae et
virgines Deo dicatae, sanctis moribus et charitate de
corde puro et conscientia bona et fide non ficta <note>(I Tim.
I, 5)</note>, quia voluntatem Patris faciunt, Christi spiritualiter
matres sunt. Quae autem conjugali vita corporaliter
pariunt, non Christum, sed Adam pariunt, et
ideo currunt ut Sacramentis imbuti Christi membra
fiant partus earum, quoniam quid pepererint norunt.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Virginitati nulla fecunditas conjugalis
comparanda.</hi> Hoc dixi, ne forte audeat fecunditas
conjugalis cum virginali integritate contendere,
atque ipsam Mariam proponere, ac virginibus Dei dicere:
Illa in corpore duas res habuit honorandas,
virginitatem et fecunditatem, quia et integra permansit
et peperit: hanc felicitatem quoniam totam utraeque
habere non potuimus, partitae sumus, ut vos sitis
virgines, nos simus matres; vobis quod defit in
prole, consoletur servata virginitas, nobis prolis lucro
<pb n="0400"/>
amissa compensetur integritas. Haec vox fidelium conjugatarum
ad sacras virgines utcumque ferenda esset,
si christianos corpore parerent; ut hoc solo esset
Mariae fecunditas carnis excepta virginitate praestantior,
quod illa ipsum caput horum membrorum, hae
autem membra illius capitis procrearent: nunc vero
etiamsi tales hac voce contendant, quae ob hoc tantum
viris junguntur atque miscentur, ut filios habeant,
nihilque aliud de filiis cogitant, nisi ut eos Christo
lucrentur, atque id mox ut potuerint faciunt; non
tamen christiani ex earum carne nascuntur, sed postea
fiunt, Ecclesia pariente per hoc quod membrorum
Christi spiritualiter mater est, cujus etiam spiritualiter
virgo est. Cui sancto partui cooperantur et matres,
quae non christianos corpore pepererunt, ut fiant quod
se corpore parere non potuisse noverunt: per hoc
tamen cooperantur, ubi et ipsae virgines matresque
Christi sunt, in fide scilicet quae per dilectionem
operatur <note>(Galat. V, 6)</note>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Virginitas inde honorata, quia
Deo dicata.</hi> Nulla ergo carnis fecunditas sanctae virginitati
etiam carnis comparari potest. Neque enim et
ipsa quia virginitas est, sed quia Deo dicata est honoratur,
quae licet in carne servetur, spiritus tamen religione
ac devotione servatur. Ac per hoc spiritualis
est etiam virginitas corporis, quam vovet et servat
continentia pietatis. Sicut enim nemo impudice utitur
corpore, nisi spiritu prius concepta nequitia; ita nemo
pudicitiam servat in corpore, nisi spiritu prius insita
castitate. Porro autem si pudicitia conjugalis, quamvis
custodiatur in carne, animo tamen, non carni tribuitur,
quo praeside atque rectore, nulli praeter proprium
conjugium caro ipsa miscetur; quanto magis quantoque
honoratius in animi bonis illa continentia numeranda
est, qua integritas carnis ipsi Creatori animae
et carnis vovetur, consecratur, servatur?
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Virginitas amissa nulla carnis
fecunditate compensatur.</hi> Nec illarum ergo fecunditas
carnis, quae hoc tempore nihil aliud in conjugio quam
prolem requirunt, quam mancipent Christo, pro
amissa virginitate compensari posse credenda est.
Prioribus quippe temporibus venturo secundum carnem
Christo ipsum genus carnis in ampla quadam et
prophetica gente necessarium fuit: nunc autem cum
ex omni hominum genere, atque omnibus gentibus ad
populum Dei et civitatem regni coelorum membra
Christi colligi possint, sacram virginitatem qui potest
capere, capiat <note>(Matth. XIX, 12)</note>; et ea tantum quae se
non continet, nubat <note>(I Cor. VII, 9)</note>. Quid enim si aliqua
mulier dives multam pecuniam huic bono operi impendat,
ut emat ex diversis gentibus servos quos
faciat christianos; nonne uberius atque numerosius
quam uteri quantalibet feracitate Christi membra gignenda
curabit? Nec ideo tamen pecuniam suam comparare
muneri sacrae virginitatis audebit. At si propter
faciendos qui nati fuerint christianos, fecunditas carnis
pro amissa virginitate merito compensabitur,
<pb n="0401"/>
fructuosius erit hoc negotium, si magno pecuniario
pretio virginitas amittatur, quo pueri faciendi christiani
multo plures emantur, quam unius utero quamlibet
fertili nascerentur.
</p>
          </div3>
        </div2>

<div2>
          <head>CAPUT X.</head>
<p> <hi>Nec virginitati conferendum conjugium
quia virgines parit.</hi> Quod si stultissime dicitur,
habeant fideles nuptae bonum suum, de quo in alio
volumine quantum visum est disseruimus; et honorent
amplius sicut rectissime consueverunt, in sacris
virginibus melius earum, de quo isto sermone disserimus.</p>
<div3>
            <head>10.</head>
            <p>
 Nam ne illo quidem debent continentium meritis
se conferre conjugia, quod ex eis virgines procreantur:
hoc enim non conjugii bonum est, sed
naturae; quae sic divinitus instituta est, ut ex quolibet
humano utriusque sexus concubitu, sive ordinato et
honesto, sive turpi et illicito, nulla femina nisi virgo
nascatur, nulla tamen sacra virgo nascitur: ita fit ut
virgo nascatur etiam de stupro, sacra autem virgo nec
de conjugio.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Virgines ideo laudatae, quia Deo
dicatae.</hi> Nec nos hoc in virginibus praedicamus, quod
virgines sunt; sed quod Deo dicatae pia continentia virgines.
Nam, quod non temere dixerim, felicior mihi
videtur nupta mulier quam virgo nuptura: habet
enim jam illa quod ista adhuc cupit, praesertim si
nondum vel sponsa cujusquam sit. Illa uni studet placere,
cui data est: haec multis, incerta cui danda est;
hoc uno pudicitiam cogitationis defendit a turba,
quod non adulterum, sed maritum quaerit in turba.
Illa igitur virgo conjugatae merito praeponitur, quae
nec multitudini se amandam proponit, cum amorem
unius ex multitudine inquirit; nec se uni jam componit
invento, cogitans quae sunt mundi, quomodo placeat
viro <note>(I Cor. VII, 34)</note>; sed speciosum forma prae filiis
hominum <note>(Psal. XLIV, 3)</note> sic amavit, ut quia eum
sicut Maria concipere carne non posset, ei corde concepto
etiam carnem integram custodiret.
</p>
          </div3>
        </div2>

<div2>
          <head>CAPUT XII.</head>
<p> <hi>Virgines sacrae non corporali, sed
spirituali fecunditate Ecclesiae nascuntur. Bonum conjugii
quam inferius bono sanctae virginitatis.</hi> Hoc genus
virginum nulla corporalis fecunditas protulit: non est
haec proles carnis et sanguinis. Si harum quaeritur
mater, Ecclesia est. Non parit virgines sacras nisi
virgo sacra, illa quae desponsata est uni viro casta
exhiberi Christo <note>(II Cor. XI, 2)</note>. Ex illa non tota corpore,
sed tota virgine spiritu, nascuntur sanctae virgines
et corpore et spiritu.</p>
<div3>
            <head>12.</head>
            <p>
 Habeant conjugia bonum suum, non quia filios
procreant, sed quia honeste, quia licite, quia pudice,
quia socialiter, procreant, et procreatos pariter, salubriter,
instanter educant, quia thori fidem invicem
servant, quia sacramentum connubii non violant.
</p>
          </div3>
        </div2>

<div2>
          <head>CAPUT XIII.</head>
<p> <hi>In eos qui putant continentiam non
prodesse nisi ad praesentem vitam.</hi> Haec tamen omnia
humani officii sunt munera: virginalis autem integritas,
et per piam continentiam ab omni concubitu immunitas
angelica portio est, et in carne corruptibili
incorruptionis perpetuae meditatio. Cedat huic omnis
<pb n="0402"/>
fecunditas carnis, omnis pudicitia conjugalis: illa
non est in potestate, illa non est in aeternitate: fecunditatem
carnalem non habet liberum arbitrium,
pudicitiam conjugalem non habet coelum. Profecto
habebunt magnum aliquid praeter caeteros in illa
communi immortalitate, qui habent aliquid jam non
carnis in carne.</p>
<div3>
            <head>13.</head>
            <p>
 Unde mirabiliter desipiunt, qui putant hujus
continentiae bonum non esse necessarium propter
regnum coelorum, sed propter praesens saeculum;
quod scilicet conjugia terrenis curis pluribus atque
arctioribus distenduntur, qua molestia virgines et
continentes carent: quasi ob hoc tantum melius sit
non conjugari, ut hujus temporis relaxentur angustiae,
non quod in futurum saeculum aliquid prosit.
Hanc vanam sententiam ne cordis proprii vanitate
protulisse videantur, adhibent ex Apostolo testimonium
ubi ait: <hi>De virginibus autem praeceptum Domini
non habeo, consilium autem do, tanquam misericordiam
consecutus a Deo, ut fidelis essem. Existimo itaque
hoc bonum esse propter praesentem necessitatem,
quia bonum est homini sic esse <note>(I Cor. VII, 25, 26)</note>
            </hi>.
Ecce, inquiunt, ubi manifestat Apostolus hoc propter
praesentem necessitatem bonum esse, non propter
futuram aeternitatem. Quasi praesentis necessitatis rationem
haberet Apostolus, nisi providens et consulens
in futurum; cum omnis ejus dispensatio non nisi
ad vitam aeternam vocet.
</p>
          </div3>
        </div2>

<div2>
          <head>CAPUT XIV.</head>
<div3>
            <head>14.</head>
            <p>
 <hi>Virginitas non praecepto, sed consilio
commendata ad promerendam singularem gloriam
in vita futura.</hi> Praesens ergo est vitanda necessitas,
sed tamen quae aliquid bonorum impedit futurorum:
qua necessitate vita cogitur conjugalis cogitare
quae mundi sunt, quomodo placeat vir uxori, vel uxor
viro. Non quod ea separent a regno Dei, sicut sunt
peccata, quae ideo praecepto, non consilio cohibentur,
quia Domino praecipienti non obedire damnabile est:
sed illud quod in ipso Dei regno amplius haberi posset
si amplius cogitaretur quomodo placendum esset
Deo, minus erit utique cum hoc ipsum minus conjugii
necessitate cogitatur. Ideo, <hi>De virginibus,</hi> inquit, <hi>praeceptum Domini non habeo.</hi> 
 Praecepto enim quisquis
non obtemperat, reus est et debitor poenae.
Proinde quia uxorem ducere vel nubere peccatum
non est, si autem peccatum esset, praecepto vetaretur;
propterea praeceptum Domini de virginibus nullum
est. Sed quoniam devitatis remissisve peccatis,
adeunda est vita aeterna, in qua est quaedam egregia
gloria, non omnibus in aeternum victuris, sed quibusdam
ibi tribuenda, cui consequendae parum est liberatum
esse a peccatis, nisi aliquid ipsi liberatori voveatur,
quod non sit criminis non vovisse, sed vovisse
ac reddidisse sit laudis: <hi>Consilium,</hi> inquit, <hi>do, tanquam
misericordiam consecutus a Deo, ut fidelis essem.</hi> 
Neque enim invidere debeo fidele consilium, qui non
meis meritis, sed Dei misericordia sum fidelis. <hi>Existimo
itaque hoc bonum esse propter praesentem necessitatem.</hi> 
<pb n="0403"/>
Hoc, inquit, unde praeceptum Domini non habeo,
sed consilium do, hoc est de virginibus, existimo
bonum esse propter praesentem necessitatem.
Novi enim quid praesentis temporis, cui conjugia serviunt,
necessitas cogat, ut ea quae Dei sunt minus
cogitentur, quam sufficit adipiscendae illi gloriae, quae
non erit omnium, quamvis in aeterna vita ac salute
manentium. <hi>Stella enim ab stella differt in claritate;
sic et resurrectio mortuorum <note>(I Cor. XV, 41, 42)</note>
            </hi>. <hi>Bonum
est</hi> ergo <hi>homini sic esse.</hi> 
</p>
          </div3>
        </div2>

<div2>
          <head>CAPUT XV.</head>
<div3>
            <head>15.</head>
            <p>
 <hi>Consilium datur non nubendi, non
praeceptum.</hi> Deinde adjungit idem apostolus et dicit: <hi>Alligatus es uxori, ne quaesieris solutionem; solutus
es ab uxore, ne quaesieris uxorem.</hi> 
 Horum duorum
quod prius posuit, ad praeceptum pertinet, contra
quod non licet facere. Non enim licet dimittere uxorem,
nisi ex causa fornicationis, sicut in Evangelio
ipse Dominus dicit <note>(Matth. XIX, 9)</note>. Illud autem quod
addidit, <hi>Solutus es ab uxore, ne quaesieris uxorem,</hi> consilii
sententia est, non praecepti: licet itaque facere,
sed melius est non facere. Denique continuo subjecit: <hi>Et si acceperis uxorem, non peccasti; et si nupserit
virgo, non peccat.</hi> 
 Illud autem prius cum dixisset, <hi>Alligatus
es uxori; ne quaesieris solutionem;</hi> numquid addidit,
Et si solveris, non peccasti? Jam enim supra
dixerat, <hi>His autem qui sunt in conjugio praecipio, non
ego, sed Dominus, uxorem a viro non discedere; quod
si discesserit, manere innuptam, aut viro suo reconciliari:</hi> 
fieri enim potest ut non sua culpa, sed mariti
discedat. Deinde ait, <hi>Et vir uxorem ne dimittat <note>(I Cor.
VII, 27, 28, 10, 11)</note>
            </hi>; quod nihilominus ex praecepto
Domini posuit, nec ibi addidit, Et si dimiserit, non
peccat. Praeceptum est enim hoc, cui non obedire
peccatum est; non consilium, quo si uti nolueris,
minus boni adipisceris, non mali aliquid perpetrabis.
Propterea cum dixisset, <hi>Solutus es ab uxore, ne quaesieris
uxorem;</hi> quia non praecipiebat ne malum fieret,
sed consulebat ut melius fieret; continuo subjunxit, <hi>Et
si acceperis uxorem, non peccasti; et si nupserit virgo,
non peccat.</hi> 
</p>
          </div3>
        </div2>

<div2>
          <head>CAPUT XVI.</head>
<div3>
            <head>16.</head>
            <p>
 <hi>Tribulatio carnis in conjugio, quae
sit.</hi> Addidit tamen, <hi>Tribulationem autem carnis habebunt
hujusmodi, ego autem vobis parco:</hi> hoc modo
exhortans ad virginitatem continentiamque perpetuam,
ut aliquantulum a nuptiis etiam deterreret, modeste
sane, non tanquam a re mala et illicita, sed tanquam
ab onerosa ac molesta. Aliud est enim admittere
carnis turpitudinem, aliud habere carnis tribulationem:
illud est criminis facere, hoc laboris est pati,
quem plerumque homines etiam pro officiis honestissimis
non recusant. Sed pro habendo conjugio jam
hoc tempore, quo non per carnis propaginem venturo
Christo ipsius prolis propagatione servitur, istam tribulationem
carnis, quam nupturis praedicit Apostolus,
suscipere tolerandam perstultum esset, nisi metueretur
incontinentibus, ne tentante satana in peccata
damnabilia laberentur. Quod autem se dicit eis parcere,
quos ait tribulationem carnis habituros, nihil
mihi interim sanius occurrit, quam eum noluisse
<pb n="0404"/>
aperire et explicare verbis eamdem ipsam carnis tribulationem,
quam praenuntiavit eis qui eligunt nuptias,
in suspicionibus zeli conjugalis, in procreandis
filiis atque nutriendis, in timoribus et moeroribus orbitatis.
Quotus enim quisque, cum se connubii vinculis
alligaverit, non istis trahatur atque agitetur affectibus?
Quos neque nos exaggerare debemus, ne ipsis non
parcamus, quibus parcendum existimavit Apostolus.
</p>
          </div3>
        </div2>

<div2>
          <head>CAPUT XVII.</head>
<div3>
            <head>17.</head>
            <p>
 <hi>In eos qui ab Apostolo damnatas
ibi nuptias putant. Scripturae aliquod mendacium tribuere
quam perniciosum.</hi> Tantum per hoc quod breviter
posui, cautum fieri lectorem oportuit adversus
eos qui in hoc quod scriptum est, <hi>Tribulationem
autem carnis habebunt hujusmodi, ego autem vobis parco,</hi> 
nuptiis calumniantur, quod eas ex obliquo sententia
ista damnaverit; velut ipsam damnationem noluerit
dicere, cum ait, <hi>Ego autem vobis parco:</hi> ut videlicet
cum istis parcit, animae suae non pepercerit,
si mentiendo dixit, <hi>Et si acceperis uxorem, non peccasti;
et si nupserit virgo, non peccat.</hi> Quod qui de
sancta Scriptura credunt vel credi volunt, tanquam
viam sibi muniunt ad mentiendi licentiam, vel ad
defensionem suae perversae opinionis, ubicumque
aliud sentiunt quam sana doctrina postulat. Si quid
enim manifestum de divinis Libris prolatum fuerit,
quo eorum confutentur errores, hoc ad manum habent
velut scutum, quo se adversus veritatem quasi
tuentes nudent a diabolo vulnerandos, ut dicant hoc
auctorem libri non verum dixisse, alias ut infirmis
parceret, alias ut contemptores terreret; sicut occurrerit
causa, qua eorum perversa sententia defendatur:
atque ita dum ea quae opinantur, defendere
quam corrigere malunt, Scripturae sanctae auctoritatem
frangere conantur, qua una omnes cervices superbae
duraeque franguntur.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>18.</head>
            <p>
 <hi>Virginitas sic praeferatur, ut non
nuptiae damnentur.</hi> Unde sectatores et sectatrices
perpetuae continentiae et sacrae virginitatis admoneo,
ut bonum suum ita praeferant nuptiis, ne malum judicent
nuptias: neque fallaciter, sed plane veraciter
ab Apostolo dictum noverint, <hi>Qui dat nuptum, bene
facit; et qui non dat nuptum, melius facit. Et si acceperis
uxorem, non peccasti; et si nupserit virgo, non
peccat.</hi> Et paulo post: <hi>Beatior autem erit, si sic permanserit,
secundum meam sententiam.</hi> Et ne humana
sententia putaretur, adjungit: <hi>Puto autem, et ego
Spiritum Dei habeo.</hi> Haec dominica, haec apostolica,
haec vera, haec sana doctrina est, sic eligere dona majora,
ne minora damnentur. Melior est in Scriptura
Dei veritas Dei, quam in cujusquam mente aut carne
virginitas hominis. Quod eastum est sic ametur, ut
quod verum est non negetur. Nam quid mali non
possunt etiam de sua carne cogitare, qui credunt
apostolicam linguam in eo ipso loco ubi virginitatem
corporis commendabat, a corruptione mendacii virginem
non fuisse? Primitus ergo ac maxime, qui bonum
virginitatis eligunt, Scripturas sanctas firmissime
teneant nihil esse mentitas; ac per hoc etiam illud
verum esse quod dictum est, <hi>Et si acceperis uxorem,
<pb n="0405"/>
non peccasti; et si nupserit virgo, non peccat.</hi> Nec
putent minui tam magnum integritatis bonum, si nuptiae
non erunt malum. Imo vero hinc sibi potius
majoris gloriae palmam praeparatam esse confidat,
quae non damnari, si nuberet, timuit; sed honoratius
coronari, quia non nuberet, concupivit. Qui ergo
sine conjugio permanere voluerint, non tanquam foveam
peccati nuptias fugiant: sed tanquam collem
minoris boni transcendant, ut in majoris continentiae
monte requiescant. Ea quippe lege collis iste inhabitatur,
ut non cum voluerit quis emigret. <hi>Mulier</hi> enim <hi>alligata est, quamdiu vir ejus vivit 
 <note>(I Cor. VII, 38-40)</note>
            </hi>.
Verumtamen ad continentiam vidualem ab ipso tanquam
gradu conscenditur: propter virginalem vero
vel declinandus est non consentiendo petitoribus, vel
transiliendus praeveniendo petitores.
</p>
          </div3>
        </div2>

<div2>
          <head>CAPUT XIX.</head>
<div3>
            <head>19.</head>
            <p>
 <hi>Errores duo contrarii de virginitate
et conjugio.</hi> Ne quis autem putaret duorum operum
boni atque melioris aequalia fore praemia, propterea
contra eos disserendum fuit, qui quod ait Apostolus, <hi>Existimo autem hoc bonum esse propter praesentem
necessitatem,</hi> 
 ita interpretati sunt, ut non propter
regnum coelorum, sed propter saeculum praesens virginitatem
utilem dicerent; tanquam in illa vita aeterna
nihil caeteris amplius habituri essent, qui hoc melius
elegissent. In qua disputatione cum ad illud veniremus
quod idem apostolus ait, <hi>Tribulationem autem
carnis habebunt hujusmodi, ego autem vobis parco;</hi> in
alios litigatores incurrimus, qui non aequales perpetuae
continentiae nuptias facerent, sed eas omnino
damnarent. Nam cum error uterque sit, vel aequare
sanctae virginitati nuptias, vel damnare: nimis invicem
fugiendo, duo isti errores adversa fronte confligunt,
quia veritatis medium tenere noluerunt;
quo et certa ratione, et sanctarum Scripturarum auctoritate,
nec peccatum esse nuptias invenimus, nec
eas bono vel virginalis continentiae, vel etiam vidualis
aequamus.
</p>
          </div3>
        </div2>

<div2>
          <head>CAPUT XX.</head>
<p> <hi>Apostoli dictum,</hi> Ego autem vobis
parco, <hi>perperam trahi ad nuptiarum damnationem.</hi> Alii
quippe appetendo virginitatem, nuptias tanquam
adulterium detestandas esse putaverunt: alii vero
defendendo connubium, excellentiam perpetuae continentiae
nihil mereri amplius quam conjugalem pudicitiam
voluerunt; quasi vel Susannae bonum, Mariae
sit humiliatio; vel Mariae majus bonum, Susannae
debeat esse damnatio.</p>
<div3>
            <head>20.</head>
            <p>
 Absit ergo ut ita dixerit Apostolus nuptis sive
nupturis, <hi>Ego autem vobis parco;</hi> tanquam noluerit
dicere quae poena conjugatis in futuro saeculo debeatur.
Absit ut a Daniele de temporali judicio liberatam
Paulus mittat in gehennam. Absit ut maritalis thorus
ei poena sit ante tribunal Christi, cui fidem servando
elegit sub falsa accusatione adulterii vel periclitari,
vel mori. Quid egit vox illa, <hi>Melius est mihi
<pb n="0406"/>
incidere in manus vestras, quam peccare in conspectu
Dei <note>(Dan. XIII, 23)</note>
            </hi>, si Deus eam fuerat, non quia
pudicitiam nuptialem servabat liberaturus, sed quia
nupserat damnaturus? Et nunc quoties castitas conjugalis
adversus calumniatores criminatoresque nuptiarum
Scripturae sanctae veritate munitur; toties a
Spiritu sancto contra falsos testes Susanna defenditur,
toties a falso crimine liberatur, et multo majore
negotio. Tunc enim uni conjugatae, nunc omnibus;
tunc de occulto et falso adulterio, nunc de vero et
manifesto connubio crimen intenditur. Tunc una mulier
ex eo quod iniqui seniores dicebant, nunc omnes
mariti et uxores ex eo quod Apostolus dicere
noluit, accusantur. Damnationem quippe vestram, inquiunt,
tacuit, cum ait, <hi>Ego autem vobis parco.</hi> Quis
hoc? Nempe ille qui superius dixerat: <hi>Et si acceperis
uxorem, non peccasti; et si nupserit virgo, non peccat.</hi> 
Cur igitur in eo quod modeste tacuit, conjugiorum
suspicamini crimen; et in eo quod aperte dixit,
conjugiorum non agnoscitis defensionem? An eos
damnat tacitus, quos locutus absolvit? Nonne jam
mitius accusatur Susanna, non de conjugio, sed de
ipso adulterio, quam doctrina apostolica de mendacio?
Quid in tanto periculo faceremus, nisi tam certum
apertumque esset pudicas nuptias non debere
damnari, quam certum apertumque est sanctam Scripturam
non posse mentiri?
</p>
          </div3>
        </div2>

<div2>
          <head>CAPUT XXI.</head>
<div3>
            <head>21.</head>
            <p>
 <hi>Virginitatis laudem et meritum
esse majus, cum nuptiae non tanquam malae devitantur.</hi> 
Hic dicet aliquis: quid hoc pertinet ad sacram virginitatem,
vel perpetuam continentiam, cujus praedicatio
isto sermone suscepta est? Cui respondeo primo,
quod superius commemoravi, ex hoc gloriam majoris
illius boni esse majorem, quod ejus adipiscendae
causa bonum conjugale transcenditur, non peccatum
conjugii devitatur. Alioquin perpetuae continentiae
non praecipue laudari, sed tantum non vituperari
sufficeret; si propterea teneretur, quoniam nubere
crimen esset. Deinde quia non humana sententia, sed
divinae Scripturae auctoritate ad tam excellens donum
homines exhortandi sunt, non mediocriter neque
praetereunter agendum est, ne cuiquam ipsa divina
Scriptura in aliquo mentita videatur. Dehortantur
enim potius quam exhortantur virgines sacras, qui
eas sic permanere nuptiarum damnatione compellunt.
Unde enim confidant verum esse quod scriptum est, <hi>Et qui non dat nuptum, melius facit;</hi> 
 si falsum putant
esse quod juxta superius nihilominus scriptum
est, <hi>Et qui dat virginem suam, bene facit?</hi> Si autem
loquenti Scripturae de nuptiarum bono indubitanter
crediderint, eadem coelestis eloquii veracissima auctoritate
firmatae ad melius suum ferventi ac fidenti
alacritate transcurrent. Unde jam satis pro suscepto
negotio diximus, et quantum potuimus demonstravimus,
nec illud quod ait Apostolus, <hi>Existimo autem
hoc bonum esse propter praesentem necessitatem,</hi> sic
esse accipiendum, tanquam in hoc saeculo meliores
sint sacrae virgines fidelibus conjugatis, in regno autem
<pb n="0407"/>
coelorum atque in futuro saeculo pares sint: nec
illud ubi ait de nubentibus, <hi>Tribulationem autem carnis
habebunt hujusmodi, ego autem vobis parco <note>(I Cor. VII,
38, 26, 28)</note>
            </hi>, ita intelligendum, tanquam nuptiarum
peccatum et damnationem maluerit tacere quam dicere.
Harum quippe duarum sententiarum singulas,
duo errores sibimet contrarii non eas intelligendo
tenuerunt. Illam enim de praesenti necessitate illi pro
se interpretantur, qui nubentes non nubentibus
aequare contendunt: hanc vero ubi dictum est, <hi>Ego
autem vobis parco,</hi> illi qui nubentes damnare praesumunt.
Nos autem secundum Scripturarum sanctarum
fidem sanamque doctrinam, nec peccatum esse
dicimus nuptias, et earum tamen bonum non solum
infra virginalem, verum etiam infra vidualem continentiam
constituimus; praesentemque necessitatem conjugatorum,
non quidem ad vitam aeternam, verumtamen
ad excellentem gloriam et honorem qui perpetuae continentiae
reservatur, impedire eorum meritum dicimus;
neque hoc tempore nisi eis qui se non continent nuptias
expedire, tribulationemque carnis ex affectu
carnali venientem, sine quo nuptiae incontinentium
esse non possunt, nec tacere voluisse Apostolum
vera praemonentem, nec plenius explicare hominum
infirmitati parcentem.
</p>
          </div3>
        </div2>

<div2>
          <head>CAPUT XXII.</head>
<div3>
            <head>22.</head>
            <p>
 <hi>Virginitas non propter hanc
vitam, sed propter futuram diligenda ostenditur ex Apostolo.</hi> 
Nunc jam Scripturarum divinarum evidentissimis
testimoniis, quae pro nostrae memoriae modulo
recordari valuerimus, clarius appareat non propter
praesentem hujus saeculi vitam, sed propter futuram
quae in regno coelorum promittitur, perpetuam continentiam
diligendam. Quis autem hoc non advertat
in eo quod paulo post idem apostolus ait: <hi>Qui sine
uxore est, cogitat ea quae sunt Domini, quomodo placeat
Domino; qui autem matrimonio junctus est, cogitat ea
quae sunt mundi, quomodo placeat uxori. Et divisa est
mulier innupta et virgo: quae innupta est</hi>, <hi>sollicita
est quae sunt Domini, ut sit sancta et corpore et spiritu;
quae autem nupta est, sollicita est quae sunt mundi, quomodo
placeat viro <note>(I Cor. VII, 32-34)</note>
            </hi>? Non utique ait,
Cogitat ea quae securitatis sunt in hoc saeculo, ut sine
gravioribus molestiis tempus transigat; neque ad
hoc divisam dicit innuptam et virginem ab ea quae
nupta est, id est distinctam atque discretam, ut innupta
in hac vita secura sit propter temporales molestias
evitandas, quibus nupta non caret: sed, <hi>Cogitat,</hi> 
inquit, <hi>quae sunt Domini, quomodo placeat Domino,
et sollicita est quae sunt Domini</hi>, <hi>ut sit sancta
et corpore et spiritu.</hi> Nisi forte usque adeo quisque
insipienter contentiosus est, ut conetur asserere,
non propter regnum coelorum, sed propter praesens
<pb n="0408"/>
saeculum Domino placere nos velle, aut propter
vitam istam, non propter aeternam esse sanctas et
corpore et spiritu. Hoc credere, quid est aliud, nisi
miserabiliorem esse omnibus hominibus? Sic enim
Apostolus ait: <hi>Si in hac vita tantum in Christo sperantes
sumus, miserabiliores sumus omnibus hominibus <note>(I Cor. XV, 19)</note>
            </hi>.
An vero qui frangit panem suum
esurienti, si tantum propter hanc vitam facit, stultus
est; et ille erit prudens, qui castigat corpus suum
usque ad continentiam, qua nec conjugio misceatur,
si ei nihil proderit in regno coelorum?
</p>
          </div3>
        </div2>

<div2>
          <head>CAPUT XXIII.</head>
<div3>
            <head>23.</head>
            <p>
 <hi>Idipsum probatur ex verbis
Domini.</hi> Postremo ipsum Dominum audiamus evidentissimam
hanc sententiam proferentem. Nam cum de
conjugibus non separandis nisi causa fornicationis
divine ac terribiliter loqueretur, dixerunt ei discipuli: <hi>Si talis est causa cum uxore, non expedit nubere.</hi> 
Quibus ille: <hi>Non omnes,</hi> inquit, <hi>capiunt verbum
hoc. Sunt enim spadones qui ita nati sunt; sunt autem
alii qui ab hominibus facti sunt; et sunt spadones qui
se ipsos castraverunt propter regnum coelorum: qui potest
capere, capiat <note>(Matth. XIX, 10-12)</note>
            </hi>. Quid veracius,
quid lucidius dici potuit? Christus dicit, Veritas
dicit, Virtus et Sapientia Dei dicit, eos qui pio proposito
ab uxore ducenda se continuerint, castrare
se ipsos propter regnum coelorum; et contra humana
vanitas impia temeritate contendit, eos qui hoc faciunt,
praesentem tantummodo necessitatem molestiarum
conjugalium devitare, in regno autem coelorum
amplius quidquam caeteris non habere?
</p>
          </div3>
        </div2>

<div2>
          <head>CAPUT XXIV.</head>
<div3>
            <head>24.</head>
            <p>
 <hi>Item ex verbis Isaiae. Ecclesia
regnum coelorum cur appellata.</hi> De quibus autem
spadonibus loquitur Deus per Isaiam prophetam,
quibus se dicit daturum in domo sua et in muro suo
locum nominatum, meliorem multo quam filiorum
atque filiarum, nisi de his qui se ipsos castrant propter
regnum coelorum? Nam illis quibus ipsum virile
membrum debilitatur, ut generare non possint, sicut
sunt eunuchi divitum et regum, sufficit utique cum
christiani fiunt, et Dei praecepta custodiunt, eo tamen
proposito sunt, ut conjuges si potuissent haberent,
caeteris in domo Dei conjugatis fidelibus adaequari,
qui prolem licite pudiceque susceptam in Dei timore
nutriunt, docentes filios suos ut ponant in Deo spem
suam; non autem accipere meliorem locum quam
est filiorum atque filiarum. Neque enim uxores animi
virtute, sed carnis necessitate non ducunt. Contendat
sane qui voluerit de his Prophetam spadonibus hoc
praenuntiasse, qui corpore abscisi sunt: iste quoque
error causae quam suscepimus suffragatur. Neque
enim spadones istos eis qui in domo ejus nullum habent
locum praetulit Deus, sed eis utique qui in filiis
generandis conjugalis vitae meritum servant. Nam
cum dicit, <hi>Dabo eis locum multo meliorem;</hi> ostendit et
conjugatis dari, sed multo inferiorem. Ut ergo concedamus
in domo Dei praedictos futuros eunuchos
secundum carnem, qui in populo Israel non fuerunt;
quia et ipsos videmus cum Judaei non fiant, tamen
fieri christianos; nec de illis dixisse Prophetam, qui
<pb n="0409"/>
proposito continentiae conjugia non quaerentes, se
ipsos castrant propter regnum coelorum: itane tanta
dementia quisquam est contrarius veritati, ut in
carne factos eunuchos meliorem quam conjugatos locum
in domo Dei habere credat, et pio proposito
continentes, corpus usque ad contemptas nuptias castigantes,
se ipsos non in corpore, sed in ipsa concupiscentiae
radice castrantes, coelestem et angelicam
vitam in terrena mortalitate meditantes, conjugatorum
meritis pares esse contendat; et Christo laudanti
eos qui se ipsos castraverunt, non propter hoc
saeculum, sed propter regnum coelorum, christianus
contradicat, affirmans hoc vitae praesenti esse utile,
non futurae? Quid aliud istis restat, nisi ut ipsum
regnum coelorum ad hanc temporalem vitam, in qua
nunc sumus, asserant pertinere? Cur enim non et in
hanc insaniam progrediatur caeca praesumptio? Et
quid hac assertione furiosius? Nam etsi regnum
coelorum aliquando Ecclesia etiam quae hoc tempore
est, appellatur; ad hoc utique sic appellatur, quia
futurae vitae sempiternaeque colligitur. Quamvis ergo
promissionem habeat vitae praesentis et futurae <note>(I Tim.
IV, 8)</note>; in omnibus tamen bonis operibus suis non
respicit <hi>quae videntur, sed quae non videntur. Quae enim
videntur, temporalia sunt; quae autem non videntur,
aeterna <note>(II Cor. IV, 18)</note>
            </hi>.
</p>
          </div3>
        </div2>

<div2>
          <head>CAPUT XXV.</head>
<div3>
            <head>25.</head>
            <p>
 <hi>Isaiam loqui de aeterno
praemio spadonibus promisso.</hi> Nec sane Spiritus sanctus
tacuit quod contra istos impudentissime ac dementissime
pervicaces apertum atque inconcussum
valeret, eorumque belluinum impetum ab ovili suo
inexpugnabili munitione repelleret. Cum enim dixisset
de spadonibus, <hi>Dabo eis in domo mea et in muro
meo locum nominatum, meliorem multo quam filiorum
atque filiarum;</hi> ne quis nimium carnalis existimaret
aliquid in his verbis temporale sperandum, continuo
subjecit, <hi>Nomen aeternum dabo eis, nec unquam deerit <note>(Isai. LVI, 4, 5)</note>
            </hi>:
tanquam diceret, Quid tergiversaris
impia caecitas? quid tergiversaris? Quid serenitati
veritatis nebulas tuae perversitatis offundis? quid in
tanta Scripturarum luce tenebras unde insidieris inquiris?
Quid temporalem tantummodo utilitatem promittis
continentibus sanctis? <hi>Nomen aeternum dabo
eis.</hi> Quid ab omni concubitu immunes, et eo quoque
ipso quo hinc sese abstinent, ea quae sunt Domini cogitantes,
quomodo placeant Domino, ad terrenam
commoditatem referre conaris? <hi>Nomen aeternum dabo
eis.</hi> Quid regnum coelorum, propter quod se ipsos
castraverunt sancti spadones, in hac tantum vita intelligendum
esse contendis? <hi>Nomen aeternum dabo
eis.</hi> Et si forte hic ipsum aeternum pro diuturno
conaris accipere, addo, accumulo, inculco, <hi>Nec unquam
deerit.</hi> Quid quaeris amplius? quid dicis amplius?
Aeternum hoc nomen, quidquid illud est,
spadonibus Dei, quod utique gloriam quamdam
propriam excellentemque significat, non erit commune
cum multis, quamvis in eodem regno et in
eadem domo constitutis. Nam ideo fortassis et nomen
<pb n="0410"/>
dictum est, quod eos quibus datur, distinguit a
caeteris.
</p>
          </div3>
        </div2>

<div2>
          <head>CAPUT XXVI.</head>
<div3>
            <head>26.</head>
            <p>
 <hi>Objectio de denario omnibus
reddendo, contra diversitatem praemiorum.</hi> Quid sibi
ergo vult, inquiunt, ille denarius, qui opere vineae terminato
aequaliter omnibus redditur; sive iis qui ex
prima hora, sive iis qui una hora operati sunt <note>(Matth.
XX, 9)</note>? Quid utique, nisi aliquid significat, quod omnes
communiter habebunt, sicuti est ipsa vita aeterna,
ipsum regnum coelorum, ubi erunt omnes quos Deus
praedestinavit, vocavit, justificavit, glorificavit? <hi>Oportet
enim corruptibile hoc induere incorruptionem, et
mortale hoc induere immortalitatem:</hi> hic est ille denarius,
merces omnium. <hi>Stella</hi> tamen <hi>ab stella differt
in gloria; sic et resurrectio mortuorum:</hi> haec sunt merita
diversa sanctorum. Si enim coelum significaretur
illo denario, nonne in coelo esse omnibus est commune
sideribus? Et tamen <hi>alia est gloria solis, alia
gloria lunae, alia stellarum <note>(I Cor. XV, 53, 41, 42)</note>
            </hi>. Si
denarius ille pro sanitate corporis poneretur, nonne
cum recte valemus, omnibus membris communis est
sanitas, et ipsa si usque ad mortem permaneat, pariter
et aequaliter omnibus inest? Et tamen <hi>posuit Deus
membra, singulum quodque eorum in corpore prout
voluit <note>(Id. XII, 18)</note>
            </hi>, ut nec totum sit oculus, nec totum
auditus, nec totum odoratus; et quidquid est
aliud, habet suam proprietatem, quamvis aequaliter
habeat cum omnibus sanitatem. Ita quia ipsa vita
aeterna pariter erit omnibus sanctis, aequalis denarius
omnibus attributus est; quia vero in ipsa vita aeterna
distincte fulgebunt lumina meritorum, multae mansiones
sunt apud Patrem <note>(Joan. XIV, 2)</note>: ac per hoc
in denario quidem non impari, non vivit alius alio
prolixius; in multis autem mansionibus honoratur
alius alio clarius.
</p>
          </div3>
        </div2>

<div2>
          <head>CAPUT XXVII.</head>
<div3>
            <head>27.</head>
            <p>
 <hi>Virginum gloria futura major
et propria quaedam in coelis gaudia. Sequi Agnum
quocumque ierit proprium est virginum.</hi> Pergite itaque,
sancti Dei, pueri ac puellae, mares ac feminae, caelibes
et innuptae; pergite perseveranter in finem.
Laudate Dominum dulcius, quem cogitatis uberius;
sperate felicius, cui servitis instantius; amate ardentius,
cui placetis attentius. Lumbis accinctis et lucernis
ardentibus exspectate Dominum, quando veniat
a nuptiis <note>(Luc. XII, 35, 36)</note>. Vos afferetis ad
nuptias Agni canticum novum, quod cantabitis in
citharis vestris. Non utique tale quale cantat universa
terra, cui dicitur, <hi>Cantate Domino canticum
novum; cantate Domino, universa terra <note>(Psal. XCV, 1)</note>
            </hi>;
sed tale quale nemo poterit dicere nisi vos. Sic enim
vos vidit in Apocalypsi quidam prae caeteris dilectus
ab Agno qui discumbere super pectus ejus solitus
erat, et bibebat et eructuabat mirabilia super coelestia
Verbum Dei. Ipse vos vidit duodecies duodena
millia sanctorum citharoedorum illibatae virginitatis
in corpore, inviolatae veritatis in corde: et quia sequimini
<pb n="0411"/>
Agnum quocumque ierit, scripsit ille de vobis <note>(Apoc. XIV, 2-4)</note>.
Quo ire putamus hunc Agnum,
quo nemo eum sequi vel audeat vel valeat nisi vos?
Quo putamus eum ire? in quos saltus et prata? Ubi
credo sunt gramina gaudia; non gaudia saeculi
hujus vana, et insaniae mendaces, nec gaudia qualia in
ipso regno Dei caeteris non virginibus erunt, sed a
caeterorum omnium gaudiorum sorte distincta. Gaudium
virginum Christi, de Christo, in Christo, cum
Christo, post Christum, per Christum, propter Christum.
Gaudia propria virginum Christi, non sunt eadem
non virginum, quamvis Christi. Nam sunt aliis
alia, sed nullis talia. Ite in haec, sequimini Agnum,
quia et agni caro utique virgo. Hoc enim in se retinuit
auctus, quod matri non abstulit conceptus et
natus. Merito eum sequimini virginitate cordis et
carnis, quocumque ierit. Quid est enim sequi, nisi
imitari? Quia Christus pro nobis passus est, relinquens
nobis exemplum, sicut ait apostolus Petrus, <hi>ut sequamur vestigia ejus 
 <note>(I Petr. II, 21)</note>
            </hi>. Hunc in eo
quisque sequitur, in quo imitatur: non in quantum
ille Filius Dei est unus, per quem facta sunt omnia;
sed in quantum filius hominis, quae oportebat, in se
praebuit imitanda: et multa in illo ad imitandum
omnibus proponuntur; virginitas autem carnis non
omnibus; non enim habent quid faciant ut virgines
sint, in quibus jam factum est ut virgines non
sint.
</p>
          </div3>
        </div2>

<div2>
          <head>CAPUT XXVIII.</head>
<div3>
            <head>28.</head>
            <p>
 <hi>Quousque sequi Agnum omnes
possunt.</hi> Sequantur itaque Agnum caeteri fideles
qui virginitatem corporis amiserunt, non quocumque
ille ierit, sed quousque ipsi potuerint. Possunt autem
ubique, praeter cum in decore virginitatis incedit. <hi>Beati pauperes spiritu;</hi> 
 imitamini eum, qui propter
vos pauper factus est, cum dives esset <note>(II Cor. VIII, 9)</note>. <hi>Beati mites;</hi> 
 imitamini eum qui dixit, <hi>Discite a me
quoniam mitis sum et humilis corde <note>(Matth. XI, 29)</note>
            </hi>. <hi>Beati lugentes;</hi> 
 imitamini eum qui flevit super Jerusalem <note>(Luc. XIX, 41)</note>.
 <hi>Beati qui esuriunt et sitiunt justitiam;</hi> 
imitamini eum qui dixit, <hi>Meus cibus est ut
faciam voluntatem ejus qui misit me <note>(Joan. IV, 34)</note>
            </hi>. <hi>Beati misericordes;</hi> 
 imitamini eum qui vulnerato a
latronibus et in via jacenti semivivo desperatoque
subvenit <note>(Luc. X, 30-35)</note>. <hi>Beati mundicordes;</hi> imitamini
eum <hi>qui peccatum non fecit, nec inventus est dolus
in ore ejus <note>(I Petr. II, 22)</note>
            </hi>. <hi>Beati pacifici;</hi> imitamini
eum qui pro suis persecutoribus dixit, <hi>Pater, ignosce
illis, quia nesciunt quid faciunt <note>(Luc. XXIII, 34)</note>
            </hi>. <hi>Beati
qui persecutionem patiuntur propter justitiam <note>(Matth. V,
3-10)</note>
            </hi>; imitamini eum qui <hi>pro vobis passus est, relinquens
vobis exemplum, ut sequamini vestigia ejus <note>(I Petr.
II, 21)</note>
            </hi>. Haec qui imitantur, in his Agnum sequuntur.
Sed certe etiam conjugati possunt ire per ista
vestigia, etsi non perfecte in eadem forma ponentes
pedem, verumtamen in eisdem semitis gradientes.
</p>
          </div3>
        </div2>

<div2>
          <head>CAPUT XXIX.</head>
<div3>
            <head>29.</head>
            <p>
 <hi>Quo eum sequuntur solae virgines.
Invidentia in coelis propter praemiorum differentiam
<pb n="0412"/>
nulla.</hi> Sed ecce ille Agnus graditur itinere virginali;
quomodo post eum ibunt qui hoc amiserunt quod
nullo modo recipiunt? Vos ergo, vos ite post eum,
virgines ejus; vos et illuc ite post eum, quia propter
hoc unum quocumque ierit sequimini eum: ad quodlibet
enim aliud sanctitatis donum quo eum sequantur,
hortari possumus conjugatos, praeter hoc quod
irreparabiliter amiserunt. Vos itaque sequimini eum
tenendo perseveranter quod vovistis ardenter. Facite
cum potestis, ne virginitatis bonum a vobis pereat,
cui facere nihil potestis ut redeat. Videbit vos caetera
multitudo fidelium, quae Agnum ad hoc sequi non potest:
videbit, nec invidebit; et collaetando vobis, quod
in se non habet, habebit in vobis. Nam et illud canticum
novum proprium vestrum dicere non poterit; audire
autem poterit, et delectari vestro tam excellenti
bono. Sed vos qui et dicetis et audietis, quia et hoc
quod dicetis a vobis audietis, felicius exsultabitis, jucundiusque
regnabitis. De majore tamen vestro gaudio
nullus moeror erit quibus hoc deerit. Agnus ille
quippe, quem vos quocumque ierit sequimini, nec eos
deseret qui eum quo vos non valent sequi. Omnipotentem
Agnum loquimur. Et vobis praeibit, et ab eis
non abibit, cum erit Deus omnia in omnibus <note>(I Cor.
XV, 28)</note>. Et qui minus habebunt, a vobis non abhorrebunt.
Ubi enim nulla est invidentia, concors est differentia.
Praesumite itaque, fidite, roboramini, permanete,
qui vovetis et redditis Domino Deo vestro
vota <note>(Psal. LXXV, 12)</note> perpetuae continentiae, non
propter praesens saeculum, sed propter regnum coelorum.
</p>
          </div3>
        </div2>

<div2>
          <head>CAPUT XXX.</head>
<div3>
            <head>30.</head>
            <p>
 <hi>Hortatur ad virginitatem ut
ad opus supererogationis, non praecepti.</hi> Vos etiam qui
hoc nondum vovistis, qui potestis capere, capite <note>(Matth. XIX, 12)</note>;
perseveranter currite, ut comprehendatis <note>(I Cor. IX, 24)</note>.
Tollite hostias quisque suas,
et introite in atria Domini <note>(Psal. XCV, 8)</note>, non ex necessitate,
potestatem habentes vestrae voluntatis. Neque
enim sicut, <hi>Non moechaberis, Non occides <note>(Exod.
XX, 13, 14)</note>
            </hi>, ita dici potest, Non nubes. Illa exiguntur,
ista offeruntur. Si fiant ista, laudantur: nisi fiant illa,
damnantur. In illis Dominus debitum imperat vobis:
in his autem si quid amplius supererogaveritis, in
redeundo reddet vobis <note>(Luc. X, 35)</note>. Cogitate, quidquid
illud est, in muro ejus locum nominatum meliorem
multo quam filiorum atque filiarum. Cogitate illic
nomen aeternum <note>(Isai. LVI, 5)</note>. Quis explicat
quale nomen erit? Quidquid tamen erit, aeternum
erit. Hoc credendo et sperando et amando, potuistis
conjugia non devitare prohibita, sed transvolare
concessa.
</p>
          </div3>
        </div2>

<div2>
          <head>CAPUT XXXI.</head>
<div3>
            <head>31.</head>
            <p>
 <hi>Humilitas maxime virginibus
commendanda. Humilitatis mensura cuique data. Superbia
mater invidentiae.</hi> Unde hujus muneris magnitudo,
ad quod capessendum pro nostris viribus hortati
sumus, quanto est excellentius atque divinius
tanto magis admonet sollicitudinem nostram, non
solum de gloriosissima castitate, verum etiam de tutissima
<pb n="0413"/>
humilitate aliquid loqui. Cum ergo perpetuae
continentiae professores se conjugatis comparantes,
secundum Scripturas compererint eos infra esse, et
opere et mercede, et voto et praemio; statim veniat
in mentem quod scriptum est: <hi>Quanto magnus es,
tanto humilia te in omnibus, et coram Deo invenies gratiam <note>(Eccli. III, 20)</note>
            </hi>.
Mensura humilitatis cuique ex
mensura ipsius magnitudinis data est: cui est periculosa
superbia, quae amplius amplioribus insidiatur.
Hanc sequitur invidentia, tanquam filia pedissequa:
eam quippe superbia continuo parit, nec unquam est
sine tali prole atque comite. Quibus duobus malis,
hoc est superbia et invidentia, diabolus est. Itaque
contra superbiam matrem invidentiae maxime militat
universa disciplina christiana. Haec enim docet humilitatem,
qua et acquirat et custodiat charitatem: de
qua cum dictum esset, <hi>Charitas non aemulatur;</hi> velut
si causam quaereremus, unde fiat ut non aemuletur,
continuo subdidit, <hi>Non inflatur <note>(I Cor. XIII, 4)</note>
            </hi>: tanquam
diceret, Ideo non habet invidentiam, quia nec
superbiam. Doctor itaque humilitatis Christus primo <hi>semetipsum exinanivit formam servi accipiens, in similitudine
hominum factus, et habitu inventus ut homo;
humiliavit semetipsum, factus obediens usque ad mortem,
mortem autem crucis 
 <note>(Philipp. II, 7, 8)</note>
            </hi>. Ipsa vero
doctrina ejus, quam attente insinuet humilitatem atque
huic praecipiendae vehementer insistat, quis explicare
facile possit, atque in hanc rem demonstrandam
testimonia cuncta congerere? Hoc facere conetur
vel faciat, quisquis seorsum de humilitate voluerit
scribere: hujus autem operis aliud propositum est,
quod de tam magna re susceptum est, ut ei maxime
sit cavenda superbia.
</p>
          </div3>
        </div2>

<div2>
          <head>CAPUT XXXII.</head>
<div3>
            <head>32.</head>
            <p>
 <hi>De humilitate praecepta Domini
et exempla.</hi> Proinde pauca testimonia, quae Dominus
in mentem dare dignatur, ex doctrina Christi
de humilitate commemoro, quae ad id quod intendi
fortasse sufficiant. Sermo ejus, quem primum prolixiorem
ad discipulos habuit, inde coepit, <hi>Beati pauperes
spiritu, quoniam ipsorum est regnum coelorum <note>(Matth. V, 3)</note>
            </hi>:
quos sine ulla controversia humiles intelligimus.
Fidem Centurionis illius ideo praecipue
laudavit, nec se invenisse in Israel dixit tantam fidem,
quia ille tam humiliter credidit, ut diceret, <hi>Non sum
dignus ut sub tectum meum intres <note>(Id. VIII, 5-10)</note>
            </hi>. Unde
nec Matthaeus ob aliud eum dixit accessisse ad Jesum,
cum apertissime Lucas insinuet quod non ad
eum ipse venerit, sed amicos suos miserit <note>(Luc. VII,
6, 7)</note>, nisi quia fidelissima humilitate magis ipse accessit,
quam illi quos misit. Unde et illud propheticum
est, <hi>Excelsus est Dominus, et humilia respicit;
excelsa autem a longe cognoscit <note>(Psal. CXXXVII, 6)</note>
            </hi>: utique
tanquam non accedentia. Hinc et illi mulieri Chananaeae
dicit, <hi>O mulier, magna est fides tua! fiat tibi
sicut vis:</hi> quam superius canem appellaverat, nec ei
panem filiorum projiciendum esse responderat. Quod
<pb n="0414"/>
illa humiliter accipiens dixerat, <hi>Ita, Domine; nam et
canes edunt de micis quae cadunt de mensa dominorum
suorum.</hi> Ac sic quod assiduo clamore non impetrabat,
humili confessione promeruit <note>(Matth. XV, 22-28)</note>.
Hinc et illi duo proponuntur orantes in templo, unus
pharisaeus, et alter publicanus, propter eos qui sibi
justi videntur, et spernunt caeteros, et enumerationi
meritorum praefertur confessio peccatorum. Et utique
Deo gratias agebat pharisaeus ex his in quibus sibi
multum placebat: <hi>Gratias,</hi> inquit, <hi>tibi ago, quia non
sum sicut caeteri homines, injusti, raptores, adulteri, sicut
et publicanus iste. Jejuno bis in sabbato, decimas do
omnium quaecumque possideo. Publicanus autem de longinquo
stabat, nec oculos ad coelum audebat levare, sed
percutiebat pectus suum, dicens: Deus, propitius esto
mihi peccatori.</hi> Sequitur autem divina sententia: <hi>Amen
dico vobis, descendit justificatus de templo publicanus
magis quam ille pharisaeus.</hi> Deinde causa ostenditur,
cur hoc justum sit: <hi>Quoniam is qui se exaltat humiliabitur,
et qui se humiliat exaltabitur <note>(Luc. XVIII, 10-14)</note>
            </hi>.
Fieri ergo potest ut quisque et mala vera devitet, et
vera bona in se consideret, et de his Patri luminum
gratias agat, a quo descendit omne datum optimum,
et omne donum perfectum <note>(Jacobi I, 17)</note>; et tamen
elationis vitio reprobetur, si aliis peccatoribus maximeque
peccata in oratione confitentibus, vel sola cogitatione
quae coram Deo est, superbus insultet, quibus
non exprobatio cum inflatione, sed miseratio sine
desperatione debetur. Quid illud quod quaerentibus
inter se discipulis quisnam eorum major esset, puerum
parvulum constituit ante oculos eorum, dicens: <hi>Nisi fueritis sicut puer iste, non intrabitis in regnum
coelorum 
 <note>(Matth. XVIII, 1-3)</note>
            </hi>? nonne humilitatem maxime
commendavit, et in ea meritum magnitudinis
posuit? Vel cum filiis Zebedaei latera ejus in sedium
sublimitate concupiscentibus, ita respondit, ut passionis
ejus calicem bibendum potius cogitarent <note>(Id.
XX, 21, 22)</note>, in quo se humiliavit usque ad mortem,
mortem autem crucis <note>(Philipp. II, 8)</note>, quam superbo
appetitu praeferri caeteris postularent; quid ostendit,
nisi eis se futurum altitudinis largitorem, qui eum
doctorem humilitatis antea sequerentur? Jam vero
quod exiturus ad passionem lavit pedes discipulis,
monuitque apertissime ut hoc facerent condiscipulis
atque conservis, quod eis fecisset Magister et Dominus <note>(Joan. XIII, 1-17)</note>;
quantum commendavit humilitatem?
Cui commendandae etiam tempus illud elegit,
quo eum proxime moriturum cum magno desiderio
contuebantur; hoc utique praecipue memoria retenturi,
quod Magister imitandus ultimum demonstrasset.
At ille hoc fecit illo tempore, quod utique potuit et
aliis ante diebus, quibus cum eis fuerat conversatus:
quando si fieret, hoc ipsum quidem traderetur, sed
utique non sic acciperetur.
</p>
          </div3>
        </div2>

<div2>
          <head>CAPUT XXXIII.</head>
<div3>
            <head>33.</head>
            <p>
 <hi>Humilitas Christianis, sed
maxime virginibus custodienda.</hi> Cum ergo Christianis
omnibus custodienda sit humilitas, quandoquidem a
Christo Christiani appellantur, cujus Evangelium
nemo diligenter intuetur, qui non eum doctorem humilitatis
<pb n="0415"/>
inveniat; tum maxime virtutis hujus sectatores
et conservatores eos esse convenit, qui magno
aliquo bono caeteris eminent, ut magnopere curent
illud quod primitus posui: <hi>Quanto magnus es, tanto
humilia te in omnibus, et coram Deo invenies gratiam <note>(Eccli. III, 20)</note>
            </hi>.
Proinde quia perpetua continentia,
maximeque virginitas, magnum bonum est in sanctis
Dei, vigilantissime cavendum est ne superbia corrumpatur.</p>
          </div3>
<div3>
            <head>34.</head>
            <p>
 Curiosas et verbosas malas innuptas Paulus
apostolus notat, et hoc vitium venire dicit ex otio. <hi>Simul autem,</hi> 
 inquit, <hi>et otiosae discunt circumire domos</hi>;
 <hi>non solum autem otiosae, verum etiam curiosae
et verbosae, loquentes quae non oportet.</hi> De his superius
dixerat, <hi>Juniores autem viduas evita. Cum enim in deliciis
egerint, in Christo nubere volunt; habentes damnationem,
quoniam primam fidem irritam fecerunt:</hi> id
est, in eo quod primo voverant, non steterunt.
</p>
          </div3>
        </div2>

<div2>
          <head>CAPUT XXXIV.</head>
<p> <hi>Innuptas viventes contra propositum
non spectat praesens adhortatio ad humilitatem.</hi> Nec tamen ait, nubunt; sed, <hi>nubere volunt.</hi> Multas
enim earum revocat a nubendo, non amor praeclari
propositi, sed aperti dedecoris timor, veniens et
ipse de superbia, qua formidatur magis hominibus
displicere, quam Deo. Hae igitur quae nubere volunt,
et ideo non nubunt quia impune non possunt, quae
melius nuberent quam urerentur, id est, quam occulta
flamma concupiscentiae in ipsa conscientia vastarentur,
quas poenitet professionis, et piget confessionis;
nisi correctum cor dirigant, et Dei timore
rursus libidinem vincant, in mortuis deputandae sunt,
sive in deliciis agant; unde dicit Apostolus, <hi>Quae autem
in deliciis agit, vivens mortua est <note>(I Tim. V, 13,
11, 12, 6)</note>
            </hi>; sive in laboribus atque jejuniis, nulla
cordis correctione superfluis, et magis ostentationi
quam emendationi servientibus. Non ego talibus magnam
curam humilitatis ingero, in quibus superbia
ipsa confunditur, et conscientiae vulnere cruentatur.
Nec ebriosis, aut avaris, aut alio quolibet damnabilis
morbi genere jacentibus, cum habeant corporalis
continentiae professionem, moribusque perversis a
suo nomine dissonent, hanc magnam sollicitudinem
piae humilitatis impono: nisi forte in his malis etiam
ostentare se audebunt, quibus non sufficit quod eorum
supplicia differuntur. Nec de his ago in quibus est
quidam placendi appetitus, aut elegantiore vestitu
quam tantae professionis necessitas postulat, aut capitis
ligamento notabili, sive praetumidis umbonibus
capillorum, sive tegminibus ita teneris, ut retiola
subter posita appareant: his nondum de humilitate,
sed de ipsa castitate vel integritate pudicitiae danda
praecepta sunt. Da mihi profitentem perpetuam continentiam,
atque his et hujusmodi omnibus carentem
vitiis et maculis morum; huic superbiam timeo, huic
tam magno bono ex elationis tumore formido. Quo
<pb n="0416"/>
magis inest unde sibi placeat, eo magis vereor ne sibi
placendo illi displiceat, qui <hi>superbis resistit, humilibus
autem dat gratiam <note>(Jacobi IV, 6)</note>
            </hi>.</p>
</div2>

<div2>
          <head>CAPUT XXXV.</head>
<div3>
            <head>35.</head>
            <p>
 <hi>Humilitatem Christus a se
disci jubet.</hi> Certe praecipuum magisterium et virginalis
integritatis exemplum in ipso Christo contuendum
est. Quid ergo amplius continentibus de humilitate
praecipiam, quam quod ille qui omnibus dicit, <hi>Discite
a me quoniam mitis sum et humilis corde?</hi> cum magnitudinem
suam supra commemorasset; et idipsum
volens ostendere, quantus propter nos quantillus
effectus est: <hi>Confiteor,</hi> inquit, <hi>tibi, Pater</hi>, <hi>Domine
coeli et terrae, quoniam abscondisti haec a sapientibus et
prudentibus, et revelasti ea parvulis. Ita, Pater, quoniam
sic placitum est coram te. Omnia mihi tradita
sunt a Patre meo, et nemo cognoscit Filium, nisi
Pater; et nemo cognoscit Patrem, nisi Filius, et cui
voluerit Filius revelare. Venite ad me, omnes qui laboratis
et onerati estis, et ego vos reficiam. Tollite jugum
meum super vos, et discite a me quoniam mitis sum et
humilis corde <note>(Matth. XI, 25-29)</note>
            </hi>. Ille, ille cui omnia
tradidit Pater, et quem nemo agnoscit nisi Pater, et qui
Patrem solus agnoscit, et cui voluerit revelare, non
dicit, Discite a me mundum fabricare, aut mortuos
suscitare; sed, <hi>quia mitis sum et humilis corde.</hi> O doctrinam
salutarem! o Magistrum Dominumque mortalium,
quibus mors poculo superbiae propinata atque
transfusa est! Noluit docere quod ipse non esset,
noluit jubere quod ipse non faceret. Video te, bone
Jesu, oculis fidei, quos aperuisti mihi tanquam in
concione generis humani clamantem ac dicentem, <hi>Venite ad me, et discite a me.</hi> 
 Quid, obsecro te, per
quem facta sunt omnia, Fili Dei, et idem qui factus
es inter omnia, Fili hominis; quid ut discamus a te,
venimus ad te? <hi>Quoniam mitis sum,</hi> inquit, <hi>et humilis
corde.</hi> Huccine redacti sunt omnes thesauri sapientiae
et scientiae absconditi in te <note>(Coloss. II, 3)</note>, ut hoc pro
magno discamus a te, quoniam mitis es et humilis
corde? Itane magnum est esse parvum, ut nisi a te
qui tam magnus es fieret, disci omnino non posset?
Ita plane. Non enim aliter invenitur requies animae,
nisi inquieto tumore digesto, quo magna sibi erat,
quando tibi sana non erat.
</p>
          </div3>
        </div2>

<div2>
          <head>CAPUT XXXVI.</head>
<div3>
            <head>36.</head>
            <p>
 <hi>Humilitatis doctrina facile
audita a peccatoribus. Virginibus multo magis audienda.</hi> 
Audiant te, et veniant ad te, et mites atque humiles
esse discant a te, qui misericordiam et veritatem
tuam requirunt, tibi vivendo, tibi, non sibi. Audiat
hoc laborans et oneratus, qui sarcina premitur, ut
oculos ad coelum levare non audeat, percutiens pectus
ille peccator et propinquans de longinquo <note>(Luc.
XVIII, 13)</note>. Audiat Centurio, non dignus cujus tectum
subires <note>(Matth. VIII, 8)</note>. Audiat Zachaeus major publicanorum,
quadrupla restituens lucra damnabilium
peccatorum <note>(Luc. XIX, 2, 8)</note>. Audiat mulier in civitate
<pb n="0417"/>
peccatrix, tanto lacrymosior pedibus tuis, quanto
fuerat alienior a vestigiis tuis <note>(Luc. VII, 37, 38)</note>. Audiant
meretrices et publicani, qui Scribas et Pharisaeos
praecedunt in regnum coelorum <note>(Matth. XXI, 31)</note>.
Audiat omne genus aegrorum, cum quibus tibi pro
crimine sunt objecta convivia, videlicet quasi a sanis
qui medicum non quaerebant, cum tu non venires
vocare justos, sed peccatores in poenitentiam <note>(Id. IX,
11-13)</note>. Hi omnes cum convertuntur ad te, facile mitescunt
et humiliantur coram te, memores iniquissimae
vitae suae, et indulgentissimae misericordiae
tuae; quia <hi>ubi abundavit peccatum, superabundavit
gratia <note>(Rom. V, 20)</note>
            </hi>.</p>
          </div3>
<div3>
            <head>37.</head>
            <p>
 Sed respice agmina virginum, puerorum puellarumque
sanctarum: in Ecclesia tua eruditum est
hoc genus; illic tibi a maternis uberibus pullulavit,
in nomen tuum ad loquendum linguam solvit, nomen
tuum velut lac infantiae suae suxit infusum. Non
potest quisquam ex hoc numero dicere, <hi>Qui prius fui
blasphemus et persecutor et injuriosus, sed misericordiam
consecutus sum, quia ignorans feci in incredulitate <note>(I Tim. I, 13)</note>
            </hi>:
imo etiam quod non jussisti, sed tantummodo
volentibus arripiendum proposuisti, dicens, <hi>Qui potest capere, capiat,</hi> 
 arripuerunt, voverunt;
et propter regnum coelorum se ipsos, non quia
minatus es, sed quia hortatus es, castraverunt <note>(Matth.
XIX, 12)</note>.
</p>
          </div3>
        </div2>

<div2>
          <head>CAPUT XXXVII.</head>
<p> <hi>Humilitatis exemplum in ipso Domino
propositum virginibus.</hi> His inclama, hi te audiant,
quoniam mitis es et humilis corde. Hi quanto magni
sunt, tanto humilient se in omnibus, ut coram te inveniant
gratiam. Justi sunt: sed numquid sicut tu justificans
impium? Casti sunt: sed eos in peccatis matres
eorum in uteris aluerunt <note>(Psal. L, 7)</note>. Sancti sunt: sed
tu etiam sanctus sanctorum. Virgines sunt: sed nati
etiam ex virginibus non sunt. Et spiritu et carne integri
sunt: sed Verbum caro factum non sunt. Et tamen
discant, non ab eis quibus peccata dimittis, sed
a te ipso Agno Dei, qui tollis peccata mundi <note>(Joan.
I, 14, 29)</note>, quoniam mitis es et humilis corde.</p>
<div3>
            <head>38.</head>
            <p>
 Non ego te, anima pie pudica, quae appetitum
carnalem nec usque ad concessum conjugium relaxasti,
quae decessurum corpus nec successori propagando
indulsisti, quae fluitantia membra terrena in
coeli consuetudinem suspendisti: non ego te, ut
discas humilitatem, ad publicanos et peccatores mitto,
qui tamen in regnum coelorum praecedunt superbos;
non te ad hos mitto; indigni sunt enim qui ab immunditiae
voragine liberati sunt, ut ad eos imitandos
mittatur illibata virginitas: ad Regem coeli te mitto,
ad eum per quem creati sunt homines, et qui creatus
est inter homines propter homines; ad speciosum
forma prae filiis hominum <note>(Psal. XLIV, 3)</note>, et contemptum
a filiis hominum pro filiis hominum, ad
eum qui dominans Angelis immortalibus, non dedignatus
est servire mortalibus. Eum certe humilem non
iniquitas, sed charitas fecit; <hi>charitas</hi> quae <hi>non aemulatur,
<pb n="0418"/>
non inflatur, non quaerit quae sua sunt <note>(I Cor.
XIII, 4, 5)</note>
            </hi>: quia <hi>et Christus non sibi placuit; sed, sicut
scriptum de illo est, Opprobria exprobrantium tibi ceciderunt
super me <note>(Rom. XV, 3)</note>
            </hi>. Vade, veni ad illum,
et disce quoniam mitis est et humilis corde. Non ibis
ad eum qui oculos ad coelum levare non audebat
onere iniquitatis; sed ad eum qui de coelo descendit
pondere charitatis <note>(Joan. VI, 38)</note>. Non ibis ad eam
quae Domini sui pedes lacrymis rigavit, quaerens indulgentiam
gravium peccatorum; sed ibis ad eum qui
cum daret indulgentiam omnium peccatorum, lavit
pedes suorum servorum <note>(Id. XIII, 5)</note>. Novi dignitatem
virginitatis tuae: non tibi propono imitandum publicanum
humiliter accusantem delicta sua; sed timeo
tibi pharisaeum superbe jactantem merita sua <note>(Luc. XVIII, 10-14)</note>.
Non dico, Esto qualis illa de qua
dictum est, <hi>Dimittuntur ei peccata multa, quoniam
dilexit multum;</hi> sed metuo ne cum tibi modicum dimitti
putas, modicum diligas <note>(Id. VII, 38, 47)</note>.
</p>
          </div3>
        </div2>

<div2>
          <head>CAPUT XXXVIII.</head>
<div3>
            <head>39.</head>
            <p>
 <hi>Timor ipsis virginibus
necessarius, non timor saecularis aut servilis, sed timor
Dei castus.</hi> Metuo, inquam, tibi vehementer, ne cum
te Agnum quocumque ierit secuturam esse gloriaris,
eum prae tumore superbiae sequi per angusta non possis.
Bonum est tibi, o anima virginalis, ut sic quomodo
virgo es, sic omnino servans in corde quod
renata es, servans in carne quod nata es, concipias
tamen a timore Domini et parturias spiritum salutis <note>(Isai. XXVI, 18)</note>.
 <hi>Timor</hi> quidem <hi>non est in charitate,
sed perfecta,</hi> sicut scriptum est, <hi>charitas foras mittit timorem <note>(I Joan. IV, 18)</note>
            </hi>:
sed timorem hominum, non
Dei; timorem temporalium malorum, non divini in
fine judicii. <hi>Noli altum sapere, sed time <note>(Rom. XI, 20)</note>
            </hi>.
Ama Dei bonitatem, time severitatem: utrumque
te superbam esse non sinit. Amando enim times,
ne amatum et amantem graviter offendas. Nam quae
gravior offensio, quam ut superbia illi displiceas, qui
propter te superbis displicuit? Et ubi magis esse debet <hi>timor</hi> 
 ille <hi>castus permanens in saeculum saeculi <note>(Psal. XVIII, 10)</note>
            </hi>,
quam in te, quae non cogitas quae
sunt mundi, quomodo placeas conjugi; sed quae sunt
Domini, quomodo placeas Domino <note>(I Cor. VII, 32)</note>?
Ille alius timor non est in charitate: iste autem castus
non recedit a charitate. Si non amas, time ne pereas:
si amas, time ne displiceas. Illum timorem charitas
foras mittit: cum isto intro currit. Dicit apostolus
etiam Paulus: <hi>Non enim accepimus spiritum servitutis
iterum in timorem</hi>; <hi>sed accepimus Spiritum adoptionis
filiorum, in quo clamamus, Abba, Pater <note>(Rom.
VIII, 15)</note>
            </hi>. Illum eum timorem credo dicere, qui datus
erat in Vetere Testamento, ne amitterentur temporalia
bona, quae Deus promiserat nondum sub gratia filiis,
sed sub Lege adhuc servis. Est etiam timor ignis
aeterni, propter quem devitandum Deo servire, nondum
est utique perfectae charitatis. Aliud est enim
desiderium praemii, aliud formido supplicii. Aliae voces
<pb n="0419"/>
sunt, <hi>Quo abibo ab spiritu tuo, et a facie tua quo
fugiam <note>(Psal. CXXXVIII, 7)</note>
            </hi>? et aliae voces sunt, <hi>Unam
petii a Domino, hanc requiram; ut inhabitem in domo
Domini per omnes dies vitae meae, ut contempler delectationem
Domini, et protegar templum ejus</hi>: et, <hi>Ne
avertas faciem tuam a me <note>(Psal. XXVI, 4, 9)</note>
            </hi>; et, <hi>Desiderat
et deficit anima mea in atria Domini <note>(Psal.
LXXXIII, 3)</note>
            </hi>. Illas voces habuerit, qui oculos non
audebat levare in coelum; et quae rigabat lacrymis
pedes ad impetrandam veniam gravium peccatorum:
has autem tu habeto, quae sollicita es ea quae sunt
Domini, ut sis sancta et corpore et spiritu. Illis vocibus
comitatur timor qui tormentum habet, quem perfecta
charitas foras mittit: his autem vocibus comitatur
timor Domini castus permanens in saeculum saeculi.
Et utrique generi dicendum est, <hi>Noli altum sapere,
sed time;</hi> ut homo nec de peccatorum suorum
defensione, nec de justitiae praesumptione se extollat.
Nam et ipse Paulus, qui dicit, <hi>Non enim accepistis
spiritum servitutis iterum in timorem:</hi> tamen timore
comite charitatis ait, <hi>Cum timore et tremore multo fui
ad vos <note>(I Cor. II, 3)</note>
            </hi>; et ea sententia quam commemoravi,
ne adversus fractos oleae ramos insertus superbiret
oleaster, ipse usus est, dicens, <hi>Noli altum
sapere, sed time:</hi> ipse omnia membra Christi generaliter
admonens, ait, <hi>Cum timore et tremore vestram
ipsorum salutem operamini; Deus est enim qui operatur
in vobis et velle et operari, pro bona voluntate <note>(Philipp. II, 12, 13)</note>
            </hi>;
ne ad Vetus Testamentum
videatur pertinere quod scriptum est, <hi>Servite
Domino in timore, et exsultate ei cum tremore <note>(Psal.
II, 11)</note>
            </hi>.
</p>
          </div3>
        </div2>

<div2>
          <head>CAPUT XXXIX.</head>
<div3>
            <head>40.</head>
            <p>
 <hi>Spiritus sancti locus cor
humiliatum. Justis ex cadendi periculo ratio sese humiliandi.</hi> 
Et quae magis membra corporis sancti, quod
est Ecclesia, curare debent, ut super ea requiescat
Spiritus sanctus, quam virginalem profitentia sanctitatem?
Quomodo autem requiescit ubi non invenit
locum suum? quid aliud quam cor humiliatum quod
impleat, non unde resiliat; quod erigat, non quod
deprimat? cum apertissime dictum sit, <hi>Super quem
requiescet Spiritus meus? Super humilem et quietum et
trementem verba mea <note>(Isai. LXVI, 2)</note>
            </hi>. Jam juste vivis,
jam pie vivis, pudice, sancte, virginali castitate vivis:
adhuc tamen hic vivis, et non humiliaris audiendo, <hi>Numquid non tentatio est vita humana super
terram 
 <note>(Job VII, 1)</note>
            </hi>? Non te a praefidenti elatione reverberat, <hi>Vae mundo ab scandalis 
 <note>(Matth. XVIII, 7)</note>
            </hi>?
Non contremiscis, ne deputeris in multis quorum <hi>refrigescit
charitas, quoniam abundat iniquitas <note>(Id. XXIV,
12)</note>
            </hi>? Non percutis pectus cum audis, <hi>Quapropter, qui
se putat stare, videat ne cadat <note>(I Cor. X, 12)</note>
            </hi>? Inter
haec divina monita et humana pericula, itane adhuc
virginibus sanctis humilitatem persuadere laboramus?
</p>
          </div3>
        </div2>

<div2>
          <head>CAPUT XL.</head>
<div3>
            <head>41.</head>
            <p>
 <hi>Justis miscentur casuri, ut ex
<pb n="0420"/>horum casu timor augeatur. Justus non putet modicum
sibi dimissum, ut modicum diligat. Dimissum deputet
quidquid mali a se non est commissum.</hi> An vero propter
aliud credendum est, permittere Deum ut misceantur
numero professionis vestrae multi et multae casuri et
casurae, nisi ut his cadentibus timor vester augeatur,
quo superbia comprimatur; quam sic odit Deus, ut
contra hanc unam se tantum humiliaret Altissimus?
Nisi forte revera ideo minus timebis, magisque inflaberis,
ut modicum diligas eum qui te tantum dilexit,
ut traderet semetipsum pro te <note>(Galat. II, 20)</note>, quia
modicum tibi dimisit, viventi videlicet a pueritia religiose,
pudice, pia castitate, illibata virginitate.
Quasi vero non tu multo ardentius diligere debeas
eum, qui flagitiosis ad se conversis quaecumque dimisit,
in ea te cadere non permisit? Aut vero ille
pharisaeus, qui propterea modicum diligebat, quia
modicum sibi dimitti existimabat <note>(Luc. VII, 36-47)</note>,
ob aliud hoc errore caecabatur, nisi quia ignorans Dei
justitiam, et suam quaerens constituere, justitiae Dei
subjectus non erat <note>(Rom. X, 3)</note>? Vos autem genus
electum, et in electis electius, virginei chori sequentes
Agnum, etiam vos <hi>gratia salvi facti estis per fidem:
et hoc non ex vobis, sed Dei donum est; non ex operibus,
ne forte quis extollatur. Ipsius enim sumus figmentum,
creati in Christo Jesu in operibus bonis, quae praeparavit
Deus ut in illis ambulemus <note>(Ephes. II, 8-10)</note>
            </hi>.
Ergone hunc quanto ejus donis ornatiores estis, tanto
minus amabitis? Averterit tam horrendam ipse dementiam!
Proinde quoniam verum Veritas dixit,
quod ille cui modicum dimittitur, modicum diligit;
vos ut ardentissime diligatis, cui diligendo a conjugiorum
nexibus liberi vacatis, deputate vobis tanquam
omnino dimissum, quidquid mali a vobis non est illo
regente commissum. <hi>Oculi</hi> enim <hi>vestri semper ad Dominum,
quoniam ipse evellet de laqueo pedes vestros <note>(Psal. XXIV, 15)</note>
            </hi>:
et, <hi>Nisi Dominus custodierit civitatem,
in vanum vigilavit qui custodit eam <note>(Psal. CXXVI,
1)</note>
            </hi>. Et de ipsa continentia loquens Apostolus ait: <hi>Volo autem omnes homines esse sicut me ipsum: sed
unusquisque proprium donum habet a Deo; alius sic,
alius autem sic 
 <note>(I Cor. VII, 7)</note>
            </hi>. Quis ergo donat ista?
quis distribuit propria unicuique sicut vult <note>(Id. XII,
11)</note>? Nempe Deus, apud quem non est iniquitas <note>(Rom.
IX, 14)</note>. Ac per hoc qua aequitate ille faciat alios sic,
alios autem sic, homini nosse aut impossibile, aut
omnino difficile est: quin tamen aequitate faciat, dubitare
fas non est. <hi>Quid</hi> itaque <hi>habes quod non accepisti <note>(I Cor. IV, 7)</note>
            </hi>?
aut qua perversitate minus diligis,
a quo amplius accepisti?
</p>
          </div3>
        </div2>

<div2>
          <head>CAPUT XLI.</head>
<div3>
            <head>42.</head>
            <p>
 <hi>Prima humilitatis cogitatio,
virginitatem haberi ex Dei dono. Praecepta non fieri
nisi eo dante qui praecipit. Obedientia et poenitentia pariter
dona Dei.</hi> Quapropter haec prima sit induendae
humilitatis cogitatio, ne a se sibi putet esse Dei virgo
quod talis est, ac non potius hoc donum optimum desuper
descendere a Patre luminum, apud quem non
<pb n="0421"/>
est transmutatio, nec momenti obumbratio <note>(Jacobi I,
17)</note>. Ita enim non putabit modicum sibi esse dimissum,
ut modicum diligat, et ignorans Dei justitiam,
ac suam volens constituere, justitiae Dei non subjiciatur.
In quo vitio erat Simon ille, quem superavit mulier
cui dimissa sunt peccata multa, quoniam dilexit
multum. Sed cautius et verius cogitabit, omnia peccata
sic habenda tanquam dimittantur, a quibus Deus
custodit ne committantur. Testes sunt voces piarum
deprecationum in Scripturis sanctis, quibus ostenditur,
ea ipsa quae praecipiuntur a Deo, non fieri nisi
dante atque adjuvante qui praecipit. Mendaciter enim
petuntur, si ea non adjuvante ejus gratia facere possemus.
Quid tam generaliter maximeque praecipitur,
quam obedientia qua custodiuntur mandata Dei? Et
tamen hanc invenimus optari: <hi>Tu,</hi> inquit, <hi>praecepisti
mandata tua custodiri nimis.</hi> Deinde sequitur: <hi>Utinam
dirigantur viae meae, ad custodiendas justificationes
tuas: tunc non confundar, dum inspicio in omnia mandata
tua <note>(Psal. CXVIII, 4-6)</note>
            </hi>. Quod Deum praecepisse
supra posuit, hoc ut a se impleretur optavit. Hoc
fit utique ne peccetur: quod si peccatum fuerit, praecipitur
ut poeniteat; ne defensione et excusatione
peccati pereat superbiendo qui fecit, dum non vult
poenitendo perire quod fecit. Etiam hoc a Deo petitur,
ut intelligatur non fieri, nisi eo praestante a quo
petitur. <hi>Pone,</hi> inquit, <hi>Domine, custodiam ori meo, et
ostium continentiae circum labia mea: ne declines cor
meum in verba maligna, ad excusandum excusationes
in peccatis, cum hominibus operantibus iniquitatem <note>(Psal. CXL, 3, 4)</note>
            </hi>.
Si ergo et obedientia qua ejus mandata
servamus, et poenitentia qua peccata nostra non
excusamus, sed accusamus, optatur et petitur; manifestum
est quia cum fit, illo dante habetur, illo adjuvante
completur. Apertius etiam dicitur propter
obedientiam, <hi>A Domino gressus hominis diriguntur, et
viam ejus volet <note>(Psal. XXXVI, 23)</note>
            </hi>: et de poenitentia
dicit Apostolus, <hi>Ne forte det illis Deus poenitentiam <note>(II Tim. II, 25)</note>
            </hi>.</p>
          </div3>
<div3>
            <head>43.</head>
            <p>
 De ipsa etiam continentia nonne apertissime dictum
est: <hi>Et cum scirem quia nemo potest esse continens
nisi Deus det, et hoc ipsum erat sapientiae, scire cujus
esset hoc donum <note>(Sap. VIII, 21)</note>
            </hi>?
</p>
          </div3>
        </div2>

<div2>
          <head>CAPUT XLII.</head>
<p> <hi>Continentia item et sapientia nonnisi
a Deo praestantur.</hi> Sed forte continentia donum Dei
est, sapientiam vero sibi ipse homo praestat, qua illud
donum non suum, sed Dei esse cognoscat. Imo, <hi>Dominus sapientes facit caecos 
 <note>(Psal. CXLV, 8)</note>
            </hi>; et, <hi>Testimonium
Domini fidele, sapientiam praestat parvulis <note>(Psal. XVIII, 8)</note>
            </hi>;
et, <hi>Si quis indiget sapientia, postulet
a Deo, qui dat omnibus affluenter, et non improperat;
et dabitur ei <note>(Jacobi I, 5)</note>
            </hi>. Sapientes autem esse
virgines decet, ne lampades earum exstinguantur <note>(Matth. XXV, 4)</note>.
Quomodo sapientes, nisi <hi>non alta sapientes,
sed humilibus consentientes <note>(Rom. XII, 16)</note>
            </hi>? <hi>Dixit</hi> 
enim <hi>homini</hi> ipsa Sapientia, <hi>Ecce pietas est sapientia <note>(Job XXVIII, 28)</note>
            </hi>.
Si ergo nihil habes quod non accepisti, <hi>noli altum sapere, sed time 
 <note>(Rom. XI, 20)</note>
            </hi>. Et
<pb n="0422"/>
noli modicum diligere, quasi a quo tibi modicum dimissum
est: sed potius multum dilige, a quo tibi multum
tributum est. Si enim diligit, cui donatum est ne
redderet; quanto magis debet diligere, cui donatum
est ut haberet? Nam et quisquis ab initio pudicus permanet,
ab illo regitur; et quisquis ex impudico pudicus
fit, ab illo corrigitur; et quisquis usque in finem
impudicus est, ab illo deseritur. Hoc autem ille occulto
judicio facere potest, iniquo non potest: et fortasse
ideo latet, ut plus timeatur, et minus superbiatur.</p>
</div2>

<div2>
          <head>CAPUT XLIII.</head>
<div3>
            <head>44.</head>
            <p>
 <hi>De ipso Dei dono ne se extollant
virgines.</hi> Deinde jam sciens homo, gratia Dei
se esse quod est, non incidat in alium superbiae laqueum,
ut de ipsa Dei gratia se extollendo spernat
caeteros. Quo vitio alius ille pharisaeus, et de bonis
quae habebat Deo gratias agebat, et tamen se super
publicanum peccata confitentem extollebat <note>(Luc. XVIII,
10-14)</note>. Quid igitur faciat virgo, quid cogitet, ne se
extollat super eos vel eas quae hoc tam magno dono
carent? Neque enim simulare debet humilitatem, sed
exhibere: nam simulatio humilitatis major superbia
est. Idcirco Scriptura volens ostendere veracem humilitatem
esse oportere, cum dixisset, <hi>Quanto magnus
es, tanto humilia te in omnibus;</hi> mox quoque
subdidit, <hi>et coram Deo invenies gratiam <note>(Eccli.
III, 20)</note>
            </hi>: utique ubi se fallaciter humiliare non
posset.
</p>
          </div3>
        </div2>

<div2>
          <head>CAPUT XLIV.</head>
<div3>
            <head>45.</head>
            <p>
 <hi>Quid cogitandum virgini, ut
veraciter se non audeat muliere vel conjugatae praeferre.</hi> 
Proinde quid dicemus? Estne aliquid quod virgo Dei
veraciter cogitet, unde se fideli mulieri, non tantum
viduae, verum etiam conjugatae praeferre non audeat?
Non ego reprobam dico: nam quis nesciat obedientem
mulierem inobedienti virgini praeponendam? Sed
cum ambae sunt obedientes praeceptis Dei, itane trepidabit
sanctam virginitatem etiam castis nuptiis et
continentiam praeferre connubio, fructum centenum
praeire triceno? Imo vero non dubitet hanc rem illi
rei praeponere. Haec tamen vel haec virgo obediens et
Deum timens, illi vel illi mulieri obedienti et Deum
timenti se anteferre non audeat: alioquin non erit humilis,
et <hi>Deus superbis resistit <note>(Jacobi IV, 6)</note>
            </hi>. Quid ergo
cogitabit? Occulta scilicet dona Dei, quae nonnisi interrogatio
tentationis, etiam in semetipso, unicuique
declarat. Ut enim caetera taceam; unde scit virgo,
quamvis sollicita quae sunt Domini, quomodo placeat
Domino <note>(I Cor. VII, 32)</note>, ne forte propter aliquam sibi
incognitam mentis infirmitatem, nondum sit matura
martyrio, illa vero mulier cui se praeferre gestiebat,
jam possit bibere calicem dominicae humilitatis, quem
prius bibendum discipulis amatoribus sublimitatis
opposuit <note>(Matth. XX, 22)</note>? Unde, inquam, scit, ne
forte ipsa nondum sit Thecla, jam sit illa Crispina
?
</p>
          </div3>
        </div2>

<div2>
          <head>CAPUT XLV.</head>

<pb n="0423"/>
<p> <hi>Fructus centenus, sexagenus et tricenus
varie intellectus.</hi> Certe nisi adsit tentatio, nulla
doni hujus fit demonstratio.</p>
<div3>
            <head>46.</head>
            <p>
 Hoc autem tam magnum est, ut eum fructum
centenum quidam intelligant. Perhibet enim praeclarissimum
testimonium ecclesiastica auctoritas, in
qua fidelibus notum est, quo loco martyres, et quo
defunctae sanctimoniales ad altaris sacramenta recitentur.
Sed quid significet fecunditatis illa diversitas,
viderint qui haec melius quam nos intelligunt;
sive virginalis vita in centeno fructu sit, in sexageno
vidualis, in triceno autem conjugalis: sive centena
fertilitas martyrio potius imputetur, sexagena continentiae,
tricena connubio; sive virginitas accedente
martyrio centenum fructum impleat, sola vero in sexageno
sit, conjugati autem tricenum ferentes ad sexagenum
perveniant si martyres fuerint: sive quod probabilius
mihi videtur, quoniam divinae gratiae multa
sunt munera, et est aliud alio majus ac melius, unde
dicit Apostolus, <hi>Aemulamini autem dona meliora <note>(I
Cor. XII, 31)</note>
            </hi>; intelligendum est plura esse, quam ut
in tres differentias distribui possint. Primum, ne continentiam
vidualem aut in nullo fructu constituamus,
aut ad conjugalis pudicitiae meritum deponamus, aut
virginali gloriae coaequemus; aut coronam martyrii vel
in habitu animi, etiamsi desit tentationis examen, vel
in ipsa passionis experientia constitutam, cuilibet illarum
trium castitati sine ullo incremento fertilitatis
accedere existimemus. Deinde, ubi ponimus quod multi
ac multae ita custodiunt continentiam virginalem, ut
tamen non faciant quae Dominus ait, <hi>Si vis esse perfectus,
vade, vende omnia quae habes, et da pauperibus,
et habebis thesaurum in coelo; et veni, sequere me <note>(Matth.
XIX, 21)</note>
            </hi>; nec audeant eorum cohabitationi sociari,
in quibus nemo dicit aliquid proprium, sed sunt eis
omnia communia <note>(Act. II, 44, et IV, 32)</note>: nihilne putamus
fructificationis accedere virginibus Dei, cum hoc
faciunt? aut sine ullo fructu esse virgines Dei, etiamsi
hoc non faciunt?
</p>
          </div3>
        </div2>

<div2>
          <head>CAPUT XLVI.</head>
<p> <hi>Vita communis sanctimonialium
excellentior.</hi> Multa ergo sunt dona, et aliis alia clariora
ac superiora, singulis singula. Et aliquando alter
fructuosus est donis paucioribus, sed potioribus;
alter inferioribus, sed pluribus. Et quemadmodum inter
se vel coaequentur vel distinguantur in accipiendis
aeternis honoribus, quis hominum audeat judicare?
dum tamen constet et multa esse ista diversa, et non
ad praesens tempus, sed in aeternum prodesse meliora.
<pb n="0424"/>
Sed Dominum tres arbitror voluisse fructificationis
commemorare differentias <note>(Matth. XIII, 8)</note>, caeteras
intelligentibus reliquisse. Nam et alius evangelista
solum commemoravit centuplum <note>(Luc. VIII, 8)</note>:
numquid ideo putandus est alia duo vel improbasse
vel ignorasse, ac non potius intelligenda reliquisse?</p>
<div3>
            <head>47.</head>
            <p>
 Sed ut dicere coeperam, sive centenus fructus
sit Deo devota virginitas, sive alio aliquo modo, vel
quem commemoravimus, vel quem non commemoravimus,
sit illa fertilitatis intelligenda distantia;
nemo tamen, quantum puto, ausus fuerit virginitatem
praeferre martyrio, ac nemo dubitaverit
hoc donum occultum esse, si examinatrix desit tentatio.
</p>
          </div3>
        </div2>

<div2>
          <head>CAPUT XLVII.</head>
<p> <hi>Ut non infletur virgo, cogitet se
forte non posse pro Christo pati, quod possit conjugata.</hi> Habet itaque virgo quod cogitet quod ei prosit ad servandam
humilitatem, ne violet illam quae supereminet
donis omnibus charitatem, sine qua utique quaecumque
alia vel pauca vel plura vel magna vel parva
habuerit, nihil est. Habet, inquam, quod cogitet ut
non infletur, non aemuletur; ita se scilicet bonum virginale
conjugali bono multo amplius et melius profiteri,
ut tamen nesciat utrum illa vel illa conjugata jam
pati pro Christo possit, adhuc vero ipsa non possit,
et in hoc ei parcatur, quia infirmitas ejus tentatione
non interrogatur. <hi>Fidelis</hi> enim <hi>Deus,</hi> ait Apostolus, <hi>qui non vos permittet tentari super id quod potestis; sed
faciet cum tentatione etiam exitum, ut possitis sustinere <note>(I Cor. X, 13)</note>
            </hi>.
Fortassis ergo illi vel illae conjugalis
vitae retinentes in suo genere laudabilem modum, jam
possint contra inimicum ad iniquitatem cogentem etiam
laniatu viscerum et effusione sanguinis dimicare; illi
autem vel illae a pueritia continentes, seque castrantes
propter regnum coelorum, nondum tamen valeant
talia vel pro justitia vel pro ipsa pudicitia sustinere.
Aliud est enim pro veritate ac proposito sancto non
consentire suadenti atque blandienti, aliud non cedere
etiam torquenti atque ferienti. Latent ista in facultatibus
et viribus animorum, tentatione panduntur,
experientia propalantur. Ut ergo quisque non
infletur, ex eo quod se pervidet posse, humiliter cogitet
quod ignorat aliquid praestantius se fortasse non
posse; aliquos autem qui illud quo sibi gloriose notus
est, nec habent nec profitentur, hoc quod ipse non potest
posse. Ita servabitur non fallaci, sed veraci humilitate, <hi>Honore mutuo praevenientes 
 <note>(Rom. XII, 10)</note>
            </hi>; et, <hi>Alter alterum existimantes superiorem sibi 
 <note>(Philipp.
II, 3)</note>
            </hi>.</p>
</div2>

<div2>
          <head>CAPUT XLVIII.</head>
<div3>
            <head>48.</head>
            <p>
 <hi>Alia humilitatis occasio,
quod nullus hic sit sine peccato.</hi> Quid jam dicam de
ipsa cautela et vigilantia non peccandi? <hi>Quis gloriabitur
castum se habere cor? aut quis gloriabitur mundum
se esse a peccato <note>(Prov. XX, 9)</note>
            </hi>? Integra est quidem
ab utero matris sancta virginitas: sed <hi>nemo,</hi> inquit, <hi>mundus in conspectu tuo, nec infans cujus est unius
<pb n="0425"/>
diei vita super terram 
 <note>(Job. XXV, 4)</note>
            </hi>. Servatur et in
fide inviolata quaedam castitas virginalis, qua Ecclesia
uni viro virgo casta coaptatur: sed ille unus vir,
non tantum fideles mente et corpore virgines, sed
omnes omnino Christianos ab spiritualibus usque ad
carnales, ab Apostolis usque ad ultimos poenitentes,
tanquam a summis coelorum usque ad terminos eorum <note>(Matth. XXIV, 31)</note>,
docuit orare, et in ipsa oratione
dicere admonuit, <hi>Et dimitte nobis debita nostra,
sicut et nos dimittimus debitoribus nostris <note>(Id. VI, 12)</note>
            </hi>:
ubi per hoc quod petimus, quid etiam nos esse meminerimus
ostendit. Neque enim pro eis debitis, quae
totius praeteritae vitae in Baptismo per ejus pacem nobis
dimissa esse confidimus, nos praecepit orare, dicentes, <hi>Dimitte nobis debita nostra, sicut et nos dimittimus
debitoribus nostris:</hi> 
 alioquin hanc orationem catechumeni
potius usque ad Baptismum orare deberent.
Cum vero eam baptizati orant, praepositi et
plebes, pastores et greges; satis ostenditur in hac vita,
quae tota tentatio est <note>(Job. VII, 1)</note>, neminem se tanquam
ab omnibus peccatis immunem debere gloriari.
</p>
          </div3>
        </div2>

<div2>
          <head>CAPUT XLIX.</head>
<div3>
            <head>49.</head>
            <p>
 <hi>Virgines irreprehensibiles
purgatione peccatorum et humili confessione. Mortifera
securitas peccandi spe veniae confitentibus promissae.</hi> 
Proinde etiam virgines Dei irreprehensibiles quidem
sequuntur Agnum quocumque ierit, et peccatorum
purgatione perfecta, et virginitate servata, quae non
rediret amissa: sed quia eadem ipsa Apocalypsis, ubi
tales tali revelati sunt, etiam hinc eos laudat, quod
in ore eorum non sit inventum mendacium <note>(Apoc.
XIV, 4, 5)</note>; meminerint etiam in hoc esse veraces,
ne se audeant dicere non habere peccatum. Idem
quippe Joannes qui illud vidit, hoc dixit: <hi>Si dixerimus
quia peccatum non habemus, nos ipsos decipimus,
et veritas in nobis non est. Quod si confessi fuerimus delicta
nostra, fidelis est et justus, ut dimittat nobis peccata
nostra, et purget nos ab omni iniquitate. Quod si
dixerimus quoniam non peccavimus, mendacem faciemus
eum, et verbum ejus non erit in nobis.</hi> Hoc certe
non illis aut illis, sed Christianis omnibus dicitur, ubi
et virgines se debent agnoscere. Sic enim erunt sine
mendacio, quales in Apocalypsi apparuerunt. Ac per
hoc quamdiu nondum est in coelesti sublimitate perfectio,
invituperabiles facit in humilitate confessio.</p>
          </div3>
<div3>
            <head>50.</head>
            <p>
 Sed rursus, ne per occasionem hujus sententiae
quisquam cum mortifera securitate peccaret, seque
trahendum permitteret, tanquam mox delendis facili
confessione peccatis, continuo subjecit, <hi>Filioli mei,
haec scripsi vobis, ut non peccetis: et si quis peccaverit,
advocatum habemus ad Patrem Jesum Christum justum;
et ipse propitiator est peccatorum nostrorum <note>(I Joan. I, 8-11, 2)</note>
            </hi>.
Nemo itaque a peccato tanquam
rediturus abscedat, nec se hujusmodi quasi societatis
pacto cum iniquitate constringat, ut eam confiteri
quam cavere delectet.
</p>
          </div3>
        </div2>

<div2>
          <head>CAPUT L.</head>
<p> <hi>Peccata parva quae subrepunt vigilantibus,
superbia crescunt, humilitate perimuntur. Si quis
forte hic sine peccato, quanto magnus est, tanto magis
<pb n="0426"/>
humiliat se.</hi> Sed quoniam etiam satagentibus vigilantibusque
ne peccent, subrepunt quodam modo ex humana
fragilitate peccata, quamvis parva, quamvis
pauca, non tamen nulla; eadem ipsa fiunt magna et
gravia, si eis superbia incrementum et pondus adjecerit:
a sacerdote autem quem habemus in coelis, si
pia humilitate perimantur, tota facilitate purgantur.</p>
<div3>
            <head>51.</head>
            <p>
 Sed non contendo cum eis qui asserunt hominem
posse in hac vita sine ullo peccato vivere: non
contendo, non contradico. Fortassis enim ex nostra
miseria magnos metimur, et comparantes nosmetipsos
nobismetipsis <note>(II Cor. X, 12)</note>, non intelligimus. Unum
scio, quod isti magni, quales non sumus, quales
nondum experti sumus, quanto magni sunt, tanto humiliant
se in omnibus, ut coram Deo inveniant gratiam.
Quamlibet enim magni sint, <hi>non est servus major
domino suo, vel discipulus magistro suo <note>(Joan. XIII,
16)</note>
            </hi>. Et utique ille est Dominus qui dicit, <hi>Omnia mihi
tradita sunt a Patre meo:</hi> et ille est Magister qui dicit, <hi>Venite ad me, omnes qui laboratis, et discite a me.</hi> 
 Et
tamen quid discimus? <hi>Quoniam mitis sum,</hi> inquit, <hi>et
humilis corde <note>(Matth. XI, 27-29)</note>
            </hi>.
</p>
          </div3>
        </div2>

<div2>
          <head>CAPUT LI.</head>
<div3>
            <head>52.</head>
            <p>
 <hi>Virginitatis custos Deus qui eam
dedit, apud humiles quiescit.</hi> Hic dicet aliquis: Non est
hoc jam de virginitate, sed de humilitate scribere.
Quasi vero quaecumque virginitas, ac non illa quae secundum
Deum est, a nobis praedicanda suscepta est.
Quod bonum quanto magnum video, tanto ei, ne pereat,
furem superbiam pertimesco. Non ergo custodit
bonum virginale, nisi Deus ipse qui dedit: et Deus
charitas est <note>(I Joan. IV, 8)</note>. Custos ergo virginitatis
charitas: locus autem hujus custodis humilitas. Ibi
quippe habitat, qui dixit super humilem et quietum
et trementem verba sua requiescere Spiritum suum <note>(Isai. LXVI, 2)</note>.
Quid itaque alienum feci, si bonum
quod laudavi, volens tutius custodiri, curavi etiam
locum praeparare custodi? Fidenter enim dico, nec
mihi ne irascantur timeo, quos ut mecum sibi timeant
sollicitus moneo: facilius sequuntur Agnum, etsi
non quocumque ierit, certe quousque potuerint, conjugati
humiles, quam superbientes virgines. Quomodo
enim sequitur, ad quem non vult accedere? Aut quomodo
accedit, ad quem non venit ut discat, <hi>Quoniam
mitis sum et humilis corde?</hi> Illos proinde sequentes,
Agnus quocumque ierit ducit, in quibus prius ipse ubi
caput inclinet invenerit. Nam et quidam superbus et
dolosus hoc ei dixerat, <hi>Domine, sequar te quocumque
ieris:</hi> cui respondit, <hi>Vulpes foveas habent, et volatilia
coeli nidos; Filius autem hominis non habet ubi caput
suum inclinet <note>(Matth. VIII, 19 et 20)</note>
            </hi>. Arguebat nomine
vulpium astutam dolositatem, et nomine volucrum
ventosam elationem, in quo ubi requiesceret piam
non inveniebat humilitatem. Ac per hoc nusquam omnino
secutus est Dominum, qui se promiserat, non
usque ad quemdam profectum, sed omnino quocumque
ierit secuturum.
</p>
          </div3>
        </div2>

<div2>
          <head>CAPUT LII.</head>
<div3>
            <head>53.</head>
            <p>
 <hi>Humilitas virginibus qua ratione
exercenda.</hi> Quapropter hoc agite, virgines Dei, hoc
<pb n="0427"/>
agite: sequimini Agnum quocumque ierit. Sed prius
ad eum quem sequamini, venite, et discite quoniam
mitis est et humilis corde Humiliter ad humilem venite,
si amatis; et ne discedatis ab illo, ne cadatis.
Qui enim timet ab illo discedere, rogat et dicit: <hi>Non
mihi veniat pes superbiae <note>(Psal. XXXV, 12)</note>
            </hi>. Pergite
viam sublimitatis, pede humilitatis. Ipse exaltat humiliter
sequentes, quem descendere non piguit ad jacentes.
Dona ejus illi servanda committite, fortitudinem
vestram ad illum custodite <note>(Psal. LVIII, 10)</note>.
Quidquid mali ipso custodiente non committitis, tanquam
remissum ab illo deputate: ne modicum vobis
existimantes dimissum, modicum diligatis, et tundentes
pectora publicanos ruinosa jactantia contemnatis.
De viribus vestris expertis cavete, ne quia ferre aliquid
potuistis inflemini: de inexpertis autem orate,
ne supra quam potestis ferre tentemini. Existimate
aliquos in occulto superiores, quibus estis in manifesto
meliores. Cum aliorum bona, forte ignota vobis,
benigne creduntur a vobis, vestra vobis nota non
comparatione minuuntur, sed dilectione firmantur:
et quae forte adhuc desunt, tanto dantur facilius,
quanto desiderantur humilius. Perseverantes in numero
vestro praebeant vobis exemplum; cadentes autem
augeant timorem vestrum. Illud amate, ut imitemini;
hoc lugete, ne inflemini. Justitiam vestram nolite
statuere, Deo vos justificanti subdite. Veniam
peccatis donate alienis, orate pro vestris: futura vigilando
vitate, praeterita confitendo delete.
</p>
          </div3>
        </div2>

<div2>
          <head>CAPUT LIII.</head>
<div3>
            <head>54.</head>
            <p>
 <hi>Virgines quanto sanctiores,
tanto sint humiliores.</hi> Ecce jam tales estis, ut professae
atque servatae virginitati caeteris etiam moribus congruatis.
Ecce jam non solum homicidiis, sacrificiis
diabolicis et abominationibus, furtis, rapinis, fraudibus,
perjuriis, ebriositatibus, omnique luxuria et avaritia,
simulationibus, aemulationibus, impietatibus,
crudelitatibus abstinetis: verum etiam illa quae leviora
vel sunt vel putantur, non inveniuntur nec
oriuntur in vobis; non improbus vultus, non vagi
oculi, non infrenis lingua, non petulans risus, non
scurrilis jocus, non indecens habitus, non tumidus
aut fluxus incessus: jam non redditis malum pro
malo, nec maledictum pro maledicto <note>(I Petr. III, 9)</note>;
jam postremo illam mensuram dilectionis impletis,
ut ponatis animas pro fratribus vestris <note>(I Joan. III,
16)</note>. Ecce jam tales estis, quia et tales esse debetis.
Haec addita virginitati, angelicam vitam hominibus,
et coeli mores exhibent terris. Sed quanto magni estis,
quicumque ita magni estis, tanto humiliate vos in
omnibus, ut coram Deo inveniatis gratiam, ne superbis
resistat, ne se exaltantes humiliet, ne inflatos per
angusta non trajiciat: quanquam superflua sit sollicitudo,
ne ubi fervet charitas, desit humilitas.
</p>
          </div3>
        </div2>

<div2>
          <head>CAPUT LIV.</head>
<div3>
            <head>55.</head>
            <p>
 <hi>Sponsum toto corde ament.</hi> 
Si ergo nuptias contempsistis filiorum hominum, ex
<pb n="0428"/>
quibus gigneretis filios hominum, toto corde amate
speciosum forma prae filiis hominum: vacat vobis,
liberum est cor a conjugalibus vinculis. Inspicite pulchritudinem
amatoris vestri: cogitate aequalem Patri,
subditum et matri; etiam in coelis dominantem,
et in terris servientem; creantem omnia, creatum inter
omnia. Illud ipsum quod in eo derident superbi,
inspicite quam pulchrum sit: internis luminibus inspicite
vulnera pendentis, cicatrices resurgentis, sanguinem
morientis, pretium credentis, commercium
redimentis.
</p>
          </div3>
        </div2>

<div2>
          <head>CAPUT LV.</head>
<p> <hi>Quanta felicitate ac securitate amatur
sponsus.</hi> Haec quanti valeant cogitate, haec in statera
charitatis appendite; et quidquid amoris in nuptias
vestras impendendum habebatis, illi rependite.</p>
<div3>
            <head>56.</head>
            <p>
 Bene quod interiorem vestram pulchritudinem
quaerit, ubi vobis dedit potestatem filias Dei fieri <note>(Joan. I, 12)</note>:
non quaerit a vobis pulchram carnem,
sed pulchros mores, quibus frenetis et carnem. Non
est cui de vobis quisquam mentiatur, et faciat saevire
zelantem. Videte cum quanta securitate ametis, cui
displicere falsis suspicionibus non timetis. Vir et
uxor amant se, quoniam vident se; et quod non vident,
timent in se: nec certi gaudent ex eo quod in
manifesto est, dum in occulto suspicantur plerumque
quod non est. Vos in isto quem oculis non videtis,
et fide conspicitis, nec habetis verum quod reprehendatis,
nec eum metuitis ne de falso forsitan offendatis.
Si ergo magnum amorem conjugibus deberetis,
eum propter quem conjuges habere noluistis, quantum
amare debetis? Toto vobis figatur in corde, qui
pro vobis est fixus in cruce: totum teneat in animo
vestro, quidquid noluistis occupari connubio. Parum
vobis amare non licet, propter quem non amastis et
quod liceret. Sic amantibus mitem et humilem corde
nullam vobis superbiam pertimesco.
</p>
          </div3>
        </div2>

<div2>
          <head>CAPUT LVI.</head>
<div3>
            <head>57.</head>
            <p>
 <hi>Conclusio operis.</hi> Pro modulo
itaque nostro et de sanctitate qua Sanctimoniales
proprie dicimini, et de humilitate qua conservatur
quidquid magnum dicimini, satis locuti sumus. Dignius
autem illi tres pueri, quibus refrigerium in
igne praebebat, quem corde ferventissimo diligebant,
vos de hoc opusculo nostro, verborum quidem numero
longe brevius, sed pondere auctoritatis multo
grandius, in hymno quo ab eis Deus honoratur, admoneant.
Nam sanctitati humilitatem in Dei laudatoribus
conjungentes, apertissime docuerunt ut tanto
quisque caveat ne superbia decipiatur, quanto sanctius
aliquid profitetur. Proinde vos quoque laudate
eum qui vobis praestat ut in ardore medio saeculi hujus,
quamvis conjugio non copulemini, non tamen
uramini; et orantes etiam pro nobis, <hi>Benedicite,
sancti et humiles corde, Dominum; hymnum dicite, et
superexaltate eum in saecula <note>(Dan. III, 87)</note>
            </hi>.

</p>
          </div3>
        </div2>
      </div1>
</body>
  </text>
</TEI>