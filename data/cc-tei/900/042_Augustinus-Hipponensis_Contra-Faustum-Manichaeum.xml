<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Contra Faustum Manichaeum</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 42</title>
           <idno>AugHip.CoFaMa</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> </head>

<div2>
          <head>CAPUT PRIMUM.</head>
<p>Faustus quidam fuit, gente
Afer, civitate Milevitanus, eloquio suavis, ingenio
callidus, secta manichaeus, ac per hoc nefando errore
perversus. Noveram ipse hominem, quemadmodum eum
commemoravi in libris Confessionum mearum <note>(Lib.
5, capp. 3, 6)</note>. Hic quoddam volumen edidit adversus
rectam christianam fidem, et catholicam veritatem.
Quod cum venisset in manus nostras, lectumque esset
a fratribus; desideraverunt, et jure charitatis per
quam eis servimus flagitaverunt, ut ei responderemus.
Hoc aggrediar nunc in nomine atque adjutorio
Domini et Salvatoris nostri Jesu Christi, ut omnes
qui haec legent, intelligant quam nihil sit acutum ingenium
et lingua expolita, nisi a Domino gressus
hominis dirigantur <note>(Psal. XXXVI, 23)</note>. Quod multis
etiam tardioribus et invalidioribus occulta aequitate
divinae misericordiae praestitum est, cum multi acerrimi
et facundissimi, deserti adjutorio Dei, ad hoc
velociter et pertinaciter currerent, ut a veritatis via
longius aberrarent. Commodum autem arbitror, sub
ejus nomine verba ejus ponere, et sub meo responsionem
meam.</p>
</div2>

<div2>
          <head>CAPUT II.</head>
<p>FAUSTUS dixit: Satis superque in
lucem jam traductis erroribus, ac Judaicae superstitionis
simul et semichristianorum abunde detecta
fallacia, a doctissimo scilicet et solo nobis post beatum
patrem nostrum Manichaeum studendo Adimanto;
non ab re visum est, fratres charissimi, haec
quoque brevia vobis et concinna responsa, propter
callidas et astutas conferentium nobiscum propositiones,
scribere, quo cum iidem vos ex more parentis
sui serpentis captiosis circumvenire quaestiunculis
voluerint, et ipsi ad respondendum vigilanter eis sitis
instructi. Ita enim fiet ut ad ea ipsa quae proposuerint
religati, ulterius huc atque illuc vagari non possint.
Ac ne profusa confusave oratione legentium inundarentur
<pb n="0208"/>
ingenia, tam breviter quam distincte ex
adverso sibi, ipsorum atque nostrorum verba constitui.</p>
</div2>

<div2>
          <head>CAPUT III.</head>
<p>AUGUSTINUS respondit: Tu semichristianos
cavendos putas, quod nos esse dicis: nos
autem pseudochristianos cavemus, quod vos esse
ostendimus. Nam quod semis est, ex quadam parte
imperfectum, ex nulla tamen falsum est. Quid ergo?
si aliquid deest fidei eorum quos circumvenire conamini,
numquid ideo id quod eis adest destruendum,
ac non potius id quod deest astruendum est? Sicut
ad quosdam imperfectos loquens Apostolus ait: <hi>Gaudens
et videns vestram conversationem, et id quod deest
fidei vestrae in Christo <note>(Coloss. II, 5)</note>
            </hi>. Cernebat utique
quamdam fabricam spiritualem, sicut alibi dicit, <hi>Dei
aedificatio estis <note>(I Cor. III, 9)</note>
            </hi>: et in ea cernebat utrumque;
et unde gauderet, et unde satageret. Gaudebat
ex eo quod jam aedificatum videbat; satagebat ex eo
quod usque ad culmen perfectionis adhuc aedificandum
esse sentiebat. Itaque nos revera catholicos nondum
perfectos, sed quodam modo, ut dixisti, semichristianos
quos fallatis et seducatis vestra perversitate,
insectamini. Sed si qui adhuc etiam tales sunt, si
vos pseudochristianos esse intellexerint, quamvis
captiosis quaestionum vestrarum propositionibus, propter
id quod eorum fidei deest, respondere non
possint; non tamen sequendos, sed devitandos vos
esse cognoscunt. Sicut ergo vestra intentio est semichristianos
quos decipiatis inquirere, sic nostra intentio
est pseudochristianos vos ostendere: ut non
solum christiani peritiores vos convincendo prodant,
sed et imperitiores vos cavendo proficiant. Cur autem
serpentem patrem nostrum dixisti? An excidit tibi
quemadmodum soleatis vituperare Deum qui homini
praeceptum in paradiso dedit <note>(Gen. II, 16, 17)</note>, et
laudare serpentem quod ei per suum consilium oculos
<pb n="0209"/>
aperuit <note>(Gen. III, 7)</note>? Puto justum esse ut serpentem
illum diabolum a vobis laudatum, tu potius agnoscas
<pb n="0210"/>
parentem tuum. Nam ille te filium etiam modo vituperatus
agnoscit.</p>
</div2>
      </div1>

<div1>
        <head> <hi>LIBER SECUNDUS.</hi> </head>
<div2>
          <head>CAPUT PRIMUM.</head>
<pb n="0209"/>
          <p>FAUSTUS dixit: Accipis Evangelium?
Et maxime. Proinde ergo et natum accipis
Christum? Non ita est. Neque enim sequitur ut si
Evangelium accipio, idcirco et natum accipiam Christum.
Cur? Quia Evangelium quidem a praedicatione
Christi et esse coepit et nominari; in quo tamen ipse
nusquam se natum ex hominibus dicit. At vero genealogia
adeo non est Evangelium, ut nec ipse ejus
scriptor ausus fuerit eam Evangelium nominare. Quid
enim scripsit? <hi>Liber generationis Jesu Christi filii David <note>(Matth. I, 1)</note>
            </hi>.
Non ergo, liber Evangelii Jesu Christi;
sed, <hi>liber generationis:</hi> quippe ubi et stella
inducitur quae confirmat genesim <note>(Id. II, 2)</note>; ut recte
Genesidium hoc magis nuncupari possit quam Evangelium.
At denique Marcus, qui generationem scribere
non curavit, sed praedicationem tantum Filii Dei
quod est Evangelium, vide quam sit competenter
exorsus: <hi>Evangelium,</hi> inquit, <hi>Jesu Christi Filii Dei <note>(Marc. I, 1)</note>
            </hi>.
Ut hinc satis abundeque appareat genealogiam
non esse Evangelium. Nam et in ipso Matthaeo
post inclusum Joannem in carcerem, tunc legitur
Jesum coepisse praedicare Evangelium regni <note>(Matth.
IV, 12, 17)</note>. Ergo quidquid ante hoc narratum est,
genealogiam esse constat, non Evangelium. Alioquin
quid impediebat et Matthaeum ponere, <hi>Evangelium
Jesu Christi filii Dei;</hi> nisi quia improbum putavit
genealogiam vocare Evangelium? Quapropter, si jam
tibi distinctum satis est, quod usque nunc ignorasti,
longe aliud esse Evangelium quam genealogiam; scias
me, ut dixi, accipere Evangelium, id est, praedicationem
Christi. De quo quidquid jam perrogare volueris,
omissis generationibus quaere. Aut si et de ipsis conferre
est animus, non equidem recuso, cum sit mihi
magna et de his ad respondendum copia: sed tu
disce interrogare quod primum est. Videris enim
mihi nunc scire velle, non utrum Evangelium accipiam,
sed utrum generationes.</p>
</div2>

<div2>
          <head>CAPUT II.</head>
<p>AUGUSTINUS respondit: Certe interrogasti
teipsum velut ex persona nostra, utrum
acciperes Evangelium; et respondisti, <hi>Maxime.</hi> Rursusque
interrogasti, utrum acciperes Christum natum;
et respondisti, <hi>Non ita est:</hi> hanc scilicet causam
subjiciens, quia generatio Christi non pertinet ad
Evangelium. Quid ergo respondebis Apostolo dicenti, <hi>Memor esto Christum Jesum resurrexisse a mortuis ex
semine David, secundum Evangelium meum 
 <note>(II Tim. II,
8)</note>
            </hi>? Vides certe quam nescias, vel te nescire fingas,
quid sit Evangelium; nec ex doctrina apostolica, sed
ex vestro errore nomines Evangelium. Aut si hoc
appellas Evangelium, quod Apostoli appellaverunt;
aberras ab Evangelio, qui non credis Christum ex
<pb n="0210"/>
semine David: quod Apostolus secundum suum Evangelium
praedicari testatus est. Quod autem erat apostoli
Pauli Evangelium, hoc etiam caeterorum Apostolorum,
et omnium fidelium dispensatorum tanti
sacramenti. Hoc enim alibi dicit: <hi>Sive ergo ego, sive
illi; sic praedicamus, et sic credidistis <note>(I Cor. XV, 11)</note>
            </hi>.
Non enim omnes illi Evangelium conscripserunt, sed
tamen omnes Evangelium praedicaverunt. Narratores
quippe originis, factorum, dictorum, passionum Domini
nostri Jesu Christi, proprie dicti sunt Evangelistae.
Nam et ipsum nomen si quaeramus quid latine
interpretetur, Bonum nuntium dicitur Evangelium,
vel, Bona annuntiatio. Quod quidem cum aliquid bonum
annuntiatur, semper dici potest: proprie tamen
hoc vocabulum obtinuit illa quam dixi annuntiatio
Salvatoris. Si autem vos aliud annuntiatis, extra
Evangelium vos esse manifestum est. Utique sunt
adversus vos parvuli quos appellatis semichristianos,
si matris charitatis vocem sibi ex ore apostolico personantem
audiant: <hi>Si quis vobis annuntiaverit praeterquam
quod annuntiavimus vobis, anathema sit <note>(Galat. I,
8, 9)</note>
            </hi>. Cum ergo ipse Paulus secundum Evangelium
suum annuntiaverit Christum ex semine David, vos
qui hoc negatis, et aliud annuntiatis, anathema sitis.
Quis autem non videat quanta caecitate dicatur, quod
nusquam se Christus natum ex hominibus dicat, cum
pene nunquam se filium hominis taceat?</p>
</div2>

<div2>
          <head>CAPUT III.</head>
<p>Sed videlicet doctissimi homines,
profertis nobis ex armario vestro, nescio quem primum
hominem, qui ad gentem tenebrarum debellandam
de lucis gente descendit, armatum aquis suis,
contra inimicorum aquas; et igne suo, contra inimicorum
ignem; et ventis suis, contra inimicorum
ventos. Cur non ergo et fumo suo, contra inimicorum
fumum; et tenebris suis, contra inimicorum
tenebras: sed contra fumum aere, ut dicitis, armabatur;
et contra tenebras luce? An quia mala sunt
fumus et tenebrae, non ea potuit habere bonitas ejus?
Bona ergo sunt illa tria, aqua, ventus, ignis. Cur
ergo ea potuit habere malitia gentis adversae? Hic
respondetis: Sed aqua illa gentis tenebrarum mala
erat; quam vero primus homo attulit, bona erat: et
ventus illius malus, hujus autem bonus; ita et hujus
ignis bonus contra malum ignem illius dimicavit.
Cur ergo et contra malum fumum non potuit afferre
fumum bonum? An in fumo vestra mendacia, tanquam
fumus ipse, evanescunt atque deficiunt? Certe
primus homo vester contra naturam contrariam bellum
gessit. Cur quinque illis elementis quae in contraria
gente confingitis, unum allatum est de divinis
regnis contrarium, lux contra tenebras? Caetera
enim quatuor non sunt contraria. Nam nec aer fumo
<pb n="0211"/>
est contrarius, multo minus aquae aqua, et ventus
vento, et ignis igni.</p>
</div2>

<div2>
          <head>CAPUT IV.</head>
<p>Jamvero illa sacrilega deliramenta
quis audiat, quod primum hominem vestrum dicitis,
secundum hostium voluntatem, quo eos caperet,
elementa quae portabat mutasse atque vertisse, ut
regnum quod dicitis falsitatis, in sua natura manens,
non fallaciter dimicaret, et substantia veritatis mutabilis
appareret, ut falleret? Hujus primi hominis
filium credi vultis Dominum Jesum Christum. Hujus
commentitiae fabulae filiam dicitis veritatem. Hunc
primum hominem, quem laudatis, quia mutabilibus
et mendacibus formis cum adversa gente pugnavit;
si verum dicitis, non imitamini: si autem imitamini,
et vos mentimini. Quapropter Dominus et Salvator
noster Jesus Christus, verus et verax Dei Filius,
verus et verax hominis filius, quod utrumque de se
ipse testatur, et de vero Deo divinitatis aeternitatem,
et de vero homine carnis originem duxit. Non novit
apostolica doctrina primum hominem vestrum. Audite
Apostolum Paulum: <hi>Primus homo,</hi> inquit, <hi>de
terra, terrenus; secundus homo de coelo, coelestis.
Qualis terrenus, tales et terreni; qualis coelestis, tales
et coelestes. Sicut portavimus imaginem terreni, portemus
et imaginem ejus qui de coelo est <note>(I Cor. XV, 47-49)</note>
            </hi>.
Primus itaque homo de terra terrenus, ille Adam de
limo formatus; secundus autem homo de coelo coelestis,
Dominus Jesus Christus: quia Filius Dei venit
ad carnem, qua suscepta et homo exterius fieret, et
Deus interius permaneret; ut et Filius Dei verus
esset per quem facti sumus, et hominis filius verus
fieret per quem refecti sumus. Cur ergo primum
hominem vestrum commentitium nescio unde producitis,
et primum hominem quem doctrina apostolica
docet non vultis agnoscere? An ut compleatur
in vobis quod ipse Apostolus ait: <hi>A veritate quidem
auditum suum avertentes, ad fabulas autem convertentur <note>(II Tim. IV, 4)</note>
            </hi>?
Paulus annuntiat primum hominem
de terra terrenum: Manichaeus annuntiat primum
hominem non terrenum, nescio quibus fallacibus
elementis quinque vestitum. Et Paulus dicit, <hi>Si quis
vobis annuntiaverit praeterquam quod annuntiavimus
vobis, anathema sit.</hi> Ergo ne Paulus mendax sit, Manichaeus
anathema sit.</p>
</div2>

<div2>
          <head>CAPUT V.</head>
<p>Quod autem etiam stellae calumniamini,
qua Magi ad Christum infantem adorandum
perducti sunt, non erubescitis, cum vos commentitium
Christum vestrum, filium commentitii primi
hominis vestri, non sub stellae testificatione ponatis,
sed in stellis omnibus colligatum esse dicatis: quia
videlicet principibus tenebrarum commixtum esse
creditis in illo bello, quo ipse primus homo vester
cum tenebrarum gente pugnavit, ut de ipsis principibus
tenebrarum tali commixtione captis mundus
fabricaretur. Unde et ista sacrilega deliramenta vos
cogunt, non solum in coelo atque in omnibus stellis,
sed etiam in terra atque in omnibus quae nascuntur
in ea, confixum et colligatum atque concretum Christum
dicere, non jam Salvatorem vestrum, sed a
<pb n="0212"/>
vobis salvandum cum ea manducatis atque ructatis.</p>
<p>Nam et ista impia vanitate seducti, seducitis Auditores
vestros, ut vobis cibos afferant, quo possit ligato
in eis Christo subveniri per vestros dentes et ventres.
Talibus enim auxiliis eum solvi et liberari praedicatis;
nec saltem totum, sed adhuc licet exiguas sordidasque
reliquias ejus in stercoribus remanere contenditis,
ut in aliis atque aliis rerum corporalium
formis iterum atque iterum implexae implicataeque
teneantur: et si mundo stante solvi et purgari non
potuerint, jam illo igne ultimo quo ipse mundus ardebit <note>(II Petr. III, 10-12)</note>,
solvantur atque purgentur.
Nec tamen etiam tunc totum Christum dicitis posse
liberari, sed ejus bonae divinaeque naturae novissimas
residuasque particulas, quae ita sordidatae sunt, ut
nullo modo dilui valeant, damnari in aeternum confixas
globo horrido tenebrarum. Ecce qui se fingunt
indignari quod Filio Dei fiat injuria, quia eum natum
stella demonstrasse dicatur, tanquam genesis ejus
sub fatali constellatione sit constituta; cum eum ipsi
non tantum sub stellarum connexione, sed in vinculis
omnium terrenorum, et in succis omnium herbarum,
et in putredine omnium carnium, et in corruptione
omnium ciborum, ita ligatum pollutumque constituant,
ut ex magna, non tamen ex tota parte, solvi
purgarique non possit, nisi et ab hominibus, Electis
videlicet Manichaeorum, etiam in porris radiculisque
ructetur.</p>
<p>Et nos quidem sub fato stellarum nullius hominis
genesim ponimus, ut liberum arbitrium voluntatis,
quo vel bene vel male vivitur, propter justum judicium
Dei ab omni necessitatis vinculo vindicemus:
quanto minus illius temporalem generationem sub
astrorum conditione credimus factam, qui est aeternus
universorum Creator et Dominus? Itaque illa
stella quam viderunt Magi, Christo secundum carnem
nato, non ad decretum dominabatur, sed ad testimonium
famulabatur; nec eum subjiciebat imperio,
sed indicabat obsequio. Proinde non ex illis erat haec
stellis, quae ab initio creaturae itinerum suorum ordinem
sub Creatoris lege custodiunt; sed novo Virginis
partu, novum sidus apparuit, quod ministerium
officii sui etiam ipsis Magis quaerentibus Christum,
cum ante faciem praeiret, exhibuit, donec eos usque
ad ipsum locum ubi Dei Verbum infans erat, praeeundo
perduceret. Qui tandem astrologi ita constituerunt
hominum nascentium fata sub stellis, ut aliquam
stellarum, homine aliquo nato, circuitus sui
ordinem reliquisse, et ad eum qui natus est perrexisse,
asseverent? Sortem quippe nascentis astrorum
ordini colligari arbitrantur, non astrorum ordinem
ob hominis nati diem posse mutari. Quapropter, si
stella illa ex iis erat quae in coelo peragunt ordines
suos, quomodo poterat decernere quod natus Christus
acturus erat, quae nato Christo jussa est relinquere
quod agebat? Si autem, ut probabilius creditur,
<pb n="0213"/>
ad demonstrandum Christum, quae non erat
exorta est; non ideo Christus natus est quia illa
exstitit, sed ideo illa exstitit quia Christus natus est.
Unde, si dici oporteret, non stellam Christo, sed
Christum stellae fatum fuisse diceremus. Ipse quippe
illi, non illa huic, nascendi attulit causam. Si ergo
sunt fata quae a fando, id est, a dicendo appellata
sunt; quoniam Christus Verbum Dei est, in quo
antequam essent, dicta sunt omnia; non consortium
siderum fatum Christi est, sed fatum etiam siderum
Christus est: qui et ipsam carnem sub coelo creatam
ea voluntate assumpsit, qua etiam coelum creavit;
ea potestate deposuit et recepit, qua etiam sideribus
imperavit.</p>
</div2>

<div2>
          <head>CAPUT VI.</head>
<p>Cur ergo non sit Evangelium quod
de ista generatione narratur, cum tam bona nobis
annuntietur, ut per ipsam nostra sanetur infirmitas?
An quia Matthaeus non est ita exorsus, ut diceret, <hi>Initium Evangelii Jesu Christi,</hi> 
 sicut ait Marcus;
sed, <hi>Liber generationis Jesu Christi?</hi> Hoc modo nec
Joannes Evangelium scripsisse dicatur, quia nec
ipse ait, Initium Evangelii, aut Liber Evangelii; sed, <hi>In principio erat Verbum 
 <note>(Joan. I, 1)</note>
            </hi>. Nisi forte tam
<pb n="0214"/>
elegans vocabulorum fabricator Faustus fuit, ut et
hoc Joannis exordium, Verbidium nominaverit, propter
Verbum; sicut illud, propter genesim, Genesidium
ausus est appellare. Sed cur non potius cogitatis,
quanta impudentia prolixas illas et impias
fabulas vestras Evangelium nominetis? Quid enim
illic boni annuntiatur, ubi dicitur Deus adversus rebellem
nescio quam contrariam alienamque naturam
non aliter regno suo potuisse prospicere atque consulere,
nisi partem suae naturae in illius avidas fauces
devorandam mitteret, atque ita polluendam, ut post
tantos labores atque cruciatus non posset saltem tota
purgari? Itane tam malus nuntius Evangelium est?
Certe omnes qui graece vel tenuiter noverunt, Evangelium,
Bonum nuntium, aut Bonam annuntiationem
interpretantur. Quomodo est autem iste bonus nuntius,
quandoquidem ipse Deus vobis, velo sibi opposito,
lugere nuntiatus est, donec sua membra ab illa vastatione
et contaminatione reparentur atque purgentur?
Qui si aliquando luctum finierit, crudelis erit.
Quid enim de illo male meruit pars illa ejus quae in
globo ligabitur? quae utique in aeternum lugenda est,
quia in aeternum damnabitur. Sed evasimus, quod
istum nuntium quisquis diligenter adverterit, non
cogitur lugere, quia malus est; sed ridere, quia falsus
est.</p>
</div2>
      </div1>

<div1>
        <head> <hi>LIBER TERTIUS.</hi> </head>
<div2>
          <head>CAPUT PRIMUM.</head>
<pb n="0213"/>
          <p>FAUSTUS dixit: Accipis ergo
generationem? Equidem conatus diu sum hoc ipsum
qualecumque est persuadere mihi, quia sit natus Deus:
sed offensus duorum maxime evangelistarum dissensione,
qui genealogiam ejus scribunt, Lucae et Matthaei <note>(Matth. I, 1-17, et Luc. III, 23-38)</note>,
haesi incertus
quemnam potissimum sequerer. Fieri enim posse
putabam, ut quia praescius non sum, quem mentiri
existimarem, ipse diceret verum; et quem vera loqui,
ipse forsitan mentiretur. Infinita ergo eorum praetermissa
lite, et interminabili mihi, ad Joannem Marcumque
me contuli: nec impariter a duobus ad duos,
et ab Evangelistis ad ejusdem nominis professores.
Quorum mihi principia interim non immerito placuerunt,
quia nec David, nec Mariam inducunt, nec
Joseph; sed Joannes quidem in principio fuisse Verbum
dicit, et Verbum fuisse apud Deum, et Deum
fuisse Verbum <note>(Joan. I, 1)</note>, Christum significans:
Marcus vero, <hi>Evangelium,</hi> inquit, <hi>Jesu Christi filii
Dei <note>(Marc. I, 1)</note>
            </hi>: tanquam Matthaeum exprobrans,
qui posuerit filium David. Nisi forte alterum hic, et
alterum ille annuntiat Jesum. Haec ergo ratio est,
qua ego non accipio Christum natum. Tu vero, si
tantus es ut hanc mihi adimas offensionem, effice ut
inter se ipsi conveniant; et utcumque succumbam:
quamvis nec sic quidem dignum erit ex utero natum
credere Deum, et Deum Christianorum.</p>
</div2>

<div2>
          <head>CAPUT II.</head>
<p>AUGUSTINUS respondit: O si pio
studio legisses Evangelium, et ea quae te in Evangelistis
<pb n="0214"/>
tanquam repugnantia movissent, diligenter quaerere,
quam temere damnare maluisses; ut saltem
propter ipsam, quae quasi prima fronte occurrit, apertissimam
repugnantiam, cogitares, nisi aliquid illic
magnum lateret, difficile fieri potuisse ut tanta eis
auctoritas in terrarum orbe praeberetur, qua sibi tot
hominum doctissimorum ingenia subjugarent. Quid
enim magnum est videre quod vidistis, alios Christi
secundum carnem progeneratores commemorari a
Luca, alios a Matthaeo, cum ambo Joseph constituant,
Matthaeus ad quem terminet, Lucas a quo incipiat:
qui propter quoddam cum ejus matre sanctum et virginale
conjugium, etiam ipse parens Christi meruit
appellari; ut propter virilem dignitatem, ab ipso, vel
usque ad ipsum, generationes contexerentur? Quid
ergo magnum est quod vidistis, quod alium patrem
habeat Joseph secundum Matthaeum, alium secundum
Lucam; et alium avum secundum istum, alium
secundum illum, et deinceps sursum versus usque ad
David, per tam multas generationes alios parentes
ejus ab isto, alios ab illo enumerari? Itane tam
apertam manifestamque diversitatem, tot acuti et
docti viri, divinarum Scripturarum pertractatores
diligentissimi, non viderent? qui quidem in latina
lingua perpauci sunt; eos autem in graeca quis numeret?
Viderunt eam plane. Quid enim facilius, aut
quis paululum intuens, ista non videat? Sed pie cogitantes
tantae auctoritatis eminentiam, latere ibi aliquid
crediderunt, quod petentibus daretur, oblatrantibus
<pb n="0215"/>
negaretur; a quaerentibus inveniretur, reprehendentibus
subtraheretur; pulsantibus aperiretur <note>(Matth. VII, 7)</note>,
oppugnantibus clauderetur; petierunt,
quaesierunt, pulsaverunt, acceperunt, invenerunt,
intraverunt.</p>
</div2>

<div2>
          <head>CAPUT III.</head>
<p>Nempe tota in hoc quaestio est, quomodo
potuerit duos patres habere Joseph. Hoc enim
si potuisse fieri demonstratur, nulla omnino causa
est, cur quisquam istorum evangelistarum, in diversis
generationibus enumerandis, falsum dixisse credatur.
A duobus enim patribus, jam non erit mirum
neque contrarium, quod et avi duo et atavi et proavi
esse potuerunt, et quidquid supra est usque ad David
cujus erant ambo filii, et Salomon qui pertinet
ad ordinem quem Matthaeus secutus est, et Nathan qui
est in serie quam Lucas exposuit. Attendunt enim
ista nonnulli, et vident non posse a duobus viris per
commixtionem carnis hominem gigni; et ideo putant
istam quaestionem non posse dissolvi: nec intuentur,
quod usitatissimum atque facillimum est, patrem
cujusquam, non eum tantum dici a quo genitus,
sed etiam eum a quo fuerit adoptatus.</p>
<p>Neque enim adoptionis vinculum apud antiquos
alienum ab eorum moribus fuit, cum etiam feminas
inveniamus adoptasse sibi filios, non ex utero suo
natos: sicut Sara ex Agar <note>(Gen. XVI, 2)</note>, et Lia ex
ancilla sua <note>(Id. XXX, 9 13)</note>, et filia Pharaonis Moysen
adoptavit <note>(Exod. II, 9, 10)</note>. Ipse autem Jacob, nepotes
suos, filios Joseph adoptavit <note>(Gen. XLVIII, 5)</note>.
Ipsum vero adoptionis nomen plurimum valere in
nostrae fidei sacramento, apostolica doctrina testatur.
Unde apostolus Paulus cum de Judaeorum meritis
loqueretur: <hi>Quorum est,</hi> inquit, <hi>adoptio, et gloria, et
Testamenta, et Legislatio; quorum patres, et ex quibus
Christus secundum carnem, qui est super omnia Deus
benedictus in saecula <note>(Rom. IX, 4, 5)</note>
            </hi>. Item dicit: <hi>Et
ipsi in nobismetipsis ingemiscimus, adoptionem exspectantes
filiorum Dei</hi>, <hi>redemptionem corporis nostri <note>(Id. VIII, 23)</note>
            </hi>.
Item alio loco: <hi>Cum autem venit plenitudo
temporis, misit Deus Filium suum factum ex muliere,
factum sub Lege, ut eos qui sub Lege erant redimeret,
ut adoptionem filiorum reciperemus <note>(Galat. IV,
4, 5)</note>
            </hi>. Haec igitur adoptio quanti sacramenti sit, his
atque hujusmodi testimoniis satis apparet. Unicum
enim Filium Deus habet, quem genuit de substantia
sua, de quo dicitur: <hi>Cum in forma Dei esset, non
rapinam arbitratus est esse aequalis Deo <note>(Philipp. II,
6)</note>
            </hi>. Nos autem non de substantia sua genuit; creatura
enim sumus, quam non genuit, sed fecit: et ideo, ut
fratres Christi secundum modum suum faceret,
adoptavit. Iste itaque modus quo nos Deus, cum jam
essemus ab ipso non nati, sed conditi et instituti,
verbo suo et gratia sua genuit ut filii ejus essemus,
<pb n="0216"/>
adoptio vocatur. Unde Joannes dicit: <hi>Dedit eis potestatem
filios Dei fieri <note>(Joan. I, 12)</note>
            </hi>. Cum igitur jus
adoptionis filiorum apud patres nostros et in Scripturis
sanctis usitatum sit; quae impietatis dementia
praecipitat, prius Evangelistas falsitatis arguere, quod
diversas generationes commemoraverunt, tanquam
utraeque verae esse non possint; quam cogitare et
attendere et videre quod facillimum est, quam crebra
consuetudine generis humani, unus homo duos patres
habere potuerit; unum cujus carne homo sit genitus,
alterum cujus voluntate, cum jam homo esset, filius
sit adoptatus? Qui si non recte dicitur pater, nec nos
recte dicimus, <hi>Pater noster, qui es in coelis <note>(Matth.
VI, 9)</note>
            </hi>, ei de cujus substantia nati non sumus, sed cujus
gratia et misericordissima voluntate adoptati secundum
doctrinam apostolicam et fidelissimam veritatem
sumus. Ipsum quippe habemus et Deum, et
Dominum, et Patrem: Deum, quod ab ipso, etiam
ex hominibus parentibus, conditi sumus; Dominum,
quod ei subditi sumus; Patrem, quod ejus adoptione
renati sumus.</p>
<p>Facile fuit ergo religiosis perscrutatoribus divinarum
Litterarum, aliquantulum considerare, et videre
in diversis Christi generationibus a duobus evangelistis
commemoratis, quomodo duos patres potuit habere
Joseph, quorum progenitores diversi enumerentur.
Hoc et vos, si studium contentionis non excaecaret,
facile videre possetis. Sed ab illis viris alia etiam
quaesita et inventa sunt, cum omnes harum narrationum
partes pertractarent: haec autem a vestro intellectu
longissime remota sunt. Itaque etiam in Manichaei
errore constituti, id quod in rebus humanis
fieri solet, ut alius carne generet filium, alius eum
voluntate adoptet, ac sic unus duos patres habeat,
si non adverso animo legeretis, cogitando videre
possetis.</p>
</div2>

<div2>
          <head>CAPUT IV.</head>
<p>Cur autem Matthaeus ab Abraham
coeperit, descendens usque ad Joseph; Lucas autem
a Joseph coeperit, ascendens, non usque ad Abraham,
sed usque ad Deum qui fecit hominem, et dato praecepto
potestatem dedit ut credens filius Dei fieret:
et cur ille in capite libri generationes ipsas enumeravit;
ille autem, cum Dominus Salvator a Joanne
baptizatus fuisset: et quid sibi velit numerus generationum
secundum Matthaeum, ut ter quatuordecim
digerantur, quibus in summam computatis, tanquam
una minus appareat; numerus autem generationum
secundum Lucam, qui in baptismo Domini commemoratur,
ad septuaginta et septem perveniat: quem numerum
ipse Dominus in peccatorum remissionem
commendat dicens, <hi>Non tantum septies, sed usque
septuagies septies <note>(Id. XVIII, 22)</note>
            </hi>: nullo pacto indagare
possetis, nisi aut ab aliquo catholico id audiretis,
non quolibet, sed divinarum Scripturarum studioso,
et quantum posset, perito; aut ipsi ab errore
correcti, pietate catholica peteretis ut acciperetis,
quaereretis ut inveniretis, pulsaretis ut intraretis.</p>
</div2>

<div2>
          <head>CAPUT V.</head>

<pb n="0217"/>
<p>Quapropter, quoniam id quod Faustum
de generationum diversitate permovit, quia in
duobus patribus intelligendis hic nodus erat, intellecta
natura et adoptione solutum est, frustra se voluit
ad duos evangelistas conferre, et ab aliis duobus
auferre: magis offensurus ad quos se contulisset,
quam eos a quibus abstulisset. Non enim amant sancti
suos electores, si suorum sociorum eos invenerint
desertores. Unitate enim gaudent, et in Christo unum
sunt: et si alius aliud, et alius aliud; aut alius aliter,
et alius aliter; vera tamen omnes dicunt, nec sibi
ullo modo contraria, si pius lector accedat, si mitis
legat, si non haeretico animo unde rixetur, sed fideli
corde unde aedificetur, inquirat. Jam ergo, quoniam
singulorum patrum generationes, quos ut unus
homo duos haberet, non est ab humano genere alienum,
singulos Evangelistas narrandas suscepisse
credidimus, non est a veritate nostra fides aliena.
Quocirca, inter se jam Evangelistis convenientibus,
sicut Faustus promisit, utcumque succumbite.</p>
</div2>

<div2>
          <head>CAPUT VI.</head>
<p>An illud quod adjunxit, vos movet
adhuc? <hi>Quamvis nec sic quidem,</hi> inquit, <hi>dignum erit,
ex utero natum credere Deum, et Deum Christianorum.</hi> 
Quasi nos ipsam divinam naturam ex feminae utero
exstitisse credamus. Nonne modo commemoravi Apostoli
testimonium, ubi ait de Judaeis: <hi>Quorum patres,
et ex quibus Christus secundum carnem, qui est super
omnia Deus benedictus in saecula?</hi> Christus ergo Dominus
<pb n="0218"/>
et Salvator noster Filius Dei verus secundum
divinitatem, et filius hominis verus secundum carnem,
non ex eo quod est super omnia Deus benedictus
in saecula ex femina natus est; sed ex illa
infirmitate quam suscepit ex nobis, ut in ea moreretur
pro nobis, et eam sanaret in nobis: non ex forma
Dei, in qua cum esset, <hi>non rapinam arbitratus est esse
aequalis Deo,</hi> natus ex femina est; sed ex forma
servi, quam accipiendo, <hi>semetipsum exinanivit <note>(Philipp.
II, 6)</note>
            </hi>. Neque enim ob aliud exinanisse se dictus
est, nisi accipiendo formam servi, non amittendo
formam Dei. Illa enim natura, qua in forma Dei aequalis
est Patri, incommutabiliter permanente, suscepit
mutabilem nostram, per quam de virgine nasceretur.
Vos autem, cum carnem Christi virginali utero committere
horretis, ipsam divinitatem Dei, non tantum
hominum, sed et canum porcorumque uteris commisistis!
semel conceptam in utero virginis Christi
carnem non vultis credere, in quo non solum non
ligatus, sed nec mutatus est Deus; et ipsam Dei partem,
divinamque naturam, in omnium hominum, ac
bestiarum masculinis seminibus et femininis uteris,
in omnibus conceptibus, per omnes terras, et per
omnes aquas, et per omnes horas ligari, opprimi,
coinquinari, et nec totam postea liberari posse praedicatis!</p>
</div2>
      </div1>

<div1>
        <head> <hi>LIBER QUARTUS.</hi> </head>
<div2>
          <head>CAPUT PRIMUM.</head>
<pb n="0217"/>
          <p>FAUSTUS dixit: Accipis Testamentum
Vetus? Si est mihi in eo haereditas, accipio;
si non est, non accipio. Improbitas enim haec
quidem nimia est, usurpare tabulas quae testentur
exhaeredatum. An ignoras Testamentum Vetus Chananaeorum
terram repromittere <note>(Gen. XV, 18, et
XVII, 8)</note>; sed eam tamen Judaeis, id est, circumcisis,
et sacrificantibus, et abstinentibus a porcina, ac reliquis
carnibus, quas immundas Moyses appellat, sabbata
observantibus, et azymorum solemnitatem, ac
reliqua hujusmodi, quae ejus ipse testator eis observanda
mandavit <note>(Levit. XI, 7, et Exod. XII, et XX, 8)</note>?
Quae quia Christianorum placuere nemini; neque
enim quisquam nostrorum ea custodit; dignum est ut
cum refusa haereditate reddamus et tabulas. Haec ergo
prima causa est cur ego Testamento Vetus abjiciendum
puto: nisi tu me prudentius aliquid doceas. Secunda
vero causa est, quod tam etiam misera ejus,
et corporalis, ac longe ab animae commodis haereditas
est, ut post beatam illam Novi Testamenti pollicitationem,
quae coelorum mihi regnum, et vitam perpetuam
repromittit, etiam si gratis eam mihi testator suus
ingereret, fastidirem.</p>
</div2>

<div2>
          <head>CAPUT II.</head>
<p>AUGUSTINUS respondit: Temporalium
quidem rerum promissiones Testamento Veteri
contineri, et ideo Vetus Testamentum appellari,
<pb n="0218"/>
nemo nostrum ambigit; et quod aeternae vitae promismissio
regnumque coelorum ad Novum pertinet Testamentum:
sed in illis temporalibus figuras fuisse
futurorum, quae implerentur in nobis, in quos finis
saeculorum obvenit, non suspicio mea, sed apostolicus
intellectus est, dicente Paulo, cum de talibus
loqueretur, <hi>Haec omnia figurae nostrae fuerunt;</hi> et
iterum, <hi>Haec omnia in figura contingebant illis; scripta
sunt autem propter nos, in quos finis saeculorum obvenit <note>(I Cor. X, 6, 11)</note>
            </hi>.
Non ergo Vetus Testamentum ad consequendas
illas promissiones, sed ad intelligendas in
eis Novi Testamenti praenuntiationes accipimus: Veteris
quippe testificatio, fidem Novo conciliat. Unde
Dominus posteaquam resurrexit a mortuis, seque non
solum intuendum discipulorum oculis, sed etiam contrectandum
manibus obtulit, ne quid tamen cum suis
mortalibus et carnalibus sensibus fallaciter agi arbitrarentur,
magis eos de veterum Librorum testificatione
firmavit dicens: <hi>Oportebat impleri omnia quae
scripta sunt in Lege Moysi, et Prophetis, et Psalmis de
me <note>(Luc. XXIV, 44)</note>
            </hi>. Non itaque spes nostra in temporalium
rerum promissione defixa est; quandoquidem
nec ipsos illius temporis sanctos et spirituales
viros, Patriarchas et Prophetas, his terrenis rebus
<pb n="0219"/>
fuisse deditos credimus: intelligebant enim, revelante
sibi Spiritu Dei, quid tempori illi congrueret, et
quibus modis Deus per illas omnes res gestas et dictas,
futura figuranda et praenuntianda decerneret;
magisque desiderium eorum de Novo Testamento
erat: sed praesens functio corporalis, ad significanda
nova ventura, pollicitationibus veteribus praebebatur.
Ita illorum hominum non tantum lingua, sed et vita
prophetica fuit. Carnalis autem populus, promissis
vitae praesentis inhaerebat. De quo tamen etiam populo
nihilominus significabantur futura.</p>
<p>Sed vos ista non intelligitis; quia, sicut propheta
dixit, <hi>Nisi credideritis, non intelligetis <note>(Isai. VII, 9)</note>
            </hi>.
Non enim estis eruditi in regno coelorum, id est, in
Ecclesia Christi vera catholica. Quod si essetis, de divitiis
sanctarum Scripturarum, non solum nova, sed
etiam vetera proferretis. Ipse quippe Dominus dicit: <hi>Propterea omnis scriba eruditus in regno coelorum, similis
est homini patrifamilias, proferenti de thesauro
suo nova et vetera 
 <note>(Matth. XIII, 52)</note>
            </hi>. Et ideo, dum sola
promissa Dei nova tenere vos arbitramini, remansistis
in vetustate carnis, et novitatem induxistis erroris.
<pb n="0220"/>
De qua novitate Apostolus dicit: <hi>Profanas autem
verborum novitates evita; multum enim proficiunt
ad impietatem, et sermo eorum sicut cancer serpit. Ex
quibus est Hymenaeus, et Philetus, qui circa veritatem
aberraverunt, dicentes resurrectionem jam factam esse,
et fidem quorumdam subverterunt <note>(II Tim. II, 16-18)</note>
            </hi>.
Ex qua vena falsitatis vos manare cognoscite, qui dicitis,
nunc esse resurrectionem tantummodo animarum
per praedicationem veritatis; corporum autem,
quam praedicaverunt Apostoli, futuram negatis. Quid
autem spiritualiter, secundum hominem interiorem,
qui renovatur in agnitione Dei <note>(Coloss. III, 10)</note>, potestis
cogitare; cum per vetustatem carnis, et per carnalium
rerum imagines, quibus totus error vester involvitur,
res corporeas, non possessione teneatis, sed
phantasmate sapiatis? Terram enim Chananaeorum,
quae manifesta erat, et manifeste illi populo data est,
contemnere vos, et fastidire gloriamini; quasi non ita
terram luminis describatis ex una parte, a terra gentis
tenebrarum, tanquam cuneo coarctato discissam, ut
neque in rerum veritate inveniatur, et in cogitationum
vestrarum falsitate credatur: et ideo nec vitam
vestram data sustineat, et mentem vestram desiderata
corrumpat.
</p>
        </div2>
      </div1>

<div1>
        <head> <hi>LIBER QUINTUS.</hi> </head>
<div2>
          <head>CAPUT PRIMUM.</head>
<pb n="0219"/>
          <p>FAUSTUS dixit: Accipis Evangelium?
tu me interrogas utrum accipiam, in quo idipsum
accipere apparet, quia quae jubet observo. An
ego de te quaerere debeo, utrum accipias, in quo nulla
accipientis Evangelium videntur indicia? Ego patrem
dimisi, et matrem, uxorem, filios, et caetera
quae Evangelium jubet <note>(Matth. XIX, 29)</note>; et interrogas
utrum accipiam Evangelium? Nisi adhuc nescis
quid sit quod Evangelium nuncupatur. Est enim nihil
aliud quam praedicatio, et mandatum Christi. Ego
argentum et aurum rejeci, et aes in zonis habere destiti,
quotidiano contentus cibo, nec de crastino curans,
nec unde venter impleatur, aut corpus operiatur,
sollicitudinem gerens <note>(Id. X, 9, 10, et VI, 25-
34)</note>; et quaeris a me utrum accipiam Evangelium?
Vides in me Christi beatitudines illas quae Evangelium
faciunt <note>(Id. V, 3-11)</note>; et interrogas utrum illud
accipiam? Vides pauperem, vides mitem, vides pacificum,
puro corde, lugentem, esurientem, sitientem,
persecutiones et odia sustinentem propter justitiam;
et dubitas utrum accipiam Evangelium? Non
ergo jam mirum est Joannem Baptistam viso Jesu, et
ejus item auditis operibus, quaerere adhuc utrum ipse
esset Christus: cui digne et merito Jesus nec dignatus
quidem est renuntiare quod ipse esset; sed opera
rursus eadem illi, quae jamdudum audierat, remandavit, <hi>Caeci vident, surdi audiunt, mortui resurgunt <note>(Id. XI, 2-6)</note>
            </hi>,
etc. Quod ego quoque circa te non immerito
fecerim, si perroganti utrum accipiam Evangelium
dixero, Omnia mea dimisi, patrem, matrem,
uxorem, filios, aurum, argentum, manducare, bibere,
<pb n="0220"/>
delicias, voluptates: hoc tibi ad interrogata satis
responsum puta, et beatum te futurum, si in me
non fueris scandalizatus.</p>
</div2>

<div2>
          <head>CAPUT II.</head>
<p>Sed non, inquis, accipere Evangelium
hoc solum est, si quod praecepit, facias; sed ut
etiam credas omnibus quae in eodem scripta sunt,
quorum primum est illud, quia sit natus Deus. Sed
nec item est solum illud, Evangelium accipere, ut
credas quia natus est Jesus; sed ut facias etiam quod
praecepit. At si me idcirco Evangelium non accipere
putas, quia generationem praetermitto, nec tu ergo
accipis; et multo magis non accipis, quia praecepta
contemnis. Ac per hoc interim pares sumus, donec
discutiamus et partes: aut si tibi non praejudicat praeceptorum
ista contemptio ad profitendum quia accipias
Evangelium, mihi quare ad hoc praejudicet genealogia
damnata? Quod si Evangelium accipere, in
duobus his constat, ut dicis, genealogias credere, et
servare mandata, quid ergo imperfectus imperfectum
judicas? Uterque nostrum eget alterutro. Sin, quod
certius est, accipere Evangelium in sola observatione
constat coelestium mandatorum, duplici modo improbus
es, qui, ut dici solet, desertor arguas militem.
Et tamen age, ponamus, quia ita vis, duo haec partes
esse fidei perfectae, quarum una quidem constet
in verbo, id est fateri Christum natum; altera vero
in opere, quod est observatio praeceptorum: vide ergo
quam arduam ego et difficiliorem mihi partem elegerim;
tu vide quam levissimam et faciliorem. Nec
<pb n="0221"/>
immerito plebs ad te confluit, a me refugit, nesciens
utique quia regnum Dei non sit in verbo, sed in virtute.
Quid ergo est quod me lacessis, si difficiliorem
fidei aggressus partem, tibi ut infirmo reliqui faciliorem?
Sed ego ad tribuendam, inquis, salutem animis,
hanc partem fidei efficaciorem puto, ac magis
idoneam, quam tu reliquisti, id est, Christum fateri
natum.</p>
</div2>

<div2>
          <head>CAPUT III.</head>
<p>Age ergo, ipsum eumdem interrogemus
Christum, et unde potissimum nobis salutis
oriatur occasio, ex ejus ore discamus. Quis hominum
intrabit in regnum tuum, Christe? <hi>Qui fecerit,</hi> inquit, <hi>voluntatem Patris mei qui in coelis est 
 <note>(Matth. VII, 21)</note>
            </hi>.
Non dixit: Qui me professus fuerit natum. Et alibi ad
discipulos: <hi>Ite, docete omnes gentes, baptizantes eos
in nomine Patris et Filii et Spiritus sancti, et docentes
eos servare omnia quae mandavi vobis <note>(Id. XXVIII, 19,
20)</note>
            </hi>. Non dixit: Docentes eos quia sim natus, sed ut
mandata conservent. Item alibi: <hi>Amici mei eritis, si
feceritis quae praecipio vobis.</hi> Non dixit, Si natum me
credideritis. Rursum: <hi>Si feceritis mandata mea, manebitis
in mea charitate <note>(Joan. XV, 14, 10)</note>
            </hi>. Et alia
multa. Necnon et in monte cum doceret, <hi>Beati pauperes
spiritu</hi>, dicens, <hi>beati mites, beati pacifici, beati
puro corde, beati qui lugent, beati qui esuriunt, beati
qui persecutionem patiuntur propter justitiam <note>(Matth. V,
3-10)</note>
            </hi>; nusquam dixit, Beati qui me confessi fuerint
natum. Et in discretione agnorum ab haedis in judicio,
dicturum se dicit iis qui ad dextram erunt: <hi>Esurivi,
et cibastis me; sitivi, et potastis me,</hi> et caetera: propterea <hi>percipite regnum 
 <note>(Id. XXV, 35, 34)</note>
            </hi>. Non dixit:
Quia natum me credidistis, regnum percipite. Necnon
et diviti quaerenti vitam aeternam: <hi>Vade,</hi> inquit, <hi>vende omnia quae habes, et sequere me 
 <note>(Id. XIX, 21)</note>
            </hi>.
Non dixit: Crede me natum, ut in aeternum vivas.
Ecce igitur portioni meae, quam mihi de gemina, ut
vultis, fide delegi, ubique regnum, vita, beatitudo
promittitur; vestrae vero nusquam. Aut docete sicubi
scriptum est, beatum esse, regnumve percepturum,
aut aeternam habiturum vitam, qui eum confessus fuerit
natum ex femina. Interim tametsi et haec pars est
fidei, beatitudinem non habet. Cum vero eam nec partem
fidei probaverimus, quid fiet? Nempe eritis vos
inanes, quod et ipsum utique monstrabitur. Sed interim
hoc satis nobis est ad propositum, quia portio
haec nostra beatitudinibus coronata sit. Cui tamen accedit
et illa alia beatitudo, ex confessione quoque sermonis,
quia Jesum confitemur esse Christum Filium
Dei vivi: quod aeque ipse ore suo testatur Jesus dicens
ad Petrum, <hi>Beatus es, Simon Bar-Jona, quia non
tibi hoc caro et sanguis revelavit, sed Pater meus qui in
coelis est <note>(Id. XVI, 17)</note>
            </hi>. Quapropter non jam, ut putabatis,
unam, sed duas easdemque ratas fidei partes tenemus,
et in utraque pariter beati appellamur a Christo, quia alteram
earum operibus exercentes, alteram sine blasphemia
praedicamus.</p>
</div2>

<div2>
          <head>CAPUT IV.</head>
<p>AUGUSTINUS respondit: Jam supra
<pb n="0222"/>
commemoravi, quam saepe se Dominus Jesus Christus
filium hominis dicat, et quanta vanitate Manichaei fabulam
nefandi sui erroris inducant, de nescio quo commentitio
primo homine, quem non terrenum, sed fallacibus
elementis indutum, contra Apostolum praedicant
dicentem, <hi>Primus homo de terra terrenus <note>(I Cor.
XV, 47)</note>
            </hi>: et quanta cura nos idem monuerit apostolus
dicens, <hi>Si quis vobis annuntiaverit praeterquam quod annuntiavimus
vobis, anathema sit <note>(Galat. I, 8, 9)</note>
            </hi>. Quapropter
restat ut filium hominis Christum ita credamus,
sicut apostolica veritate praedicatur, non sicut
Manichaeorum falsitate confingitur. Cum igitur eum
Evangelistae annuntient natum ex femina de domo David,
hoc est, de familia David; Paulusque ad Timotheum
scribat dicens, <hi>Memor esto Christum Jesum resurrexisse
a mortuis ex semine David, secundum Evangelium
meum <note>(II Tim. II, 8)</note>
            </hi>: satis apparet quemadmodum
Christum filium hominis credere debeamus,
qui Filius Dei per quem facti sumus, etiam filius hominis
per assumptionem carnis factus est, ut moreretur
propter delicta nostra, et resurgeret propter justificationem
nostram <note>(Rom. IV, 25)</note>. Ideoque utrumque
se dicit, et Filium Dei, et filium hominis. Unde ne
pergam per plurima, uno loco in Evangelio secundum
Joannem ita scriptum est: <hi>Amen, amen dico vobis,
quia venit hora, et nunc est, quando mortui audient vocem
Filii Dei; et qui audierint, vivent. Sicut enim Pater
habet vitam in semetipso, sic dedit et Filio vitam habere
in semetipso; et potestatem dedit ei judicium facere,
quia filius hominis est <note>(Joan. V, 25-27)</note>
            </hi>. Dixit, <hi>Vocem
Filii Dei audient:</hi> et dixit, <hi>Quia filius hominis est.</hi> Secundum
hoc enim quod filius hominis est, accepit potestatem
judicium faciendi, quia in ipsa forma venturus
est ad judicium, ut et a bonis et a malis videatur.
In qua forma etiam ascendit in coelum, et vox illa discipulis
sonuit: <hi>Sic veniet, quemadmodum eum vidistis
euntem in coelum <note>(Act. I, 11)</note>
            </hi>. Nam secundum id
quod Filius Dei, Deus aequalis est Patri, et cum Patre
unum, non videbitur a malis: <hi>Beati</hi> enim <hi>mundo
corde, quia ipsi Deum videbunt <note>(Matth. V, 8)</note>
            </hi>. Cum ergo
credentibus in se promittat vitam aeternam, nec
aliud sit credere in eum, quam credere in verum Christum,
qualem se ipse praedicat, et ab Apostolis praedicatur,
hoc est, et verum Dei Filium et verum hominis
filium; vos, Manichaei, qui creditis in falsum
et fallacem, falsi et fallacis hominis filium, cum et
ipsum Deum, gentis adversae tumultu perterritum,
membra sua misisse crucianda, nec postea tota purganda
docetis, videtis quam sitis alieni a vita aeterna,
quam promittit Christus illis qui credunt in eum. At
enim dixit Petro confitenti eum Filium Dei: <hi>Beatus
es, Simon Bar-Jona <note>(Id. XVI, 17)</note>
            </hi>. Numquid ideo nihil
promittit eis qui in eum filium hominis crederent,
cum idem ipse sit et Filius Dei et filius hominis? Habes
etiam aperte vitam aeternam promissam credentibus
in filium hominis. <hi>Sicut exaltavit,</hi> inquit, <hi>Moyses
serpentem in eremo, sic oportet exaltari Filium hominis,
<pb n="0223"/>
ut omnis qui crediderit in eum non pereat, sed habeat vitam
aeternam <note>(Joan. III, 14, 15)</note>
            </hi>. Quid vultis amplius?
Credite ergo in filium hominis, ut habeatis vitam aeternam;
quia ipse est et Filius Dei qui potest dare vitam
aeternam; quia <hi>ipse est verus Deus et vita aeterna,</hi> sicut
idem Joannes ait in Epistola sua. Ubi etiam dicit antichristum
esse, qui negat Christum in carne venisse <note>(I
Joan. V, 20, et IV, 3)</note>.</p>
</div2>

<div2>
          <head>CAPUT V.</head>
<p>Quid ergo vos tanquam de mandatorum
ejus perfectione jactatis, quod ea quae in Evangelio
praecepta sunt operamini? Quid enim illa prodessent,
ubi non est fides vera, etiamsi vere implerentur
a vobis? Nonne audistis Apostolum dicentem: <hi>Si distribuam omnia mea pauperibus, et tradam corpus
meum ut ardeam, charitatem autem non habeam, nihil
mihi prodest 
 <note>(I Cor. XIII, 3)</note>
            </hi>? Quid ergo vos tanquam
de christiana paupertate jactatis, cum christiana charitate
careatis? Habent enim inter se, quam charitatem
vocant, etiam latrones, sibi debentes facinorosam
flagitiosamque conscientiam, sed non charitatem
quam commendat Apostolus. Et ut eam a caeteris improbandis
repudiandisque secerneret, ait alio loco: <hi>Finis autem praecepti est charitas de corde puro, et conscientia
bona, et fide non ficta 
 <note>(I Tim. I, 5)</note>
            </hi>. Unde ergo
habere potestis veram charitatem ex fide ficta surgentem?
Aut quando vos pigebit fidem vestram fucare
mendaciis, quando et primum hominem vestrum,
cum suis hostibus in suae naturae veritate manentibus,
mutabili fallacia dimicasse praedicatis; et ipsum Christum
qui dicit, <hi>Ego sum veritas <note>(Joan. XIV, 6)</note>
            </hi>, speciem
carnis, mortem crucis, vulnera passionis, cicatrices
resurrectionis, mentitum esse suadetis?
Proinde vos Christo vestro anteponi vultis, si illo
mentiente, vos annuntiatis veritatem. Si autem Christum
vestrum sectari vultis, quis non in vobis caveat
falsitatem, ut in his quoque mandatis quae vos implere
dicitis, non sit nisi sola fallacia? Quippe cum
ausus sit Faustus dicere quod aes in zonis non portetis:
nisi forte ideo verum dixit, quia non aes in zonis,
sed et aurum in arcellis et in sacculis habeatis: nec
reprehenderentur ista in vobis, nisi quia profitemini
aliud, et aliter vivitis. Adhuc in rebus humanis est
ille Constantius, modo jam frater noster catholicus
christianus, qui multos vestrum Romae in domum
suam congregaverat, propter implenda praecepta Manichaei,
satis quidem vana et inepta, sed tamen quae
magna existimatis: quibus cum vestra infirmitas cederet,
dispersi estis quisque in viam suam. Unde illi
qui in eis perdurare voluerunt, a vestra societate
schisma fecerunt; et quia in mattis dormiunt, Mattarii
appellantur: a quorum stratis longe dissimiles fuerunt
plumae Fausti, et caprinae lodices, qua deliciarum
affluentia non solum Mattarios fastidiebat, sed
etiam domum patris sui hominis pauperis Milevitani.
<pb n="0224"/>
Auferte ergo perditam simulationem, si de moribus
non vultis, saltem de litteris vestris: ne lingua vestra
cum vita vestra, tanquam ille primus homo cum
gente tenebrarum, mendacibus, non elementis, sed
verbis pugnare videatur.</p>
</div2>

<div2>
          <head>CAPUT VI.</head>
<p>Sed ne in homines potius non implentes
ea quae sibi praecipiuntur, quam in ipsam
sectam vanissimi erroris me ista dicere quisquam reprehendat,
hoc dico: Talia sunt ipsa praecepta Manichaei,
ut si ea non faciatis, deceptores; si autem
faciatis, decepti sitis. Neque enim Christus vobis praecepit
ut herbam non evellatis, ne homicidium perpetretis,
qui discipulos suos per segetem transeuntes
et esurientes, vellere spicas sabbato non prohibuit <note>(Matth. XII, 1)</note>,
unde convinceret et praesentes Judaeos,
et futuros Manichaeos: illos, quia sabbato
fiebat; istos vero, quia fiebat. Sed plane Manichaeus
praecepit ut otiosis manibus vestris, de homicidiis vivatis
alienis: et illa quidem falsa sunt homicidia, sed
vestra sunt vera, cum tali daemoniorum doctrina miseras
animas trucidatis.</p>
</div2>

<div2>
          <head>CAPUT VII.</head>
<p>Inest tamen ille haereticus typhus,
intolerabilisque superbia. <hi>Vides,</hi> inquit, <hi>in me Christi
beatitudines illas quae Evangelium faciunt; et interrogas
utrum illud accipiam? Vides pauperem, vides mitem,
vides pacificum, puro corde, lugentem, esurientem,
sitientem, persecutiones et odia sustinentem propter justitiam;
et dubitas utrum accipiam Evangelium?</hi> Si hoc
esset justum esse, justificare seipsum, verbis suis
volasset in coelum homo iste, cum haec loqueretur.
Sed ego in delicias Fausti non invehor, notas omnibus
Auditoribus Manichaeorum, et eis maxime qui
sunt Romae: talem propono manichaeum, qualem
Constantius requirebat, cum illa praecepta exigebat
impleri, non qualem videri nolebat. Et illum tamen
quomodo video pauperem spiritu, qui tam superbus
est, ut animam suam Deum credat, nec captivum
erubescat? Quomodo mitem, qui tantae auctoritati
evangelicae mavult insultare, quam credere? Quomodo
pacificum, qui naturam ipsam divinam, qua Deus est
quidquid est, qui solus vere est, perpetuam pacem
habere non potuisse putat? Quomodo puro corde, in
quo tumultuantur tam sacrilega et tam multa figmenta?
Quomodo lugentem, nisi Deum suum captum et ligatum;
donec solvatur et evadat, ex quadam tamen parte
decurtatus, quae in globo tenebrarum a Patre ligabitur,
et non lugebitur? Quomodo esurientem et sitientem
justitiam, quam Faustus in scriptis suis non addidit,
credo ne sibi deesse videretur, si eam se adhuc
esurire ac sitire fateretur? Sed quam justitiam isti
esuriunt et sitiunt, quibus perfecta justitia erit, damnatis
in globo fratribus qui nihil suo vitio peccaverunt,
sed hostili tabe, contra quam eos Pater misit, inexpiabiliter
infecti sunt, insuper triumphare?</p>
</div2>

<div2>
          <head>CAPUT VIII.</head>
<p>Quomodo persecutiones et odia sustinetis
propter justitiam, quibus haec sacrilegia praedicare
et persuadere justitia est? Pro qua impia perversitate,
<pb n="0225"/>
propter christianorum temporum mansuetudinem,
quam parva et prope nulla patiamini, cur
non cogitatis? Sed, tanquam caecis fatuisque loquamini,
justitiae vestrae velut magnum esse vultis indicium,
quod opprobria sustinetis, persecutionemque
patimini. Porro si tanto est quisque justior, quanto
graviora perpetitur, omitto dicere, quod videre
facillimum est, quam multo graviora vobis patiantur
aliis atque aliis quibusque facinoribus flagitiisque
polluti. Illud dico, si pro nomine Christi quoquo
modo usurpato atque suscepto, quisquis patitur persecutionem,
jam etiam veram fidem justitiamque tenere
dicendus est; concedite ut ille sit fidei verioris,
majorisque justitiae, quem multo vobis graviora perpessum
potuerimus ostendere: et millia jam vobis
nostrorum martyrum occurrant, atque ipse praecipue
Cyprianus, cujus etiam litteris edocetur quod in
Christum crediderit natum ex virgine Maria. Pro hac
ille fide, quam vos detestamini, usque ad gladium
mortemque pervenit, cum gregibus christianorum
tunc ita credentibus, atque ita graviusque morientibus.
Faustus autem convictus vel confessus quod manichaeus
esset, cum aliis nonnullis secum ad judicium
proconsulare perductis, eis ipsis christianis a quibus
perducti sunt intercedentibus, levissima poena, si tamen
illa poena dicenda est, in insulam relegatus est:
quod sua sponte quotidie servi Dei faciunt, se a turbulento
strepitu populorum removere cupientes; et
unde publica terrenorum principum vota per indulgentiam
solent relaxare damnatos. Denique non multo
post inde omnes eadem solemni sorte dimissi sunt.
Fatemini ergo illos fidem tenuisse veriorem, justioremque
vitam, qui pro ea multo quam vos atrociora
sustinere meruerunt; aut desinite vos inde jactare,
quod multis detestabiles sitis: sed discernite quid
sit persecutionem pati pro blasphemia, et persecutionem
pati pro justitia; et pro qua istarum patiamini,
in vestris libris etiam atque etiam diligenter advertite.</p>
</div2>

<div2>
          <head>CAPUT IX.</head>
<p>Quam multi autem in nostra communione
veraciter faciunt ista sublimiora praecepta
evangelica, de quorum specie fallitis imperitos? Quam
multi homines utriusque sexus ab omni concubitu
puri atque integri, quam multi experti, et postea
continentes, quam multi rerum suarum distributores
et relictores, quam multi jejuniis vel crebris, vel
quotidianis, vel etiam incredibiliter continuatis, corpus
servituti subjicientes? Quam multae fraternae congregationes
nihil habentes proprium, sed omnia
communia, et haec nonnisi ad victum et tegumentum
necessaria; unam animam et cor unum in Deum,
charitatis igne conflantes? Atque in his omnibus professionibus
quam multi fallaces et perditi deprehenduntur,
quam multi etiam latent, quam multi primo
recte ambulantes, perversa voluntate cito deficiunt;
quam multi in tentationibus inveniuntur, quod alio
animo talem vitam adumbrata specie susceperunt,
et quam multi humiliter et fideliter sanctum custodientes
<pb n="0226"/>
propositum usque ad finem perseverant, et
salvi fiunt? In quorum societate quasi dispares apparent;
sed tamen eadem charitate copulantur, qui
propter aliquam necessitudinem, secundum Apostoli
exhortationem habent uxores tanquam non habentes,
et emunt tanquam non tenentes, et utuntur hoc
mundo tanquam non utentes. His subjunguntur secundum
abundantes divitias misericordiae Dei, etiam
illi quibus dicitur: <hi>Nolite fraudare invicem, nisi ex
consensu ad tempus, ut vacetis orationi; et iterum ad
idipsum estote, ne vos tentet Satanas propter intemperantiam
vestram: hoc autem dico secundum veniam, non
secundum imperium <note>(I Cor. VII, 29, 30, 31, 5, 6)</note>
            </hi>. Qualibus
etiam idem apostolus dicit: <hi>Jam quidem omnino
delictum est in vobis, quia judicia habetis vobiscum.</hi> 
Et eorum portans infirmitatem, paulo post dicit: <hi>Saecularia igitur judicia si habueritis, eos qui contemptibiles
sunt in Ecclesia, hos collocate 
 <note>(Id. VI, 7, 4)</note>
            </hi>.
Neque enim illi soli, qui ut sint perfecti, vendunt
vel dimittunt omnia sua, et sequuntur Dominum,
pertinent ad regnum coelorum; sed huic militiae
christianae propter quoddam quasi commercium charitatis
subjungitur etiam quaedam stipendiaria multitudo,
cui dicetur in fine: <hi>Esurivi, et dedistis mihi
manducare <note>(Matth. XXV, 35)</note>
            </hi>, et caetera. Alioquin damnandi
erunt illi, quorum domos tam diligenti et
sollicita cura componit Apostolus, monens mulieres
subditas esse viris suis, viros diligere uxores suas;
filios obtemperare parentibus, parentes filios nutrire
in disciplina et correptione Domini; servos obedire
cum metu dominis carnalibus, dominos quod justum
est et aequum servis praestare <note>(Coloss. III, 18-IV, 1)</note>.
Sed absit ut istos a mandatis evangelicis alienos, et a
vita aeterna separandos judicet Apostolus: quia ubi
ait Dominus, <hi>Si quis non tulerit crucem suam, et secutus
me fuerit, non potest esse discipulus meus,</hi> exhortans
firmiores ad perfectionem; ibi statim et istos
consolatus est dicens, <hi>Qui receperit justum in nomine
justi, mercedem justi accipiet: et qui receperit prophetam
in nomine prophetae, mercedem prophetae accipiet.</hi> 
Unde non tantum qui modicum vini Timotheo dederit
propter stomachum et frequentes infirmitates ejus <note>(I Tim. V, 23)</note>,
sed etiam qui saniori atque fortiori <hi>calicem aquae frigidae porrexerit tantum in nomine discipuli,</hi> 
sicut ibi sequitur, <hi>non perdet mercedem suam <note>(Matth. X, 38-42)</note>
            </hi>.</p>
</div2>

<div2>
          <head>CAPUT X.</head>
<p>Quid autem fallitis Auditores vestros,
qui cum suis uxoribus, et filiis, et familiis, et domibus,
et agris vobis serviunt, si quisquis ista omnia non dimiserit,
non accipit Evangelium? Sed quia eis non resurrectionem,
sed revolutionem ad istam mortalitatem
promittitis, ut rursus nascantur, et vita Electorum
vestrorum vivant, tam vana, et inepta, et sacrilega,
quam vos vivitis, quando valde laudamini; aut si
melioris meriti sunt, in melones et cucumeres, vel
in alios aliquos cibos veniant, quos vos manducaturi
estis, ut vestris ructatibus cito purgentur: merito
eos a mandatis evangelicis alienatis; sed et vos ipsos
talia sentientes atque suadentes, maxime inde separare
<pb n="0227"/>
debetis. Si enim haec vanitas ad fidem evangelicam
pertineret, non debuit dicere Dominus, <hi>Esurivi,
et dedistis mihi manducare:</hi> sed, Esuristis, et manducastis
me; aut, Esurivi, et manducavi vos. Neque enim
ex illo jam ministrationis merito, secundum vestra
deliramenta, quisquam recipietur in regnum Dei,
quia manducare sanctis dedit; sed quia vel manducavit
quos anhelaret, vel manducatus est a quibus
anhelaretur in coelum. Nec illi dicerent, <hi>Domine,
quando te vidimus esurientem, et dedimus tibi manducare</hi>?
Sed dicerent, Quando te vidimus esurientem,
et manducasti nos? quibus ille non responderet, <hi>Cum uni ex minimis meis dedistis, mihi dedistis 
 <note>(Matth.
XXV, 35-40)</note>
            </hi>: sed, Cum unus ex minimis meis vos
manducavit, ego vos manducavi.</p>
</div2>

<div2>
          <head>CAPUT XI.</head>
<p>Haec portenta sentientes et docentes,
et secundum haec viventes, audetis vos dicere evangelica
<pb n="0228"/>
praecepta servare, et catholicae Ecclesiae derogare,
in qua sunt tam multi pusilli cum magnis, quos
utrosque Dominus benedicit, pro suis gradibus evangelica
mandata servantes, et evangelica promissa
sperantes. Sed vestrum oculum malevolus error in
solam paleam nostrae segetis ducit: nam et triticum
ibi cito videretis, si et esse velletis. In vobis autem,
et qui manichaei ficti sunt, mali sunt; et qui ficti non
sunt, vani sunt. Ubi enim fides ipsa ficta est, et qui
ea simulate utitur, fallit; et qui eam veram existimat,
fallitur: nec ex ea potest existere bona vita;
quia ex amore suo quisque vivit, vel bene vel male.
Vos autem si spiritualis atque intelligibilis boni charitate,
ac non corporalium phantasmatum cupiditate
arderetis, ut cito dicam quod de vobis notissimum
est, solem istum corporeum, non pro divina substantia,
et pro sapientiae luce coleretis.</p>
</div2>
      </div1>

<div1>
        <head> <hi>LIBER SEXTUS.</hi> </head>
<div2>
          <head>CAPUT PRIMUM.</head>
<pb n="0227"/>
          <p>FAUSTUS dixit: Accipis
Vetus Testamentum? Quomodo, cujus praecepta non
servo? Puto quidem quia nec tu: nam peritomen
ego ut pudendam despui; ac, si non fallor, et tu.
Cessationem sabbatorum, ut supervacuam; credo
quod et tu. Sacrificia, ut idololatriam; non dubito
quod et tu. Porcina certe non ego sola abstineo; tu
item non solam comedis. Ego quidem, quia omnem
carnem immundam existimem; tu vero, quia nihil
immundum: quo utroque, ab utroque nostrum, Vetus
destruitur Testamentum. Azimophagiae hebdomadas,
scenopegiam, uterque nostrum tanquam inutilia et
vana contempsit. Lineis vestibus non inserere purpuras.
In adulteriis ponere vestem linostimam. Bovem
et asinum jungere, si necesse sit, in sacrilegiis
numerare. Calvum ac reburrum, et similis notae hominem
non constituere sacerdotem, quia sunt hujusmodi
apud Deum immundi, uterque contempsimus,
risimus, nec in secundis habuimus, nec in primis:
quae omnia praecepta sunt et justificationes Veteris
Testamenti. Quod ergo objicis, tibi mecum commune
est, sive crimen putandum, sive recte factum: uterque
enim nostrum Vetus respuit Testamentum. Ergo
si quid intersit inter meam fidem quaeris et tuam;
hoc, quia tibi mentiri libet, et illiberaliter agere, ut
quod mente oderis, verbo collaudes: ego fallere non
didici, quod sentio loquor, tam turpium odisse me
fateor praeceptores, quam ipsa praecepta.</p>
</div2>

<div2>
          <head>CAPUT II.</head>
<p>AUGUSTINUS respondit: Quemadmodum
et quare accipiatur Testamentum Vetus ab haeredibus
Testamenti Novi, jam supra diximus <note>(Lib. 4,
cap. 2)</note>. Sed quia paulo ante de promissis ejus Faustus
egit, nunc autem de praeceptis agere voluit; respondeo
<pb n="0228"/>
istos omnino nescire quid intersit inter praecepta
vitae agendae, et praecepta vitae significandae.
Exempli gratia: <hi>Non concupisces <note>(Exod. XX, 17)</note>
            </hi>,
praeceptum est agendae vitae; <hi>Circumcides omnem masculum
octavo die <note>(Gen. XVII, 10-12)</note>
            </hi>, praeceptum est
significandae vitae. Ex hac quippe imperitia Manichaei,
et omnes quibus displicent litterae Veteris Testamenti,
quidquid Deus mandavit priori populo ad celebrandum,
umbram futurorum non intelligentes, ei ea
modo non observari animadvertentes, ex more praesentis
temporis illa reprehendunt, quae utique illi
tempori congruebant, quo ista quae nunc manifesta
sunt, ventura significarentur. Sed quid dicturi sunt
adversus Apostolum, qui ait: <hi>Haec omnia in figura
contingebant illis; scripta sunt autem propter nos, in
quos finis saeculorum obvenit <note>(I Cor. X, 6, 11)</note>
            </hi>? Ecce
ipse aperuit cur illae Litterae accipiantur a nobis, et
cur illa rerum signa jam necesse non sit ut observentur
a nobis. Cum enim dicit, <hi>Scripta sunt propter
nos,</hi> procul dubio demonstrat quanta nobis cura legenda
et intelligenda, et in quanta auctoritate habenda
sint, quia propter nos utique scripta sunt: cum
vero dicit, <hi>Figurae nostrae fuerunt;</hi> et, <hi>In figura contingebant
illis</hi>, ostendit jam non opus esse ut cum
res ipsas manifestatas agimus, figurarum praenuntiantium
celebrationi serviamus. Unde dicit alio loco: <hi>Nemo ergo vos judicet in cibo, aut in potu, aut in parte
diei festi, aut neomeniae, aut sabbatorum; quae sunt
umbra futurorum 
 <note>(Coloss. II, 16, 17)</note>
            </hi>. Hinc etiam cum
dicit, <hi>Nemo vos</hi> in eis <hi>judicet,</hi> declarat quam non sit
necesse ut jam haec observentur: cum autem dicit, <hi>Quae sunt umbra futurorum,</hi> 
 ostendit quam oportuerit
ut illo tempore observarentur, quo ista quae nobis
jam manifestata eluxerunt, per tales umbras figurarum
futura praedicebantur.</p>
</div2>

<div2>
          <head>CAPUT III.</head>
<p>Proinde si Manichaei resurrectione
<pb n="0229"/>
Domini justificarentur, cujus resurrectionis dies, ex
die quidem passionis tertius, post diem tamen sabbati,
hoc est post septimum, octavus fuit: profecto
spoliarentur carnali velamento mortalium desideriorum:
et cordis circumcisione gaudentes, non eam in
carne adumbratam figuratamque deriderent tempore
Veteris Testamenti, quamvis jam tempore Novi Testamenti
fieri observarique non cogerent. In quo enim
membro congruentius exspoliatio carnalis et mortalis
concupiscentiae figuratur, quam unde carnalis et mortalis
fetus exoritur? Sed, sicut dicit Apostolus, <hi>Omnia munda mundis; immundis autem et infidelibus
nihil est mundum, sed polluta sunt eorum et mens et
conscientia 
 <note>(Tit. I, 15)</note>
            </hi>. Itaque isti, qui nimis mundi
sibi videntur, quia illa membra tanquam immunda
aversantur, aut aversari se fingunt, in eas infidelitatis
et erroris immunditias inciderunt, ut cum detestentur
circumcisionem carnis, quam dixit Apostolus <hi>signaculum justitiae fidei 
 <note>(Rom. IV, 11)</note>
            </hi>, in ipsis tamen
carnalibus membris divina Dei sui membra credant
colligata et inquinata detineri: ut cum carnem
immundam dicunt, et Deum illic ex parte, qua ibi
tenetur, immundum factum dicere compellantur;
quippe quem mundari oportere asserunt: quod donec
fiat, quantum fieri potuerit, interim nunc eum perpeti
omnia quae carnes patiuntur, non tantum in labore
et dolore afflictionum, sed etiam in voluptate
corruptelarum. Ei namque se dicunt parcere, quod
non concumbunt, ne nodis carneis arctius implicetur,
et sordidius inquinetur. Cum ergo Apostolus dicat, <hi>Omnia munda mundis,</hi> 
 utique hominibus qui
possunt in deterius voluntatis perversitate mutari;
quanto magis omnia munda sunt Deo, qui semper incommutabilis
et incontaminabilis permanet? De cujus
sapientia divina dictum est in eis Libris, quos reprehendendo
vehementius inquinamini, quod <hi>nihil inquinatum
in eam incurrit, et attingit ubique propter
suam munditiam <note>(Sap. VII, 25, 24)</note>
            </hi>. Quapropter, o
immundissima vanitas, itane displicet tibi in membro
humano, unde humana generatio propagatur, signum
regenerationis humanae, illum cui munda sunt omnia
Deum jussisse constitui; et placet tibi etiam in flagitiis,
quae illo membro ab impudicis hominibus perpetrantur,
ipsum Deum vestrum, cui nihil est mundum,
ex parte suae naturae commaculari atque corrumpi?
Quid enim patitur in variis turpibus corruptelis,
quem conjugali quoque concubitu creditis inquinari?
Ad id etiam quod dicere soletis, Ergone deerat,
ubi Deus praefiguraret signaculum justitiae fidei,
nisi in illo membro? respondetur, Cur enim non et
ibi? Primo, quia omnia munda mundis, quanto magis
Deo? Deinde quia hoc Apostolus dixit, signaculum
datum Abrahae justitiae fidei, in tali circumcisione.
Vos autem nolite erubescere, si potestis, cum
vobis dicitur: Ergone deerat Deo vestro quid ageret,
ne suae naturae partem istis membris, quae sic despuitis,
implicaret? Pudenda quidem ista dicuntur hominibus
<pb n="0230"/>
propter nostrae mortalitatis corruptibilem poenalemque
propaginem, quae inde subsistit: quibus casti
adhibent verecundiam, impudici petulantiam, Deus
justitiam.</p>
</div2>

<div2>
          <head>CAPUT IV.</head>
<p>Cessationem vero sabbatorum jam
quidem supervacuam ducimus ad observandum, ex
quo spes revelata est nostrae quietis aeternae; non tamen
ad legendum et intelligendum: quia propheticis
temporibus cum essent ista quae nobis hoc tempore
patefacta sunt, non tantum sermonibus, sed et actionibus
praefiguranda et praenuntianda; illo signo quod
legimus, res ista praenotata est quam tenemus. Vos
autem volo mihi dicatis, cur vestram cessationem
nolitis implere? Judaei quippe sabbato suo, quod adhuc
carnaliter sapiunt, non solum in agro fructum
nullum decerpunt, sed nec in domo concidunt aut coquunt.
Vos autem cessantes quidem exspectatis quis
Auditorum vestrorum propter vos pascendos cultello
vel falcicula armatus in hortum prosiliat, homicida
cucurbitarum, quarum vobis afferat, mirum dictu,
viva cadavera. Nam si non eas occidit, quid vos in
tali facto metuitis? Si autem occiduntur cum decerpuntur,
quomodo eis inest vita, cui purgandae atque
recreandae manducando atque ructando vos asseritis
subvenire? Accipitis ergo viventes cucurbitas, quas,
si possetis, deglutire deberetis: ut post illud unum
vulnus, in quo eas cum decerpsit vester Auditor,
reus factus est, vestra indulgentia liberandus; saltem
deinceps ad officinam aqualiculi vestri, ubi Deum vestrum
illo praelio confractum, reformare possetis,
illaesae atque integrae pervenirent. Nunc autem antequam
eis conterendis dentes incumbant, minutatim,
si hoc palato placuerit, conciduntur a vobis: quibus
tam crebris vulneribus earum, quomodo vos non
estis rei? Videte quemadmodum vobis expediret ut
quod uno in septem diebus faciunt Judaei, vos quotidie
faceretis, et a tali etiam domestico opere cessaretis.
Jam quid in igne cucurbitae patiuntur, ubi certe
non reformatur vita, quae in eis est? Non enim fervens
olla sancto ventri comparari potest: et tamen
irridetis, tanquam superfluam sabbati cessationem.
Quanto utique sanius, non solum eam non reprehenderetis
in Patribus, quando superflua non fuit;
sed etiam nunc, quando jam superflua est, ipsam
potius teneretis, quam istam vestram non significatione
acceptabilem, sed errore damnabilem; quam
etiam non implendo rei estis secundum opinionem
vestrae vanitatis, et implendo vani secundum judicium
veritatis? dicitis enim dolorem sentire fructum,
cum de arbore carpitur, sentire cum conciditur,
cum teritur, cum coquitur, cum manditur. Non ergo
debuistis vesci, nisi eis quae cruda et illaesa possunt
transvorari, ut unum saltem dolorem cum decerpuntur,
non a vobis, sed a vestris Auditoribus paterentur.</p>
<p>Sed dicitis: Quomodo subvenimus tantae vitae, si
<pb n="0231"/>
ea tantum absumimus, quae incocta et mollia possunt
absorberi? Si ergo ista compensatione tam multos cibis
vestris dolores infligitis; cur ab illo solo abstinetis,
ad quem maxime ista necessitas cogit? Nam fructus
potest et crudus comedi, sicut se nonnulli vestri exercuerunt,
ut hoc non tantum de pomis, verum etiam
de omnibus oleribus facerent. Si autem non vellatur,
aut decidatur, aut quoquo modo dematur ex terra vel
arbore, venire ad escam nullo pacto potest. Hoc ergo
facile debuit esse veniale, sine quo ei subvenire non
valeretis, non illi tam multi cruciatus, quos in praeparandis
escis, membris Dei vestri non dubitatis inferre.
At enim plorat arbor, cum fructus carpitur:
hoc quippe dicere non erubescitis. Certe novit omnia
vita quae ibi est, et praesentit quis ad eam veniat.
Venientibus ergo Electis, et poma carpentibus, gaudere
debuit, non plorare: illum transitorium dolorem
tanta felicitate compensans, et tantam evadens miseriam,
si in alios incidisset. Cur itaque pomum non
decerpitis, cum decerpto tam multas plagas doloresque
ingeratis? Respondete, si potestis. Nec ipsa jejunia
vobis competunt: non enim oportet vacare fornacem,
in qua spirituale aurum de stercoris commixtione
purgatur, et a miserandis nexibus divina membra
solvuntur. Quapropter ille est misericordior inter
vos, qui se potuerit ita exercere, ut nihil ejus valetudini
obsit, saepe crudos cibos sumere, et multa
consumere. Vos autem et tantas poenas escae vestrae
irrogando crudeliter manducatis, et a membrorum
divinorum purgatione cessando crudeliter jejunatis.
</p>
        </div2>

<div2>
          <head>CAPUT V.</head>
<p>Et audetis tamen etiam sacrificia Testamenti
Veteris exsecrari, et idololatriam nominare,
et in hujusmodi sacrilegium nos quoque sociare. Unde
pro nobis prius respondemus, sic illa jam non
esse in operibus nostris, ut ea tamen in mysteriis
divinarum Scripturarum, ad intelligenda quae his
praenuntiata sunt, amplectamur: quia et ipsa figurae
nostrae fuerunt, et omnia talia multis et variis modis
unum sacrificium, cujus nunc memoriam celebramus,
significaverunt. Unde isto revelato, et suo tempore
oblato, illa de agendi celebritate sublata sunt, sed in
significandi auctoritate manserunt. <hi>Scripta sunt</hi> enim <hi>propter nos, in quos finis saeculorum obvenit 
 <note>(I Cor. X,
11)</note>
            </hi>. Sed in eis videlicet interfectio vos movet animalium,
cum ista omnis creatura usibus hominum quodam
modo conditionaliter serviat. Sed vos, qui homini
mendico esurienti panem non porrigitis, misericordes
estis in pecora, quibus animas humanas
inesse creditis. Dominus autem Jesus in ea crudelis
fuit, cum daemones in gregem porcorum, cum id ab
eo peterent, ire permisit <note>(Matth. VIII, 32)</note>. Qui etiam
nondum demonstrato per passionem sacrificio corporis
sui, cuidam leproso, quem mundaverat, ait: <hi>Vade, ostende te sacerdoti, et offer munus tuum, quod
praecepit Moyses</hi>,
 <hi>in testimonium illis <note>(Luc. V, 14)</note>
            </hi>.
Magis enim, quia et per Prophetas Deus saepe testatur,
nullius se talis muneris indigere, et facile est
<pb n="0232"/>
ratione perspicere quod nec ejus rei egeat, qui nullius
eget; compellitur animus humanus inquirere quid
nos per haec docere voluerit, qui utique non frustra
ea, quibus non indiget, sibi juberet offerri, nisi aliquid
in eis ostenderet, quod nobis et nosse prodesset, et
talibus signis praefigurari oporteret. Vos autem quanto
melius et honestius istis, quamvis jam nostro tempori
non necessariis, tamen significantibus aliquid et docentibus,
sacrificiis subderemini, quam vobis ab Auditoribus
vestris vivas escarum victimas offerri juberetis
et crederetis? Nam cum apostolus Paulus de
quibusdam, propter epulas Evangelium praedicantibus,
congruentissime dixerit, <hi>Quorum Deus venter
est <note>(Philipp. III, 19)</note>
            </hi>; quanto vos arrogantiore impietate
jactatis; qui ventrem vestrum non Deum, sed
quod sceleratioris audaciae est, Dei mundatorem
dicere non timetis? Cujus porro dementiae est, pios
se videri velle, quod ab animalium interfectione
se temperent, cum omnes suas escas easdem animas
habere dicant; quibus, ut putant, viventibus, tanta
vulnera et manibus et dentibus ingerunt?</p>
</div2>

<div2>
          <head>CAPUT VI.</head>
<p>Cur autem, si carnibus vesci non vultis,
non ipsa animalia Deo vestro oblata mactatis, ut
animae illae, quas non solum putatis humanas, sed
ita divinas, ut ipsa Dei membra esse credatis, a carnis
carcere dimittantur, et ne iterum redeant, vestris
orationibus commendentur? An amplius eas adjuvatis
ventre quam mente, et illa potius Dei natura salvatur,
quae vestris visceribus exhalari meruerit, quam
quae vestris precibus commendari? Propterea ergo
ventri vestro pecora non sacrificatis, quia ea viva
absumere non potestis, ut eorum animas intercessione
vestri stomachi liberetis. O beata olera, quibus
et manu evulsis, et ferro concisis, et igne cruciatis,
et dente contritis, concessum est tamen ut ad
vestrorum intestinorum aras, viva perveniant! et o
misera pecora, quae cum citius de corpore suo exeunt,
in vestra corpora intrare non possunt! Ita delirantes
adhuc putatis quod ideo sumus inimici Veteris Testamenti,
quia nullam carnem immundam ducimus, tenentes
Apostoli sententiam, dicentis, <hi>Omnia munda
mundis <note>(Tit. I, 15)</note>
            </hi>; et illud ubi Dominus ait, <hi>Non
quod intrat in os vestrum, vos coinquinat, sed quod exit <note>(Matth. XV, 11)</note>
            </hi>.
Quod non ad solas turbas Dominus
dixit, sicut vester Adimantus, quem post Manichaeum
Faustus praecipue laudat, cum Veteri Testamento
calumniaretur, voluit intelligi; sed etiam remotus a
turbis, hoc idem discipulis suis evidentius et expressius
elocutus est. Cum enim hanc Domini sententiam
Testamento Veteri opposuisset Adimantus, quia
in illo scripta sunt quaedam immunda carnium, a
quibus ille populus jussus est abstinere, timuit ne
sibi diceretur: Cur ergo vos non quasdam, sed omnes
carnes immundas existimatis, atque ab edendis omnibus
temperatis; cum tu ipse proferas evangelicum
testimonium, non coinquinari hominem ex iis quae in
os ingrediuntur, et in ventrem vadunt, atque in latrinam
emittuntur? Itaque has arctissimas, et fallaciam
<pb n="0233"/>
suam manifestissima veritate praefocantes angustias
conatus evadere, ait hoc Dominum ad turbas dixisse,
quasi paucis ille in secreto vera diceret, in turbas
autem falsa jactaret: cum et hoc de Domino credere
sacrilegum sit; et omnes qui legunt, noverint, hoc
et remotis turbis eum planius dixisse discipulis.
Quapropter quia in exordio harum litterarum suarum
Faustus sic miratur Adimantum, ut ei solum praeferat
Manichaeum, compendio requiro utrum ista Domini
sententia, qua dixit non inquinari hominem iis quae
in os ejus intrant, vera an falsa sit. Si falsam dicunt,
cur eam tantus eorum doctor Adimantus a
Christo prolatam dicens, ad expugnandum Testamentum
Vetus objecit? Si autem vera est, cur adversus
eam credunt se coinquinari, si quacumque carne vescantur?
nisi forte verum respondere velint, et dicere,
Apostolum non dixisse, Omnia munda haereticis; sed, <hi>omnia munda mundis.</hi> 
 Cur enim non sint istis haec
munda, idem apostolus sequitur, et dicit: <hi>Immundis
autem et infidelibus nihil est mundum; sed polluta sunt
eorum et mens et conscientia <note>(Tit. I, 15)</note>
            </hi>. Unde revera
Manichaeis omnino nihil est mundum, quandoquidem
etiam ipsam Dei substantiam vel naturam, non solum
coinquinari potuisse, sed etiam ex parte coinquinatam
esse contendunt; nec solum coinquinatam esse,
verum etiam ex omni parte recuperari mundarique
non posse. Unde mirum est quod ita se dicunt immundas
omnes carnes existimare, et ob hoc ab eis
abstinere, quasi aliquid existiment esse mundum,
non solum escarum, sed omnium creaturarum. Nam
et ipsa olera, et poma, et omnes fruges, et totam
terram, et coelum, commixtione gentis tenebrarum
perhibent inquinata Utinam ergo et in caeteris cibis
errori suo congruerent, atque ab iis, quae immunda
dicunt, omnibus abstinendo, fame potius morerentur,
quam tales blasphemias pertinaciter loquerentur! nam
se corrigere atque emendare nolentibus, hoc esse utilius
quis non intelligat?</p>
</div2>

<div2>
          <head>CAPUT VII.</head>
<p>Testamento autem Veteri, ubi
quidam cibi carnium prohibentur, cur non sit contraria
ista sententia, qua dicit Apostolus, <hi>Omnia
munda mundis;</hi> et, <hi>Omnis creatura Dei bona est <note>(I Tim.
IV, 4)</note>
            </hi>; si possunt, intelligant hoc Apostolum de ipsis
dixisse naturis; illas autem Litteras propter quasdam
praefigurationes tempori congruentes, animalia quaedam,
non natura, sed significatione immunda dixisse.
Itaque, verbi gratia, si de porco et agno requiratur,
utrumque natura mundum est, quia omnis creatura
Dei bona est; quadam vero significatione agnus mundus,
porcus immundus est: tanquam si stultum et
sapientem diceres, utrumque hoc verbum natura vocis
et litterarum et syllabarum quibus constat, utique
mundum est; significatione autem unum horum verbum,
quod dicitur stultus, immundum dici potest,
non natura sui, sed quoniam quiddam immundum
<pb n="0234"/>
significat. Et fortasse quod est in rerum figuris porcus,
hoc est in rerum genere stultus; et tam illud animal,
quam istae duae syllabae, quod dicitur stultus,
quiddam unum idemque significat. Immundum quippe
illud animal in Lege positum est, eo quod non ruminet:
non autem hoc ejus vitium, sed natura est. Sunt
autem homines qui per hoc animal significantur, immundi
proprio vitio, non natura: qui cum libenter
audiant verba sapientiae, postea de his omnino non
cogitant. Quod enim utile audieris, velut ab intestino
memoriae, tanquam ad os cogitationis, recordandi
dulcedine revocare, quid est aliud, quam spiritualiter
quodam modo ruminare? Quod qui non faciunt, illorum
animalium genere figurantur. Unde et ipsa a
talibus carnibus abstinentia, tale vitium nos cavere
praemonuit. Cum enim thesaurus desiderabilis sit
ipsa sapientia, de hac munditia ruminandi et immunditia
non ruminandi alio loco scriptum est: <hi>Thesaurus
desiderabilis requiescit in ore sapientis; vir autem
stultus glutiit illum <note>(Prov. XXI, 20)</note>
            </hi>. Hae autem similitudines
rerum in locutionibus vel observationibus figuratis,
propter quaerendi et comparandi exercitationem,
rationales mentes utiliter et suaviter movent. Sed
priori populo multa talia non tantum audienda, verum
etiam observanda praecepta sunt. Tempus enim erat
quo non tantum dictis, sed etiam factis prophetari
oporteret ea quae posteriori tempore fuerant revelanda.
Quibus per Christum atque in Christo revelatis,
fidei gentium onera observationum non sunt imposita,
prophetiae tamen auctoritas commendata. Ecce nos
diximus qua causa, cum secundum Domini Apostolique
sententiam nullas animalium carnes immundas
habeamus, Veteri tamen Testamento, ubi
quaedam immundae dictae sunt, non adversemur:
vos jam dicite, quare immundas carnes existimetis.</p>
</div2>

<div2>
          <head>CAPUT VIII.</head>
<p>Si secundum errorem vestrum,
propter commixtionem gentis tenebrarum; non carnes,
sed ipse Deus vester immundus est in ea parte,
quam velut debellandis et captivandis hostibus absorbendam
et inquinandam misit et miscuit: deinde
propter ipsam commixtionem, etiam quidquid aliud
manducatis, immundum est. Sed dicitis: Multo amplius
immundae sunt carnes. Et quare amplius immundae
sint carnes, longum est eorum de hac re deliramenta
commemorare; sed breviter attingam quod
sat est, ut inspiciantur reprehensores Veteris Testamenti,
tanta stultitiae vetustate confecti, ut carnis
accusatores sine ulla spirituali veritate solam carnem
sapere convincantur. Fortasse enim paulo prolixior
ista responsio sic adversus eos lectorem instruet,
ut in caeteris responsionibus non a nobis tam multa
verba requirantur. Dicunt enim isti vaniloqui et mentis
seductores, in illa pugna, quando primus eorum
homo, tenebrarum gentem elementis fallacibus irretivit,
utriusque sexus principibus indidem captis,
cum ex eis mundus construeretur, plerosque eorum
<pb n="0235"/>
in coelestibus fabricis colligatos, in quibus erant
etiam feminae aliquae praegnantes: quae cum coelum
rotari coepisset, eamdem vertiginem ferre non valentes,
conceptus suos abortu excussisse; eosdemque
abortivos fetus et masculos et feminas de coelo in terram
cecidisse, vixisse, crevisse, concubuisse, genuisse.
Hinc esse dicunt originem carnium omnium,
quae moventur in terra, in aqua, in aere. Ergo si de
coelo est origo carnium, absurdissimum est propter
hoc eas immundiores putare: praesertim quia in ipsa
structura mundi, eosdem principes tenebrarum, ita
per omnes contextiones a summis usque ad ima colligatos
dicunt, ut quanto quique amplius haberent
commixti boni, tanto sublimius collocari mererentur;
ac per hoc mundiores carnes esse deberent, quarum
origo de coelo est, quam fruges quae oriuntur ex terra.
Deinde, quid tam insanum dici potest, quam
conceptos fetus ante vitae commixtionem tanto
vivaciores fuisse, ut et abortivi et de coelo in terram
ruentes viverent; commixta autem vita nisi tempore
maturo editi, vivere non possint, et si de paulo
altiore loco cadant, continuo moriantur? Utique si
regnum vitae contra regnum mortis belligeravit, commixta
vita vivaciores facere debuit, non corruptibiliores.
Quod si in sua natura quaeque res magis suam
retinet incorruptionem, non duas naturas bonam et
malam, sed duas bonas, quarum sit una melior, praedicare
debuerunt. Unde igitur asserunt immundiores
carnes, quas de coelo genus ducere affirmant, istas
duntaxat omnibus notas? Nam ipsa prima corpora
principum tenebrarum, ex arboribus ibidem natis
tanquam vermiculos opinantur exorta; ipsas autem
arbores ex quinque illis elementis. Proinde si animalium
corpora primam originem habent ex arboribus,
secundam de coelo; quid causae est ut immundiora
quam fructus arborum existimentur? Si propterea
quia cum moriuntur, amittunt animam, ut jam
immundum sit quidquid vita deserente remanserit;
cur eodem pacto non sunt immunda olera vel poma,
quae utique, sicut supra dictum est, cum decerpuntur
vel avelluntur, moriuntur? Horum quippe homicidiorum
rei esse nolunt, dum nihil vel ex terra vel
ex arbore decerpunt. Deinde, cum duas animas esse
in uno animantis corpore affirment, unam bonam
de gente lucis, alteram malam de gente tenebrarum;
numquid, cum occiditur animal, bona anima fugit,
et mala remanet? Si enim hoc esset, sic viveret animal
occisum, quomodo vivebat in gente tenebrarum,
quando solam suae gentis habebat animam, qua etiam
rebellaverat adversum regna divina. Cum ergo in morte
cujuslibet animalis, utraque anima et bona et mala
deserat carnem; cur immunda caro dicitur, quasi a
sola bona anima deseratur? Quia etsi aliquae vitae
reliquiae remanent, ex utraque remanent: nec ipsum
quippe fimum dicunt remanere sine aliquibus exiguis
reliquiis membrorum Dei. Nullam igitur causam
reperiunt, cur asseverent carnes frugibus immundiores.
<pb n="0236"/>
Sed videlicet fallacem castitatem suam ostentare
conantes, eo putant immundiorem carnem, quod de
concubitu existat: quasi non tanto vehementius cogantur
membro illi divino manducando succurrere,
equanto illic arctius colligatum putant. Postremo, si
ista causa est majoris immunditiae carnium, ea comdant
animalium corpora, quae non de concubitu oriuntur,
sicut sunt innumerabilia genera vermium, quorum
nonnullos vulgo edunt quaedam Venetiae regiones
ex arboribus natos. Ranas etiam quas repente ex una
pluvia terra generat, in escam isti assumere debuerunt,
ut Dei sui membra talibus formis commixta liberarent,
si eam carnem detestantur, quae concubitu
propagatur; et genus humanum erroris arguerent,
quod gallinis columbisque vescantur, ex masculorum
feminarumque coitu procreatis, et mundiores coeli
et terrae filias ranas abjiciant. Nam secundum istorum
fabulam mundiores sunt primi principes tenebrarum,
quorum parentes arbores fuerunt, quam ipse Manichaeus,
quem pater et mater concumbendo genuerunt:
mundiores etiam pediculi eorum, qui sine concubitu,
sudore carnis vel corporis exhalatione nascuntur,
quam isti ipsi miseri, qui de parentibus concumbentibus
nati sunt. Aut si jam quidquid ex carne etiam
sine concubitu nascitur, propterea putant immundum,
quia ipsa caro ex concubitu est; immunda erunt
olera et fruges, quae de stercoribus fertilius uberiusque
surrexerint. Ubi videant quid faciant, vel quid
respondeant, qui fruges dicunt mundiores esse quam
carnes. Nam stercore quid immundius ex carne projicitur,
et quid frugibus feracius adhibetur? Certe ipsi
dicunt per attritiones et digestiones ciborum, fugere
inde vitam, et exiguum quiddam in stercore remanere.
Cur ergo ubi exigua vita remanet, inde cibi vestri,
hoc est fructus terrae, de stercore et meliores et majores
et plures existunt? Caro non purgamentis terrae,
sed fetibus pascitur: terra vero purgamentis carnis,
non fetibus fecundatur. Eligant quid sit mundius: aut
jam correcti desinant esse immundi et infideles quibus
nihil sit mundum, et nobiscum amplectantur
Apostolum dicentem, <hi>Omnia munda mundis <note>(Tit. I,
15)</note>
            </hi>. Domini est terra et plenitudo ejus <note>(Psal. XXIII,
1)</note>. Omnis creatura Dei bona est <note>(I Tim. IV, 4)</note>.
Omnia quippe quae naturaliter sunt, in ordine suo bona
sunt: et nemo in eis peccat; nisi qui ordinem
suum in Dei obedientia non custodiens, eorum quoque
ordinem male utendo perturbat.</p>
</div2>

<div2>
          <head>CAPUT IX.</head>
<p>Patres autem nostri qui Deo placuerunt,
tenuerunt ordinem suum in ipsa obedientia,
ut quidquid Deus temporibus congruis jubendo distribuit,
sic observarent, quemadmodum ille distribuit.
Itaque non solum carnes ad cibum datas, cum omnes
natura mundae essent, quasdam tamen nonnulla significatione
immundas illo tempore non ederunt,
quo eas non edi praeceptum erat, ut talibus significationibus
futura rerum manifestatio praefiguraretur:
sed et azymum panem, et caetera hujusmodi, in quibus
fuisse umbram futurorum dicit Apostolus <hi>(Hebr.
<pb n="0237"/>
X, 1)</hi>, tam rei essent illius temporis et illius populi
homines, si observare contemnerent, quando sic illa
fieri, et ista quae nunc revelata sunt, tunc sic praenuntiari
oportebat; quam nos desipientes essemus, si
nunc jam manifestato Novo Testamento, illas praenuntiativas
observationes, aliquid nobis prodesse putaremus.
Sicut sacrilegi et impii, si eosdem Libros
qui propter nos scripti sunt, ut ea quae jam nobis
revelata et in manifestatione annuntiata sunt, tanto
ante illis figuris praenuntiata cognoscentes, fideliter
et firmiter teneremus, ideo putaremus abjiciendos,
quia ea quae ibi scripta sunt, non jam observare corporaliter,
sed intelligere et facere spiritualiter nos
Dominus jubet. <hi>Scripta sunt</hi> enim <hi>propter nos, in quos
finis saeculorum obvenit,</hi> sicut item dicit idem apostolus <note>(I Cor. X, 11)</note>.
Omnia enim quae ante scripta
sunt, ut nos doceremur scripta sunt <note>(Rom. XV, 4)</note>.
Quapropter, non manducare azymum per statutos septem
dies <note>(Exod. XII, 15)</note>, tempore Veteris Testamenti
peccatum fuit; tempore autem Novi Testamenti
non est peccatum: sed in spe futuri saeculi quam habemus
in Christo, qui et animam nostram induens
justitia, et corpus nostrum induens immortalitate,
totos nos innovat, credere aliquid ex veteris corruptionis
necessitate atque indigentia nos passuros vel
acturos, semper peccatum est, quamdiu volvuntur
isti septem dies quibus peragitur tempus: sed hoc
Veteris Testamenti temporibus in figura occultatum,
a quibusdam sanctis intelligebatur; tempore autem
Novi Testamenti in manifestatione revelatum, populis
praedicatur. Unde Scriptura illa tunc erat praeceptum,
nunc testimonium. Scenopegiam non celebrare aliquando
peccatum fuit <note>(Lev. XXIII, 34)</note>; nunc non est
peccatum: tabernaculo autem Dei quod est Ecclesia
non compaginari, semper peccatum est; sed tunc
agebatur sub praecepto figurato, nunc legitur in testimonio
revelato. Nam et illud quod tunc factum est,
non diceretur tabernaculum testimonii, nisi alicui
veritati quae suo tempore declaranda erat, quadam
congruentia significationis attestaretur. Lineis vestibus
miscere purpuram, et linostima veste indui aliquando
peccatum fuit <note>(Deut. XXII, 11)</note>; nunc non est
peccatum: sed inordinate vivere, et diversi generis
professiones velle miscere, ut vel sanctimonialis habeat
ornamenta nuptarum, vel ea quae se non continens
nupsit, speciem virginis gerat, omni modo peccatum
est; et si quid inconvenienter ex diverso genere
<pb n="0238"/>
in vita cujusque contexitur. Verum illud tunc
figurabatur in vestibus, quod nunc declaratur in moribus.
Illud enim erat tempus significandi, hoc manifestandi.
Ergo ipsa Scriptura, quae tunc fuit exactrix
operum significantium, nunc testis est rerum
significatarum; et quae tunc observabatur ad praenuntiationem,
nunc recitatur ad confirmationem. Bovem
et asinum ad operandum jungere tunc non licebat <note>(Deut. XXII, 10)</note>;
nunc licet. Declaratum est enim
per Apostolum, cum de bove triturante non infrenando
Scripturam recoleret, dicentem: <hi>Numquid de
bobus cura est Deo?</hi> Quare ergo nunc legitur, quando
id quod prohibuit jam licet? Quia idem ipse ibi secutus
Apostolus ait: <hi>Propter nos Scriptura dicit <note>(I Cor.
IX, 9, 10)</note>
            </hi>. Et utique impium est ut non legamus nos
quod scriptum est propter nos: magis enim propter
nos, quibus manifestatur, quam propter illos in quibus
figurabatur. Bovem quippe et asinum, si necesse
sit, unusquisque sine detrimento operis jungit: sapientem
vero et stultum, non ut unus praecipiat, et
alter obtemperet, sed pariter ex aequali potestate, ut
annuntient verbum Dei, non sine scandalo quisquam
comites facit. Itaque eamdem Scripturam tenemus,
et tunc potestate praecipientem umbris tegendum,
quod nunc aperiretur; et nunc auctoritate attestantem
luce apertum, quod tunc tegebatur.</p>
<p>De calvo autem et reburro <note>(Levit. XIII, 40)</note>, quod
eos immundos Lex dixerit, parum Faustus attenderat,
aut in mendosum codicem inciderat. Sed utinam ipse
calvam frontem habere voluisset, atque in ea crucem
Christi figere non erubuisset: profecto Christum
clamantem, <hi>Ego sum veritas <note>(Joan. XIV, 6)</note>
            </hi>, nec cum
falsis vulneribus occubuisse, nec cum falsis cicatricibus
resurrexisse credidisset. Quin etiam dicit: <hi>Ego fallere non didici; quod sentio loquor.</hi> 
 Non
est ergo discipulus Christi sui, quem falsas cicatrices
dubitantibus discipulis demonstrasse insanus opinatur,
et non solum de caeteris vanitatibus suis, sed
etiam de ipsa Christi fallacia sibi tanquam non fallenti
vult credi: utrum Christo melior, quo fallente
ipse non fallit; an eo ipso non veracis Christi, sed
fallacis Manichaei discipulus, cum et in hoc fallit, in
quo se non didicisse fallere gloriatur?
</p>
        </div2>
      </div1>

<div1>
        <head> <hi>LIBER SEPTIMUS.</hi> </head>
<div2>
          <head>CAPUT PRIMUM.</head>
<pb n="0237"/>
          <p>FAUSTUS dixit: Quare non
credis in genealogiam Jesu? Multae quidem sunt
causae, sed palmaris illa, quia nec ipse ore suo
usquam se fatetur patrem habere, aut genus in terra:
sed e contra, quia non sit de hoc mundo, quia a Patre
Deo processerit, quia descenderit de coelo, quia non
sibi sint mater et fratres, nisi qui fecerint voluntatem
Patris sui, qui in coelis est. Ad haec, illi ipsi qui has ei
genealogias ascribunt, non eum ante nativitatem cognovisse
<pb n="0238"/>
videntur: sed neque statim ut natus est, quo
crederentur ea scripsisse, quae erga eum oculis suis
viderint gesta; sed juveni jam et maturo conjuncti
sunt ei, id est, annorum ferme triginta: siquidem et
aetas ascribi divinis potest sine blasphemia. Quare
cum in omni testimonio veritatis hoc semper quaeri
soleat, utrumne quis audieret, an viderit; isti vero
<pb n="0239"/>
nec audisse se fateantur ab ipso generationis hunc
ordinem, aut quia omnino sit natus; nec vidisse oculis,
quia longo post tempore, id est, post Baptismum
cognoverint eum: mihi et omni recte judicanti, tam
stultum videtur hoc credere, quam si quis caecum et
surdum testem in judicium vocet.</p>
</div2>

<div2>
          <head>CAPUT II.</head>
<p>AUGUSTINUS respondit: Quam dicit
palmarem causam, cur non accipiat genealogiam
Jesu Christi, ibi apertissime victus ostenditur, legentibus
quae supra diximus de Filio hominis, quod
tam crebro se Christus esse testatur <note>(Matth. VIII, 20)</note>,
et de Filio Dei, quomodo idem ipse sit et filius hominis <note>(Id. IX, 6)</note>;
quomodo secundum divinitatem non
habeat genus in terra, secundum carnem autem sit
ex semine David, sicut apostolica doctrina testatur <note>(Rom. I, 3, et II Tim. II, 8)</note>.
Unde oportet eum credi
et intelligi, et a Patre exisse <note>(Joan. XVI, 28)</note>, et de
coelo venisse <note>(Id. VI, 41)</note>, et hic tamen Verbum carnem
factum inter homines habitasse <note>(Id. I, 14)</note>. Quod
si propterea putant eum non habuisse in terra matrem
vel genus, quia dixit, <hi>Quae mihi mater, vel qui
fratres <note>(Matth. XII, 48)</note>
            </hi>? superest ut etiam discipulos
ejus, quibus hoc exemplum in se ipso praebuit, ut
terreni generis necessitudinem propter regnum coelorum
contemnerent, affirment non habuisse patres,
quia dixit eis, <hi>Ne vobis dicatis patrem in terra; unus
enim est Pater vester Deus <note>(Id. XXIII, 9)</note>
            </hi>. Quod ergo
istos de patribus docuit, hoc ipse de matre et fratribus
prior fecit: sicut et alia multa, in quibus se
nobis, ut eum imitaremur, praebere, et, ut sequeremur,
praeire dignatus est. Quapropter iste qui in eo
quod putat, palmare sic vincitur, quam jaceat et involvatur
in caeteris animadvertendum est. Quippe
qui propterea dicit non credendum esse Apostolis,
qui ejus non solum divinam, sed etiam humanam
<pb n="0240"/>
nativitatem annuntiaverunt, quia postea juveni adhaeserunt,
et nec viderunt eum natum, nec se hoc ab
illo audisse dixerunt. Cur ergo credunt Joanni dicenti, <hi>In principio erat Verbum, et Verbum erat apud
Deum, et Deus erat Verbum; hoc erat in principio
apud Deum; omnia per ipsum facta sunt, et sine ipso
factum est nihil 
 <note>(Joan. I, 1-3)</note>
            </hi>, et caetera quae illis
quamvis non intelligentibus tamen placent? Dicant
ubi hoc Joannes viderit, aut ubi se hoc ab ipso Domino
audisse dixerit. Quidquid enim dixerint, unde
hoc Joannes scire potuerit, inde credimus etiam
omnes annuntiatores nativitatis Christi, id quod annuntiaverunt
scire potuisse. Deinde quaero, unde credant
dixisse Dominum, <hi>Quae mihi mater, aut qui fratres?</hi> 
Si quia hoc Evangelista narravit, cur ei non
credunt et illud, Quia mater ejus et fratres quaerebant
eum <note>(Matth. XII, 48, 46)</note>? Si autem hoc mentitus
est quod nolunt credere, quomodo ei credunt Christum
dixisse quod nolunt intelligere? Deinde si Christum
natum, quia jam juveni adhaeserat, non potuit
nosse Matthaeus, unde potuit Christum non natum,
post tot annos natus nosse Manichaeus? Dicturi sunt:
Spiritus sanctus hoc sciebat qui erat in Manichaeo.
Ille sane si Spiritus sanctus esset, vera dixisset. Sed
cur non potius de Christo discipulis ejus, qui etiam
corporaliter ei adhaeserunt, credimus; qui non solum
per Spiritum sanctum ab ipso impertitum scire potuerunt,
si quid lateret in rebus humanis, sed tam
recenti et praesenti memoria, etiam solo humano
sensu, genus Christi secundum carnem et totam originem
collegerunt? Et tamen caeci et surdi testes dicuntur
Apostoli. Utinam tu non tantum caecus et surdus
fuisses, ne tam vana et sacrilega disceres; sed
etiam mutus, ne talia diceres!</p>
</div2>
      </div1>

<div1>
        <head> <hi>LIBER OCTAVUS.</hi> </head>
<div2>
          <head>CAPUT PRIMUM.</head>
<pb n="0239"/>
          <p>FAUSTUS dixit: Quare non
accipis Testamentum Vetus? Quia jam praeventus
sum Novo: veteri autem et novo non convenit, ut
Scriptura testatur. Nam, <hi>Pannum,</hi> inquit, <hi>novum
nemo assuit vestimento veteri, alioquin major scissura
fiet <note>(Matth. IX, 16, et Luc. V, 36)</note>
            </hi>. Quia ergo majorem,
sicuti vos, scissuram facere caveo, Christianam novitatem
Hebraicae vetustati non misceo. Quis enim
non etiam sordidum judicet, novis vestibus indutis,
non donare inferioribus vetera? Quapropter, ego
etiamsi natus essem Judaeus, ut fuerunt Apostoli, dignum
tamen erat me, Novo accepto Testamento,
Vetus repudiare, ut fecerunt ipsi. Nunc vero et naturae
beneficio consecutus ut sub servitutis jugo non nascerer,
et Christo mihi protinus occurrente cum
pleno munere libertatis; quam miser et stultus et insuper
ingratus ero, si me ultra addixero servituti?
<pb n="0240"/>
Quippe Paulus inde Galatas arguit, quod in circumcisionem
relabentes, ad infirma repedarent et egena
elementa, quibus denuo servire vellent <note>(Galat. IV et V)</note>.
Quomodo ergo id ego admittam, in quo alium videam
reprehendi? Turpe est redire in servitutem, sed turpius
ire.</p>
</div2>

<div2>
          <head>CAPUT II.</head>
<p>AUGUSTINUS respondit: Jam quidem
satis superius ostendimus, quare et quomodo teneamus
auctoritatem Veteris Testamenti, non ad Judaicae
servitutis imitationem, sed ad Christianae libertatis
testificationem. Neque enim mea, sed Apostoli
vox est, Quia <hi>omnia haec in figura contingebant
illis; scripta autem sunt propter nos, in quos finis saeculorum
obvenit <note>(I Cor. X, 11)</note>
            </hi>. Quapropter non in
servitute facimus quae jussa sunt ad nos praenuntiandos,
sed in libertate legimus quae scripta sunt ad nos
confirmandos. Quis itaque jam non intelligat, unde
Galatas revocat Apostolus, non religiose Scripturam
circumcisionis legentes, sed jam superstitiose circumcidi
volentes <note>(Galat. IV et V)</note>? Unde non pannum
<pb n="0241"/>
novum vestimento veteri assuimus; sed erudimur in
regno coelorum, ad similitudinem illius patrisfamilias,
quem commemorat Dominus proferentem de thesauro
suo nova et vetera <note>(Matth. XIII, 52)</note>. Ille autem
assuit pannum novum vestimento veteri, qui continentiam
vult habere spiritualem, et nondum deposuit
spem carnalem. Nam legite diligenter, et videte de
jejunio Dominum interrogatum, respondisse, <hi>Nemo
assuit pannum novum vestimento veteri <note>(Id. IX, 16)</note>
            </hi>.
Adhuc enim discipuli Dominum carnaliter diligebant,
quandoquidem etiam ne occisum amitterent, formidabant.
Unde Petrum revocantem se a passione, satanam
appellat, quod non saperet quae Dei sunt, sed
quae hominum <note>(Id. XVI, 23)</note>. Proinde attendite in illa
phantasia vestra de regno Dei, unde istam lucem solis
carni conspicuam tanquam ad exemplum vobis
propositam diligitis et adoratis, quam carnalem spem
<pb n="0242"/>
geratis: et invenietis jejunia vestra quomodo prudentiae
carnis, tanquam vestimento veteri assuantur.
Verumtamen cum pannus novus vestimento veteri
non conveniat, unde potuerunt principibus tenebrarum
membra Dei vestri, non adjuncta atque consuta,
sed, quod est vehementius, commixta et concreta
cohaerere? An utrumque vetus est, quia utrumque
falsum, et utrumque de prudentia carnis est? Nisi
forte inde vultis probare unum fuisse novum, alterum
vetus, quia major scissura facta est; ut miserabilis
pannus de regno lucis abscinderetur, et globo tenebrarum
aeterna poena configeretur. Et tamen argute
sibi videtur velut acu linguae divinarum Scripturarum
firmamenta compungere, talium fabularum sordibus
sartor, aut mendicus indutor.</p>
</div2>
      </div1>

<div1>
        <head> <hi>LIBER NONUS.</hi> </head>
<div2>
          <head>CAPUT PRIMUM.</head>
<pb n="0241"/>
          <p>FAUSTUS dixit: Quare non
accipis Vetus Testamentum? Si Apostolis licuit sub
eodem natis ab eo discedere, mihi quare non liceat
id in quo natus non sum, non usurpare? omnes quippe
Gentiles nascimur, non Judaei, non denique Christiani:
sed alios ad se ex eadem Gentilitate Testamentum
Vetus adducit, facitque Judaeos; alios Novum,
et initiat Christianos: tanquam si duae arbores,
dulcis et amara, radicibus suis unius terrae in se
vim transferant, immutandam qualitatibus suis. Apostolis
ergo in dulcem transeuntibus ex amaro, quam
demens ero ego, si in amaram convertar ex
dulci?</p>
</div2>

<div2>
          <head>CAPUT II.</head>
<p>AUGUSTINUS respondit: Cur ergo
Apostolus, quem dicis relicto Judaismo ex amaritudine
transisse in dulcedinem, magis inde fractos ramos
dicit, qui ex ipso populo in Christum credere noluerunt;
et in ipsa oleae radice, id est origine sanctorum
Hebraeorum, tanquam oleastrum gentes insertas,
ut fierent participes pinguedinis oleae? Nam cum de
Judaeorum lapsu admoneret Gentes ne superbirent,
ita locutus est: <hi>Vobis enim,</hi> inquit, <hi>dico Gentibus,
quamdiu quidem ego sum Gentium Apostolus, ministerium
meum glorifico, si quo modo ad aemulationem provocare
potero carnem meam, ut salvos faciam aliquos ex
illis. Si rejectio illorum reconciliatio est mundi, quae erit
assumptio, nisi vita ex mortuis? Si autem delibatio sancta
est, et conspersio; et si radix sancta est, et rami:
quod si aliqui ex ramis fracti sunt, tu autem cum esses
oleaster, insertus es in illis, et socius radicis factus es
et pingueainis oleae, noli gloriari adversus ramos. Quod
si gloriaris, non tu radicem portas, sed radix te. Dicis
ergo: Fracti sunt rami ut ego inserar. Bene. Incredulitate
fracti sunt. Tu autem fide stas, noli altum sapere,
sed time: nam si Deus naturalibus ramis non pepercit,
neque tibi parcet. Vide ergo bonitatem et severitatem
Dei: in eos quidem qui ceciderunt, severitatem; in te
autem bonitatem, si permanseris in bonitate: alioquin
<pb n="0242"/>
et tu excideris. Et illi si non permanserint in incredulitate,
inserentur: potens est enim Deus iterum
inserere illos. Nam si tu ex naturali excisus oleastro
et contra naturam insertus es in bonam olivam; quanto
magis illi qui secundum naturam sunt, inserentur suae
olivae? Nolo enim vos ignorare, fratres, sacramentum
hoc, ut non sitis vobis sapientes, quia caecitas ex parte
Israel facta est, donec plenitudo Gentium intraret, et
sic omnis Israel salvus fieret <note>(Rom. XI, 13-26)</note>
            </hi>. Videtis
ergo vos, qui in ista inseri radice non vultis, non
quidem fractis ramis esse similes, sicut est carnalis
et impius populus Judaeorum, sed in oleastri amaritudine
remansisse. Nam quid, nisi oleastrum Gentium
sapit, adorare solem et lunam? Nisi forte propterea
vos jam non putatis esse in oleastro Gentium, quia
spinas novi generis addidistis, et falsum Christum,
quem cum sole et luna coleretis, non manu fabrili,
sed perverso corde finxistis? Inserimini ergo in radicem
oleae, quo se redditum gaudet Apostolus, qui
inter fractos ramos per incredulitatem fuit. Inde se
quippe liberatum dicit, cum se a Judaismo ad Christum
transisse laetatur, quia Christus semper in illa
radice, atque in illa arbore, praedicatus est: in quem
venientem qui non crediderunt, fracti sunt inde; et
qui crediderunt, inserti sunt ibi: quibus ne superbiant,
dicitur, <hi>Noli altum sapere, sed time: nam si
Deus naturalibus ramis non pepercit, neque tibi parcet.</hi> 
Sed ne de ipsis fractis desperetur, paulo post dicit: <hi>Et ipsi si non permanserint in incredulitate, inserentur:
votens est enim Deus iterum inserere illos. Nam si tu
ex naturali excisus oleastro, et contra naturam insertus
es in bonam olivam; quanto magis illi qui secundum naturam
sunt, inserentur suae olivae?</hi> 
 Ecce unde etiam
ipse gloriatur, a fractura liberatus, et radicis pinguedini
redditus. Qui ergo in vobis sunt, quos inde fregit
impietas, redeant, et rursus inserantur. Qui autem
nunquam ibi fuerunt, veniant a naturali sterilitate
praecisi, participes fecunditatis futuri.</p>
</div2>
      </div1>

<div1>
        <head> <hi>LIBER DECIMUS.</hi> </head>
<div2>
          <head>CAPUT PRIMUM.</head>
<pb n="0243"/>
          <p>FAUSTUS dixit: Cur non accipis
Testamentum Vetus? Quia et ab ipso hoc, et
ex Novo didicimus, aliena non concupiscere. Quid
autem, inquis, alienum habet Testamentum Vetus?
Imo quid habet non alienum? Divitias promittit,
et ventris saturitatem, et filios et nepotes, vitamque
longam, et cum his Chananitidis regnum: sed
omnia haec circumcisis et observantibus sabbata, et
immolantibus sibi, et abstinentibus a porcina, et hujusmodi
caeteris: quae quia ego negligo, et Christianus
omnis, ut inepta scilicet, et ad salutem animi
minime pertinentia, idcirco nec quae promittit, ad me
jam spectare cognosco: memorque quia sit mandatum, <hi>Non concupisces</hi> 
 aliena <note>(Exod. XX, 17; Rom. VII,
7)</note>, Judaeis bona sua habere, libens volensque permisi,
solo scilicet Evangelio et regni coelorum splendida
haereditate contentus. Nam ut Judaeo, si sibi
Evangelium usurparet, jure increpitans dicerem,
Improbe, quid tibi cum eo est, cujus praecepta non
servas? sic vereor ne mihi eadem Judaeus increpitet,
tenenti Testamentum Vetus, cujus mandata contemnam.</p>
</div2>

<div2>
          <head>CAPUT II.</head>
<p>AUGUSTINUS respondit: Eadem saepe
vana repetere istum non pudet, sed eadem saepe,
quamvis vera, respondere me piget. Quisquis itaque
etiam adversus ista responsionem quaerit, quae superius
a nobis dicta sunt, legat <note>(Lib. 6, cap. 2)</note>. Judaeo
autem dicenti mihi, Cur tenes Vetus Testamentum,
cujus praecepta non servas? respondeo, servari a
Christianis etiam ex ipsis Libris praecepta vitae agendae;
praecepta vero vitae significandae tunc recte observata,
cum praenuntiabantur ista, quae nunc revelata
sunt. Quapropter etiam ipsa sic non observo ad
religionem, ut teneam tamen ad testificationem:
sicut et promissa carnalia, quae ibi continentur, unde
proprie Vetus dicitur Testamentum. Quamvis enim
mihi aeterna speranda revelata sint; et illa tamen
attestantia lego, quae <hi>in figura contingebant illis; scripta
sunt autem propter nos, in quos finis saeculorum
obvenit <note>(I Cor. X, 11)</note>
            </hi>. Itaque si audistis quid respondeamus
Judaeis, audite et quid objiciamus Manichaeis.</p>
</div2>

<div2>
          <head>CAPUT III.</head>
<p>Certe Faustus dixit, turbari nos posse,
si nobis Judaei dixerint: Quare tenetis Vetus Testamentum,
cujus praecepta non observatis? Quibus nos,
<pb n="0244"/>
ejusdem Scripturae venerata atque servata auctoritate
respondemus. Vos quid respondetis, cum vobis dicitur:
Quare tenetis evangelicos Libros, quorum vos
ad decipiendos imperitos confingitis sectatores; et
quae ibi scripta sunt, non solum non creditis, sed
etiam quantis potestis viribus oppugnatis? Certe
videtis vos potius de Novo Testamento, quam nos de
Vetere objectis respondere non posse. Omnia enim
quae in Vetere scripta sunt, nos et vera esse dicimus,
et divinitus mandata, et congruis temporibus distributa.
Vos autem cum vobis objecta fuerint, quae in
libris Novi Testamenti scripta sunt, nec accipiuntur
a vobis, deficientes in respondendo, et manifesta
veritate faucibus pressis, anhelitu saucio dicitis esse
falsata. Quid aliud possent exspirare praefocata ora
fallacium? vel potius quid aliud possent putere confossa
cadavera mortuorum? Et tamen confessus est
Faustus, non concupiscere aliena, non solum se ex
Novo Testamento, sed etiam ex Vetere didicisse:
quod certe a suo Deo non posset discere. Ille quippe,
si non concupivit alienum, quare super terram tenebrarum,
ubi nunquam fuerunt, nova saecula construxit?
An dicturus est: Prior ipsa gens tenebrarum
regnum meum concupivit, quod ab illa erat alienum?
Ergo imitatus est gentem tenebrarum, ut et ipse concupisceret
aliena? An angustum antea fuerat regnum
lucis? Optandum igitur erat bellum, ut acquireretur
de victoria latitudo regnandi. Quod si bonum est, et
ante potuit concupisci: sed exspectabatur ut gens
hostilis in bellum prior erumperet, quo quasi justius
expugnaretur. Si autem non est bonum, quare inimico
victo, super alienam terram crescere voluit
regnum suum, cum prius contentus suis finibus, plena
felicitate vixisset? Sed utinam vere isti haec ipsa
praecepta vitae agendae, quorum est unum, ne concupiscamus
alienum, vellent ex illis Litteris discere:
profecto mansuescerent, et mites intelligerent etiam
illa praecepta vitae significandae, quibus eorum oblatrat
offensio, et illi tunc tempori observanda congruisse.
Nos autem quomodo Vetus Testamentum
tanquam alienum concupiscimus, cum ea legamus
quae <hi>in figura contingebant illis; scripta sunt autem
propter nos, in quos finis saeculorum obvenit?</hi> Puto
quod non concupiscit alienum, qui hoc legit quod
scriptum est propter ipsum.</p>
</div2>
      </div1>

<div1>
        <head> <hi>LIBER UNDECIMUS.</hi> </head>
<div2>
          <head>CAPUT PRIMUM.</head>
<pb n="0243"/>
          <p>FAUSTUS dixit: Apostolum accipis?
Et maxime. Cur ergo non credis Filium Dei ex
semine David natum secundum carnem <note>(Rom. I, 3)</note>?
Non equidem crediderim Apostolum Dei contraria
sibi scribere potuisse, et modo hanc, modo illam de
<pb n="0244"/>
Domino nostro habuisse sententiam. Sed quia vobis
ita placet, qui nunquam sine stomacho auditis aliquid
esse in Apostolo cauponatum, ne hoc quidem nobis
sciatis esse contrarium Si quidem haec vetus videatur
esse et antiqua opinio Pauli de Jesu, cum eum et
<pb n="0245"/>
ipse David filium putaret, ut caeteri: quod tamen ubi
falsum didicit, interpolat et infirmat, scribensque ad
Corinthios: <hi>Nos,</hi> inquit, <hi>neminem novimus secundum
carnem: et si cognovimus secundum carnem Christum,
sed nunc jam non novimus.</hi> Quare consideres oportet,
quantum intersit inter haec duo capitula, e quibus unum
perhibet Jesum filium David secundum carnem, alterum
vero jam se neminem nosse secundum carnem.
Quae si utraque sunt Pauli, aut hac ratione erunt, qua
dixi; aut unum ipsorum non erit Pauli. Prosequitur
denique: <hi>Itaque,</hi> inquit, <hi>si qua est in Christo nova
creatura, vetera transierunt: ecce facta sunt omnia
nova <note>(II Cor. V, 16, 17)</note>
            </hi>. Vides ergo eum veterem appellare
et transitoriam fidem illam priorem, id est, Jesum
credidisse ex semine David secundum carnem: novam
vero hanc secundam et permanentem, qua neminem
jam noverit secundum carnem. Quapropter et
alibi: <hi>Cum essem,</hi> inquit, <hi>parvulus, ut parvulus loquebar,
ut parvulus sapiebam, ut parvulus cogitabam: cum
autem factus sum vir, quae parvuli erant deposui <note>(I Cor. XIII, 11)</note>
            </hi>.
Quod si ita est, quid ergo et nos indignum
facimus, si novam et meliorem Pauli tenentes
confessionem, veterem illam ac deteriorem projicimus?
Aut si vobis secundum quod ad Romanos
scribit, credere cordi est; nobis quare licitum non
sit, secundum quod ad Corinthios dogmatizare?
Quamvis et hoc ad duritiam vestram ita responderim.
Alioquin absit Apostolum Dei, quod aedificavit, unquam
destruere, ne se ipse praevaricatorem constituat,
ut contestatus est <note>(Galat. II, 18)</note>. Verumtamen
si ejus est et prior illa sententia, nunc emendata est:
sin fas non est Paulum inemendatum dixisse aliquid
unquam, ipsius non est.</p>
</div2>

<div2>
          <head>CAPUT II.</head>
<p>AUGUSTINUS respondit: Hoc est quod
paulo ante dixi, quia ubi sic manifesta veritate isti
praefocantur, ut obsessi dilucidis verbis sanctarum
Scripturarum, exitum in eis fallaciae suae reperire non
possint, id testimonium quod prolatum est, falsum
esse respondent. O vocem a veritate fugacem, in
amentia pertinacem! Usque adeo invicta sunt, quae
adversus vos de divinis codicibus proferuntur, ut non
sit aliud quod dicatis, nisi eos esse falsatos. Quae jam
auctoritas litterarum aperiri, quis sacer liber evolvi,
quod documentum cujuslibet scripturae ad convincendos
errores vestros exseri potest, si haec vox admittitur,
si alicujus ponderis aestimatur? Aliud est ipsos
libros non accipere, et nullo eorum vinculo detineri,
quod Pagani de omnibus Libris nostris, quod Judaei
de Novo Testamento faciunt, quod denique nos ipsi
de vestris et aliorum haereticorum, si quos suos et
proprios habent, vel de iis qui appellantur apocryphi:
non quod habendi sint in aliqua auctoritate
secreta, sed quia nulla testificationis luce declarati,
de nescio quo secreto, nescio quorum praesumptione
prolati sunt: aliud est ergo auctoritate aliquorum vel
librorum vel hominum non teneri, et aliud est dicere,
Iste quidem vir sanctus omnia vera scripsit, et ista
<pb n="0246"/>
epistola ipsius est, sed in ea ipsa hoc ejus est, hoc non
est ejus. Ubi cum ex adverso audieris, Proba; non
confugias ad exemplaria veriora, vel plurimum codicum,
vel antiquorum, vel linguae praecedentis unde
hoc in aliam linguam interpretatum est: sed dicas,
Inde probo hoc illius esse, illud non esse, quia hoc
pro me sonat, illud contra me. Tu es ergo regula
veritatis? quidquid contra te fuerit, non est verum?
Quid, si alius simili insania, sed tamen qua tua duritia
confringatur, existat et dicat, Imo illud quod pro te
sonat, falsum est; hoc autem quod contra te est,
verum est? quid acturus es, nisi forte alium librum
prolaturus, ubi quidquid legeris, secundum tuam sententiam
possit intelligi? Hoc si feceris, non de aliqua
ejus particula, sed de toto audies contradicentem et
clamantem, Falsus est. Quid ages? quo te convertes?
quam libri a te prolati originem, quam vetustatem,
quam seriem successionis testem citabis? Nam si hoc
facere conaberis, et nihil valebis: et vides in hac re
quid Ecclesiae catholicae valeat auctoritas, quae ab
ipsis fundatissimis sedibus Apostolorum usque ad hodiernum
diem succedentium sibimet episcoporum
serie, et tot populorum consensione firmatur. Itaque
si de fide exemplarium quaestio verteretur, sicut in
nonnullis, quae et paucae sunt, et sacrarum Litterarum
studiosis notissimae sententiarum varietates; vel
ex aliarum regionum codicibus, unde ipsa doctrina
commeavit, nostra dubitatio dijudicaretur, vel si ibi
quoque codices variarent, plures paucioribus, aut
vetustiores recentioribus praeferrentur: et si adhuc
esset incerta varietas, praecedens lingua, unde illud
interpretatum est, consuleretur. Hoc modo quaerunt,
qui quod eos movet in Scripturis sanctis, tanta auctoritate
firmatis, invenire volunt, ut habeant unde
instruantur, non unde rixentur.</p>
</div2>

<div2>
          <head>CAPUT III.</head>
<p>Hoc autem quod adversus impietatem
vestram ex apostoli Pauli Epistola profertur,
Filium Dei ex semine David esse secundum carnem <note>(Rom. I, 3)</note>,
omnes codices et novi et veteres habent,
omnes Ecclesiae legunt, omnes linguae consentiunt.
Exuimini ergo pallio fallaciae, quo Faustus indutus,
cum sibi proposuisset tanquam interrogantem
et dicentem, <hi>Accipis apostolum Paulum?</hi> respondit, <hi>Et maxime.</hi> 
 Cur enim non potius respondit, Et minime;
nisi quia fallax, aliud quam id quod falsum
erat, respondere non potuit? Quid enim accipit apostoli
Pauli? Non primum hominem, quem ille dicit
de terra terrenum: de quo item dicit, <hi>Factus est primus
homo Adam in animam viventem.</hi> Ille autem annuntiat
nescio quem primum hominem, nec de terra
terrenum, nec factum in animam viventem, sed de
substantia Dei, idipsum existentem quod Deus est,
membra sua, vel vestimenta sua, vel arma sua, id
est quinque elementa, cum et ipsa nihil aliud essent
quam substantia Dei, in tenebrarum gente mersisse,
ut inquinata caperentur. Non secundum hominem,
quem Paulus dicit de coelo, quem dicit etiam novissimum
<pb n="0247"/>
Adam in spiritum vivificantem <note>(I Cor. XV,
47, 45)</note>, quem dicit factum ex semine David secundum
carnem, factum ex muliere, factum sub Lege,
ut eos qui sub Lege erant, redimeret <note>(Galat. IV, 4, 5)</note>;
de quo ad Timotheum dicit, <hi>Memor esto Christum Jesum
resurrexisse a mortuis ex semine David, secundum
Evangelium meum <note>(II Tim. II, 8)</note>
            </hi>; in cujus exemplo
etiam resurrectionem nostram praedicat dicens, <hi>Tradidi
enim vobis in primis quod et accepi: quia Christus
mortuus est pro peccatis nostris; secundum Scripturas;
et quia sepultus est et quia resurrexit tertia die secundum
Scripturas.</hi> Et paulo post infert quare hoc dixerit: <hi>Si
autem Christus praedicatur quia resurrexit a mortuis,
quomodo dicunt quidam in vobis quia resurrectio mortuorum
non est <note>(I Cor. XV, 3, 4, 12)</note>
            </hi>? Iste autem, qui
interrogatus utrum accipiat apostolum Paulum, respondet, <hi>Et maxime,</hi> 
 haec omnia negat: nec Jesum ex
semine David vult accipere, nec factum ex muliere,
quam, non quod fuerit vel concumbendo vel pariendo
corrupta, mulierem. Paulus appellat; sed more Scripturarum
loquitur, quae ipsum sexum sic appellare
consueverunt: sicut in Genesi de Eva scriptum est, <hi>Formavit eam in mulierem 
 <note>(Gen. II, 22)</note>
            </hi>; cum commixta
viro non fuisset. Nec ipsam mortem Christi, et
sepulturam, et resurrectionem accipit; quandoquidem
Christum dicit, nec mortale corpus habuisse, ubi illa
vera mors esset; nec illas cicatrices veras fuisse,
quas post resurrectionem discipulis ostendit, cum eis,
quod et Paulus commemorat, vivus apparuit <note>(Luc.
XXIV, 39, 40, et I Cor. XV, 5)</note>: nec ipsam carnem
nostram resurrecturam, in corpus spirituale mutatam,
sicut apertissime idem apostolus dicit, <hi>Seminatur
corpus animale, surgit corpus spirituale.</hi> Unde
discernens inter corpus animale et spirituale, contexuit
quod jam commemoravi de primo Adam et de
novissimo Adam. Deinde intulit: <hi>Hoc autem dico,
fratres, quoniam caro et sanguis regnum Dei possidere
non possunt.</hi> Et ne quisquam ipsam speciem carnis,
et ipsam substantiam non posse resurgere credidisset,
exprimere volens quid nunc appellaverit carnem et
sanguinem, quia ipsam corruptionem intelligi voluit,
quae tunc in resurrectione justorum non erit, continuo
contexuit: <hi>Neque corruptio incorruptelam possidebit.</hi> 
Et ne adhuc quisquam putaret, non illud quod
sepultum fuerit resurrecturum, sed tanquam alia tunica
ponatur, et alia melior accipiatur, volens apertissime
declarare quia hoc ipsum in melius commutabitur:
sicut vestimenta Christi in monte non sunt
posita, et alia sumpta, sed ipsa quae fuerant, in melius
clarificata sunt <note>(Matth. XVII, 2)</note>: sequitur et contexit
dicens, <hi>Ecce mysterium vobis dico: omnes quidem
resurgemus, non tamen omnes immutabimur.</hi> Et ne
adhuc esset incertum, qui sint qui immutabuntur, <hi>In
atomo,</hi> inquit, <hi>in ictu oculi, in novissima tuba: canet
enim tuba, et mortui resurgent incorrupti, et nos immutabimur.</hi> 
Adhuc forte dicant, non secundum hoc
mortale et corruptibile corpus nos in resurrectione
immutari, sed secundum animam: cum Apostolus
<pb n="0248"/>
hoc non proposuerit unde diceret, sed de corpore ab
ipsius quaestionis initio locutus fuerit, sicut ipsa ejus
indicat propositio, <hi>Sed dicet aliquis,</hi> inquit, <hi>Quomodo
resurgunt mortui? quo autem corpore veniunt?</hi> Hic jam
consequenter tanquam digito ostendit unde loqueretur,
et subjecit dicens, <hi>Oportet enim corruptibile hoc
induere incorruptelam, et mortale hoc induere immortalitatem <note>(I Cor. XV, 35-53)</note>
            </hi>.
Haec ergo cum iste neget, cumque
ipsum Deum, de quo Paulus dicit, <hi>Immortali, incorruptibili,
soli Deo honor et gloria <note>(I Tim. I, 17)</note>
            </hi>, iste
corruptibilem praedicet; quandoquidem substantiam
ejus atque naturam et totam timuisse ne a tenebrarum
gente corrumperetur, et ut caeterae consuleretur, ex
parte corruptam, detestanda et abominanda eorum
fabula somniat; quid est quod etiam in hoc conatur
fallere imperitos, et in divinis Scripturis minus eruditos,
ut interrogatus utrum accipiat apostolum Paulum,
respondeat, <hi>Maxime;</hi> et inveniatur, minime?</p>
</div2>

<div2>
          <head>CAPUT IV.</head>
<p>Sed certa, inquit, ratio est, qua
ostendam Paulum apostolum aut proficiendo mutasse
sententiam, et scribentem ad Corinthios, emendasse
quod scripserat ad Romanos; aut omnino non scripsisse,
quod tanquam ejus profertur, Filium Dei ex
semine David secundum carnem. Qua tandem ratione
id ostendit? Quia non potest, inquit, utrumque verum
esse, et quod in Epistola est ad Romanos, <hi>De
Filio suo, qui factus est ex semine David secundum
carnem <note>(Rom. I, 3)</note>
            </hi>; et quod ait ad Corinthios, <hi>Itaque
nos amodo neminem novimus secundum carnem: et si
noveramus secundum carnem Christum, sed nunc jam
non novimus <note>(II Cor. V, 16)</note>
            </hi>. Restat ergo ut nos demonstremus
quam possit utrumque verum esse, et quam
sibi haec duo non sint contraria. Unum quippe eorum
non esse Pauli, nullo modo possumus dicere; quia
nulla in eo variat codicum auctoritas. Etsi enim in
quibusdam latinis exemplaribus non legitur, <hi>factus,</hi> 
sed, <hi>natus ex semine David,</hi> cum graeca <hi>factus</hi> habeant,
unde non ad verbum, sed ad sententiam
transferre voluit dicendo, <hi>natum,</hi> latinus interpres:
tamen Christum ex semine David esse secundum carnem,
omnium librorum atque linguarum concordat auctoritas.
In hoc autem Paulum aliquando errasse, et
proficiendo mutasse sententiam, absit ut dicamus. Quod
etiam ipse Faustus sensit quam improbe atque impie
diceretur; maluitque dicere, Pauli Epistolam aliorum
falsitate corruptam, quam ipsius errore vitiosam.</p>
</div2>

<div2>
          <head>CAPUT V.</head>
<p>De his enim libris dici potest, aliquid
eos habere non consonum fortasse occultiori, et
ad dignoscendum difficiliori veritati, quod aut sic remanserit,
aut in posterioribus correctum sit, qui non
praecipiendi auctoritate, sed proficiendi exercitatione
scribuntur a nobis. Inter hos enim sumus, quibus
idem apostolus dicit: <hi>Et si quid aliter sapitis, id quoque
vobis Deus revelabit <note>(Philipp. III, 15)</note>
            </hi>. Quod genus
litterarum non cum credendi necessitate, sed cum judicandi
libertate legendum est. Cui tamen ne intercluderetur
locus, et adimiretur posteris ad quaestiones
difficiles tractandas atque versandas linguae ac stili
saluberrimus labor, distincta est a posteriorum libris
<pb n="0249"/>
excellentia canonicae auctoritatis Veteris et Novi Testamenti,
quae Apostolorum confirmata temporibus
per successiones episcoporum et propagationes Ecclesiarum,
tanquam in sede quadam sublimiter constituta
est, cui serviat omnis fidelis et pius intellectus.
Ibi si quid velut absurdum moverit, non licet dicere,
Auctor hujus libri non tenuit veritatem: sed, aut codex
mendosus est, aut interpres erravit, aut tu non
intelligis. In opusculis autem posteriorum, quae libris
innumerabilibus continentur, sed nullo modo illae sacratissimae
canonicarum Scripturarum excellentiae
coaequantur, etiam in quibuscumque eorum invenitur
eadem veritas, longe tamen est impar auctoritas.
Itaque in eis, si qua forte propterea dissonare putantur
a vero, quia non ut dicta sunt intelliguntur, tamen
liberum ibi habet lector auditorve judicium,
quo vel approbet quod placuerit, vel improbet quod
offenderit: et ideo cuncta ejusmodi nisi vel certa ratione,
vel ex illa canonica auctoritate defendantur, ut
demonstretur sive omnino ita esse, sive fieri potuisse
quod vel disputatum ibi est, vel narratum; si cui displicuerit,
aut credere noluerit, non reprehenditur.
In illa vero canonica eminentia sacrarum Litterarum,
etiamsi unus propheta, seu apostolus, aut evangelista
aliquid in suis Litteris posuisse ipsa canonis
confirmatione declaratur, non licet dubitare quod verum
sit: alioquin nulla erit pagina, qua humanae
imperitiae regatur infirmitas, si Librorum canonicorum
saluberrima auctoritas, aut contempta penitus
aboletur, aut interminata confunditur.</p>
</div2>

<div2>
          <head>CAPUT VI.</head>
<p>Quapropter quisquis es, quem velut
repugnantia ista moverunt, quod alibi scriptum est, <hi>Filium Dei ex semine David,</hi> 
 alibi autem, <hi>Et si noveramus
Christum secundum carnem, sed jam nunc non
novimus:</hi> et si non utrumque ex unius Apostoli Litteris
proferretur, sed unum eorum Paulus dixisset,
alterum Petrus, aut Isaias, aut alius quisquam Apostolorum,
sive Prophetarum; quia ita sibi omnia in
canonica auctoritate concordant, ut tanquam uno ore
dicta, justissima et prudentissima pietate credantur,
et serenissimo intellectu inveniantur, et solertissima
diligentia demonstrentur; non liceret de alterutro
dubitare. Proinde, quia ex apostoli Pauli canonicis,
id est, vere Pauli Epistolis, utrumque profertur, et
non possumus dicere, aut mendosum esse codicem,
omnes enim latini emendati sic habent; aut interpretem
errasse, omnes enim graeci emendati sic habent:
restat ut tu non intelligas, a me autem ratio flagitetur,
quomodo neutrum ab altero dissonet, sed in eadem
sanae fidei regula utrumque concordet. Si enim
tu quoque pie quaereres, posses invenire quomodo
ista perscrutata dilucescant.</p>
</div2>

<div2>
          <head>CAPUT VII.</head>
<p>Nam quod Filius Dei ex semine David
homo factus est, nec idem apostolus uno loco dicit, et
aliae sanctae Scripturae apertissime praedicant. Quod vero
dicit, <hi>Et si noveramus Christum secundum carnem, sed
jam nunc non novimus;</hi> ea ipsa circumstantia Scripturae
loci ejus satis ostendit quid loquatur Apostolus.
Suo quippe more vitam nostram futuram, quae jam in
<pb n="0250"/>
ipso homine mediatore Christo Jesu capite nostro resurgente
completa est, ita spe certa meditatur,
tanquam jam adsit, praesensque teneatur: quae utique
vita non erit secundum carnem, sicut jam Christi
vita non est secundum carnem. Carnem namque hoc
loco non ipsam corporis nostri substantiam, quam
Dominus etiam post resurrectionem suam carnem
appellat, dicens, <hi>Palpate et videte, quia spiritus ossa
et carnem non habet, sicut me videtis habere <note>(Luc. XXIV,
39)</note>
            </hi>; sed corruptionem mortalitatemque carnis vult
intelligi, quae tunc non erit in nobis, sicut jam in
Christo non est. Hanc enim proprie carnem nominabat,
etiam cum de ipsa resurrectione satis evidenter
loqueretur, et diceret, quod jam supra commemoravi, <hi>Caro et sanguis regnum Dei possidere non possunt, neque
corruptio incorruptionem possidebit.</hi> 
 Cum ergo factum
fuerit, quod ibi consequenter dicit, <hi>Ecce mysterium
vobis dico: omnes quidem resurgemus, non tamen omnes
immutabimur. In atomo,</hi> id est, in momento, <hi>in ictu
oculi, in novissima tuba, canet enim tuba, et mortui
resurgent incorrupti, et nos immutabimur: oportet enim
corruptibile hoc induere incorruptionem, et mortale hoc
induere immortalitatem <note>(I Cor. XV, 50-53)</note>
            </hi>: jam secundum
id quod carnem, non ipsam corporis substantiam,
sed ipsam corruptionem mortalitatis appellat, non
erit utique caro, quia corruptionem mortalitatis mutata
non habebit; secundum autem ipsius substantiae
corporisque originem eadem caro erit, quia ipsa resurget
et ipsa mutabitur, quia et illud verum est
quod ait Dominus, posteaquam resurrexit, <hi>Palpate et
videte, quia spiritus carnem et ossa non habet, sicut me
videtis habere;</hi> et hoc verum est quod ait Apostolus, <hi>Caro et sanguis regnum Dei possidere non possunt.</hi> 
 Illud
enim dictum est secundum ipsam substantiam, quae
etiam tunc erit, quia ipsa mutabitur: hoc autem
dictum est secundum carnalem corruptionis qualitatem,
quae tunc jam non erit, quia mutata caro
non corrumpetur. <hi>Noveramus</hi> ergo <hi>Christum secundum
carnem,</hi> id est, secundum carnis mortalitatem antequam
resurgeret: <hi>sed nunc jam non novimus;</hi> quia, sicut
idem dicit apostolus, <hi>Christus resurgens a mortuis jam
non moritur, et mors ei ultra non dominabitur <note>(Rom. VI, 9)</note>
            </hi>.</p>
<p>Nam si te ad verborum proprietatem teneas, mentitus
est cum ait, <hi>Noveramus Christum secundum carnem,</hi> 
si Christus nunquam fuit secundum carnem:
nemo enim noverat quod non erat. Non autem dixit,
Putabamus Christum secundum carnem; sed, <hi>Noveramus.</hi> 
Verumtamen ut verbo non premam, ne quis
affirmet per abusionem locutum Apostolum, ut pro
eo quod est, putabamus, diceret, <hi>Noveramus:</hi> illud
miror non attendere homines caecos, vel potius
non miror non videre caecos, quia si Christus ideo
non habuit carnem, quia dixit Apostolus, nunc
jam non se nosse Christum secundum carnem; nec
illi habuerunt carnem, de quibus in eodem loco dicit, <hi>Itaque nos amodo neminem novimus secundum carnem.</hi> 
Neque enim de solo Christo id volens intelligi, posset
dicere, <hi>Neminem novimus secundum carnem:</hi> sed quia
<pb n="0251"/>
illorum secum vitam futuram tanquam praesentem
meditabatur, qui resurgentes commutabuntur, <hi>Amodo,</hi> 
inquit <hi>neminem novimus secundum carnem;</hi> id est,
tam certam spem tenemus futurae nostrae incorruptionis
et immortalitatis, ut amodo jam in ipsa notitia
gaudeamus. Unde alio loco dicit: <hi>Si autem resurrexistis
cum Christo, quae sursum sunt quaerite, ubi Christus est
ad dexteram Dei sedens: quae sursum sunt sapite, non
quae super terram <note>(Coloss. III, 1, 2)</note>
            </hi>. Nondum utique
resurreximus sicut Christus; sed tamen secundum
spem, quae nobis in illo est, jam nos cum illo resurrexisse
testatus est. Unde etiam dicit: <hi>Secundum
suam misericordiam salvos nos fecit per lavacrum regenerationis <note>(Tit. III, 5)</note>
            </hi>.
Quis autem non intelligat in lavacro
regenerationis spem nobis datam salutis futurae,
non jam salutem ipsam, quae promittitur? et tamen
quia certa spes est, tanquam jam data esset eadem
salus, <hi>salvos nos,</hi> inquit, <hi>fecit.</hi> Alio quippe loco dilucidissime
dicit: <hi>Nos in nobis ipsis ingemiscimus, adoptionem
exspectantes, redemptionem corporis nostri. Spe
enim salvi facti sumus. Spes autem quae videtur, non
est spes: quod enim videt quis, quid sperat? Si autem
quod non videmus, speramus, per patientiam exspectamus <note>(Rom. VIII, 23-25)</note>
            </hi>.
Sicut ergo hic non dixit,
Salvi futuri sumus; sed, Amodo jam salvi facti sumus,
nondum tamen in re, sed in spe, <hi>Spe enim,</hi> inquit, <hi>salvi facti sumus:</hi> 
 sic et quod ibi dictum est, <hi>Amodo neminem novimus secundum carnem;</hi> 
 nondum
in re, sed in spe intelligitur: quia spes nobis
in Christo est, quia in illo jam completum est quod
nobis promissum speramus. Ille quippe jam resurrexit,
et mors ei ultra non dominabitur. Quem <hi>et si
noveramus secundum carnem,</hi> cum adhuc moriturus
esset; inerat quippe in ejus corpore illa mortalitas,
quam proprie carnem appellat Apostolus: <hi>sed jam
nunc non novimus;</hi> illud enim ejus mortale jam induit
immortalitatem, unde secundum pristinam mortalitatem
jam caro appellari non possit.
</p>
        </div2>

<div2>
          <head>CAPUT VIII.</head>
<p>Itaque ipsius loci contextionem, ubi
haec sententia est, de qua isti calumniantur, consideremus,
ut hoc quod dico, magis eluceat. <hi>Charitas,</hi> 
inquit, <hi>Christi compellit nos; judicantes hoc quoniam si
unus pro omnibus mortuus est, ergo omnes mortui sunt:
et pro omnibus mortuus est, ut qui vivunt, jam non
sibi vivant, sed ei qui pro ipsis mortuus est et resurrexit.
Itaque nos amodo neminem novimus secundum carnem:
et si noveramus secundum carnem Christum, sed jam
nunc non novimus.</hi> Certe jam nunc cuivis apparet
propter resurrectionem Christi hoc dixisse Apostolum;
quandoquidem ista verba illud praecessit, <hi>Ut qui
vivunt, jam non sibi vivant, sed ei qui pro ipsis mortuus
est et resurrexit.</hi> Quid est enim aliud, <hi>non sibi, sed ei
vivant,</hi> nisi ut secundum carnem non vivant in spe
terrenorum et corruptibilium bonorum, sed secundum
spiritum in spe resurrectionis, quae jam ex ipsis
in Christo facta est? Itaque eorum pro quibus Christus
mortuus est et resurrexit, et qui jam non sibi, sed
illi vivunt, neminem secundum carnem Apostolus noverat,
<pb n="0252"/>
propter spem futurae immortalitatis, in cujus
exspectatione vivebant, quae in Christo jam non spes,
sed res erat: quem et si noverat secundum carnem,
cum adhuc moriturus esset, jam tamen non noverat;
quia eum resurrexisse noverat, et ultra ei mortem non
dominaturam. Et quia omnes in illo, et si nondum
in re, jam tamen spe hoc sumus, sequitur et dicit: <hi>Si qua igitur in Christo nova creatura, vetera transierunt:
ecce facta sunt omnia nova. Omnia autem ex
Deo, qui reconciliavit nos sibi per Christum 
 <note>(II Cor. V,
14-18)</note>
            </hi>. Omnis ergo nova creatura, id est, populus
innovatus per fidem, ut habeat interim in spe, quod
in re postea perficiatur, in Christo habet jam quod in
se sperat. Itaque nunc <hi>vetera transierunt</hi> secundum
spem, quia modo jam non est tempus Veteris Testamenti,
quo temporale atque carnale regnum exspectetur
a Deo: et <hi>facta sunt omnia nova</hi> secundum eamdem
spem, ut regnum coelorum, ubi nulla erit mors
atque corruptio, promissum teneamus. In resurrectione
autem mortuorum jam non secundum spem,
sed secundum rem, et vetera transibunt, cum inimica
novissima destruetur mors: et fient omnia nova,
cum corruptibile hoc induerit incorruptionem, et
mortale hoc induerit immortalitatem <note>(I Cor. XV, 26,
53)</note>: quod jam factum est in Christo, quem secundum
rem, jam non noverat Paulus secundum carnem: eorum
vero pro quibus mortuus est et resurrexit, nondum
secundum rem, sed secundum spem, neminem
noverat secundum carnem; quia illius gratia, sicut
idem ad Ephesios dicit, sumus salvi facti. Nam et ipse
locus huic sententiae sic attestatur: <hi>Deus autem,</hi> inquit, <hi>qui dives est in misericordia, propter multam dilectionem
qua dilexit nos, etcum essemus mortui peccatis,
convivificavit nos Christo; cujus gratia sumus salvi facti.</hi> 
Quod enim hic dixit, <hi>Convivificavit nos Christo,</hi> hoc
dixit ad Corinthios, <hi>Ut qui vivunt, jam non sibi vivant,
sed ei qui pro ipsis mortuus est et resurrexit.</hi> Et quod hic
dicit, <hi>Cujus gratia salvi sumus facti;</hi> jam velut perfectum
sit loquitur, quod in spe tenet. Nam quod
paulo ante commemoravi, apertissime alibi dicit: <hi>Spe enim salvi facti sumus.</hi> 
 Ideoque et hic sequitur, et
tanquam perfectum enumerat quod futurum est: <hi>Et
simul,</hi> inquit, <hi>excitavit, et simul sedere fecit in coelestibus
in Christo Jesu.</hi> Certe enim in coelestibus Christus
jam sedet, nondum autem nos: sed quia spe certa,
quod futurum est, jam tenemus, simul sedere nos
dixit in coelestibus, nondum in nobis, sed jam in illo.
Namque ne putares jam nunc esse perfectum, quod
in spe ita dicitur, tanquam perfectum sit, atque ut
intelligas adhuc futurum, sequitur et dicit: <hi>Ut ostenderet
in supervenientibus saeculis superabundantes divitias
gratiae suae in benignitate super nos in Christo Jesu <note>(Ephes. II, 4-7)</note>
            </hi>.
Hinc est et illud: <hi>Cum enim essemus
in carne, passiones peccatorum, quae per legem sunt,
operabantur in membris nostris, ut fructum ferrent
morti <note>(Rom. VII, 5)</note>
            </hi>. Ita enim dixit, <hi>Cum essemus in
carne,</hi> quasi jam non essent in carne: quod ita intelligitur,
Cum essemus in spe rerum carnalium:
quando lex, quae impleri non potest nisi per charitatem
<pb n="0253"/>
spiritualem, ad hoc super eos erat, ut per
praevaricationem abundaret delictum; ut postea revelato
Novo Testamento, per indulgentiam, superabundaret
gratia <note>(Rom. VII, V, 20)</note>. Hinc similiter alibi dicit: <hi>Qui autem in carne sunt, Deo placere non possunt.</hi> 
 Et
ne putaret quisquam eos dictos, qui nondum mortui
sunt, statim subjecit: <hi>Vos autem non estis in carne, sed
in spiritu <note>(Id. VIII, 8, 9)</note>
            </hi>. Id est, qui in spe carnalium
bonorum sunt, Deo placere non possunt; vos autem
non estis in spe carnalium, sed in spe spiritualium,
id est, regni coelorum, ubi et ipsum corpus per illam
mutationem in suo quodam genere spirituale erit,
quod modo animale est. <hi>Seminatur</hi> enim <hi>corpus animale,</hi> 
sicut ad Corinthios idem dicit, <hi>resurget corpus
spirituale <note>(I Cor. XV, 44)</note>
            </hi>. Si ergo neminem eorum jam
noverat secundum carnem Apostolus, qui propterea
dicebantur non esse in carne, quia non erant in spe
<pb n="0254"/>
rerum carnalium, quamvis adhuc corruptibilem carnem
mortalemque portarent; quanto expressius de
Christo diceret quod eum jam non noverat secundum
carnem, in cujus corpore etiam re ipsa jam perfectum
erat, quod illi in spe promissum tenebant? Quanto ergo
melius, quanto religiosius divinae Scripturae ita tractantur,
ut discussis omnibus concordare inveniantur,
quam deficiente homine in quaestione quam solvere
non potest, tanquam verae in parte acceptentur, et
tanquam falsae in parte damnentur? Quia et cum esset
parvulus Apostolus, et ea quae parvuli erant, saperet <note>(I Cor. XIII, 11)</note> 
 quanquam hoc ad similitudinem dixerit,
nondum erat tamen spiritualis, qualis jam erat cum
scriberet quae ad Ecclesiarum aedificationem, non proficiendi
exercitatione in studiosorum manibus versarentur,
sed praecipiendi auctoritate in ecclesiastico
canone legerentur.</p>
</div2>
      </div1>

<div1>
        <head> <hi>LIBER DUODECIMUS.</hi> </head>
<div2>
          <head>CAPUT PRIMUM.</head>
<pb n="0253"/>
          <p>FAUSTUS dixit: Cur non accipitis
Prophetas? Imo tu dic potius, si quid habes,
cur debeamus Prophetas accipere. Propter testimonia,
inquis, quae de Christo praefati sunt. Ego quidem
nulla inveni, quamvis attentius eos et curiosissime
legerim. Sed tamen et hoc enervis fidei confessio
est, in Christum sine teste et argumento non credere.
Nempe ipsi vos docere soletis, idcirco nihil esse
curiosius exquirendum, quia simplex sit et absoluta
christiana credulitas. Quomodo ergo nunc fidei simplicitatem
destruitis, indiciis eam ac testibus fulciendo,
et hoc Judaeis? Aut si prima vobis sententia
displicet, idcircoque transitis in alteram; quis fidelior
vobis esse testis debet, quam Deus ipse de Filio
suo, qui non per vatem, nec per interpretem, sed
ultro coelitus erupta voce, cum eum mitteret ad terram
dixit: <hi>Hic est Filius meus, dilectissimus, credite
illi <note>(Matth. III, 17, et Luc. IX, 35)</note>
            </hi>. Necnon et ipse
de se, <hi>A Patre meo processi, et veni in hunc mundum <note>(Joan. XVI, 28)</note>
            </hi>:
atque multa alia hujusmodi. Ad quae
ringentes Judaei, <hi>Tu de te testificaris,</hi> dicebant; <hi>testimonium tuum non est verum.</hi> 
 Quibus ipse, <hi>Etsi
ego testificor de me, testimonium meum verum est, quia
non sum solus. Nam et in Lege vestra scriptum est,
Duorum hominum testimonium verum est. Ego sum
qui testificor de me, et testificatur de me qui me misit
Pater <note>(Id. VIII, 13-18)</note>
            </hi>: non dixit, Prophetae. Ad haec
et opera ipsa sua sibi in testimonium vocat, <hi>Si mihi
non creditis,</hi> dicens, <hi>operibus credite <note>(Id. X, 38)</note>
            </hi>. Non
dixit, Si mihi non creditis, Prophetis credite. Quapropter
nos testimoniis de Salvatore nostro nullis
egemus: exempla tantum vitae honestae, et prudentiam
ac virtutem in Prophetis quaerimus, quorum
nihil in Judaeorum fuisse vatibus, quia te non latuerit
sentio: siquidem consulente me, cur eos accipiendos
putares, non improvide, nec inurbaniter silentio eorum
<pb n="0254"/>
mandatis operibus, in sola transiluisti praesagia;
oblitus utique scriptum esse, nunquam vindemiar
uvam de spinis, nec de tribulis ficus <note>(Matth. VII, 16)</note>.
Quapropter haec strictim interim et castigate ad interrogationem
tuam responderim, qua quaeris cur non
accipiamus Prophetas. Alioquin nihil eos de Christo
prophetasse, abunde jam parentum nostrorum libris
ostensum est. Ego vero illud adjiciam, quia si Hebraici
vates Christum scientes et praedicantes, tam
flagitiose vixerunt, jure et in ipsos dici poterit, id
quod Paulus de Gentium sapientibus contestatur: <hi>Quia cum cognovissent Deum, non ut Deum clarificaverunt,
aut gratias egerunt; sed evanuerunt in cogitationibus
suis, et intenebratum est insipiens cor eorum 
 <note>(Rom.
I, 21)</note>
            </hi>. Vides ergo non esse magnum magna cognovisse,
nisi ex eorum vixeris dignitate.</p>
</div2>

<div2>
          <head>CAPUT II.</head>
<p>AUGUSTINUS respondit: Nempe his
omnibus verbis id agit Faustus, ut Prophetas Hebraeos
neque quidquam de Christo praenuntiavisse,
neque si praenuntiaverunt, eorum testimonia nobis
prodesse, neque illos ipsos ex eorumdem testimoniorum
dignitate vixisse credamus. Nos itaque demonstrabimus
et eorum de Christo praesagia, et quantum
per ea nobis ad fidei veritatem firmitatemque
consultum sit, et eos suae prophetiae congruenter
apteque vixisse. In hac tripartita disputatione, illud
quod primo posui, longum est sic probare, ut de illis
omnibus Libris testimonia proferam, quibus ostendam
Christum esse praedictum: sed hujus hominis
levitatem gravissimo auctoritatis pondere conteram.
Ita quippe non accipit prophetas Hebraeos, ut accipere
se tamen profiteatur Apostolos. Apostolus autem Paulus,
de quo cum se ipse tanquam ex adversa voce
interrogasset, utrum eum acciperet, respondit, <hi>Et maxime 
 <note>(Supra, lib. 11)</note>
            </hi>, quid de illorum prophetia
dicat, audiamus. <hi>Paulus,</hi> inquit, <hi>servus Jesu Christi,
vocatus apostolus, segregatus in Evangelium Dei, quod
ante promiserat per Prophetas suos in Scripturis sanctis
<pb n="0255"/>
de Filio suo, qui factus est ei ex semine David secundum
carnem <note>(Rom. I, 1-3)</note>
            </hi>. Quid vult amplius? Nisi forte
hoc de aliis aliquibus Prophetis, non de nostris Hebraeis
dictum velit intelligi? Sed quanquam per quoslibet
dictum sit, de illo tamen Filio Dei promissum
est Evangelium, qui factus est ei ex semine David
secundum carnem; in quod Evangelium segregatum
se dicit Apostolus: istorum autem perfidiae hoc sit
contrarium, quod secundum hoc Evangelium credimus
Filium Dei factum ex semine David secundum
carnem; tamen apertiora cognoscant, quibus evidentissimum
Prophetis Hebraeis testimonium perhibetur
per eum Apostolum, cujus auctoritate superborum
istorum colla frangantur.</p>
</div2>

<div2>
          <head>CAPUT III.</head>
<p> <hi>Veritatem,</hi> inquit, <hi>dico in Christo,
non mentior, contestante mihi conscientia mea in Spiritu
sancto, quia tristitia est mihi magna, et continuus dolor
cordi meo. Optabam enim ego ipse anathema esse a
Christo pro fratribus meis, cognatis secundum carnem,
qui sunt Israelitae, quorum est adoptio, et gloria, et
Testamenta, et Legis constitutio, et obsequium, et promissiones;
quorum patres et ex quibus Christus secundum
carnem, qui est super omnia Deus benedictus in
saecula <note>(Id. IX, 1-5)</note>
            </hi>. Quid potest abundantius dici,
quid expressius declarari, quid sanctius commendari?
Quae est enim adoptio Israelitarum, nisi per Filium
Dei? unde ad Galatas dicit: <hi>Cum autem venit plenitudo
temporis, misit Deus Filium suum factum ex muliere,
factum sub Lege, ut eos qui sub Lege erant, redimeret,
ut adoptionem filiorum reciperemus <note>(Galat. IV,
4, 5)</note>
            </hi>. Et quae gloria eorum nisi praecipue illa, de qua
idem Paulus ad eosdem Romanos dicit: <hi>Quid ergo
amplius est Judaeo? aut quae utilitas circumcisionis?
Multum per omnem modum. Primum quidem, quia
credita sunt illis eloquia Dei <note>(Rom. III, 1, 2)</note>
            </hi>. Quaerant
isti quae sint eloquia Dei credita Judaeis, et ostendant
nobis alia praeter Hebraeorum Prophetarum. Jam vero
Testamenta cur dixit ad Israelitas praecipue pertinere,
nisi quia et Vetus Testamentum illis datum est, et
Novum in Vetere figuratum? Legis autem constitutionem,
quae Israelitis data est, non intelligentes ejus
dispensationem, quia jam non vult nos Deus esse sub
Lege, sed sub gratia, reprehendere isti solent imperitia
furiosa. Cedant ergo auctoritati apostolicae, quae
laudans atque commendans Israelitarum excellentiam,
etiam hoc enumeravit, quod eorum sit Legis
constitutio. Quae si mala esset, non utique in eorum
laude poneretur. Si autem Christum non praedicaret,
non ipse Dominus diceret, <hi>Si crederetis Moysi,
crederetis et mihi; de me enim ille scripsit <note>(Joan. V,
46)</note>
            </hi>: nec post resurrectionem sic ei attestaretur, dicens, <hi>Oportebat impleri omnia quae scripta sunt in Lege
Moysi, et Prophetis, et Psalmis de me 
 <note>(Luc. XXIV, 44)</note>
            </hi>.</p>
</div2>

<div2>
          <head>CAPUT IV.</head>
<p>Sed quia Manichaei alium Christum
praedicant, non eum quem praedicaverunt Apostoli,
sed suum proprium fallacem fallaciter, cujus falsitatis
sectatores congruenter et ipsi mentiuntur; nisi quod
impudenter sibi credi volunt, cum se mentientis discipulos
esse profiteantur; contigit eis quod de ipsis
<pb n="0256"/>
infidelibus Judaeis dicit Apostolus, <hi>Cum legitur Moyses,
velamen est super cor eorum:</hi> neque enim aufertur
hoc velamen, per quod non intelligunt Moysen, nisi
transierint ad Christum: non qualem ipsi finxerunt,
sed qualem Patres Hebraei prophetaverunt. Sic enim
idem apostolus ait: <hi>Cum autem transieris ad Dominum,
auferetur velamen <note>(II Cor. III, 15, 16)</note>
            </hi>. Neque
enim mirum est quod resurgenti Christo, et dicenti, <hi>Oportebat impleri omnia quae scripta sunt in Lege Moysi,
et Prophetis, et Psalmis de me,</hi> 
 nolunt isti credere:
quandoquidem Christus ipse narravit, quid Abraham
dixerit immisericordi cuidam diviti, cum apud inferos
torqueretur, et peteret inde mitti aliquem ad fratres
suos, a quo docerentur, ne et ipsi venirent in illum
locum tormentorum. Hoc enim ei dictum est: <hi>Habent
ibi Moysen et Prophetas, audiant illos.</hi> Et cum ille
dixisset non eos credituros, nisi aliquis resurrexisset
a mortuis, verissime responsum est: <hi>Si Moysen et
Prophetas non audiunt, neque si quis a mortuis resurrexerit,
credent <note>(Luc. XVI, 27-31)</note>
            </hi>. Quapropter isti non
audientes Moysen et Prophetas, non solum a mortuis
resurgenti Christo, sed omnino Christum a mortuis
resurrexisse non credunt. Quomodo enim resurrexisse
credunt, quem mortuum fuisse non credunt? Nam
quomodo mortuum fuisse credunt, quem mortale corpus
habuisse non credunt?</p>
</div2>

<div2>
          <head>CAPUT V.</head>
<p>Nos autem illis non tanquam ejus Christi
qui fallax fuit, sed ejus qui omnino non fuit, fallacibus
praedicatoribus non credimus. Habemus enim
Christum verum atque veracem, praedictum a Prophetis,
praedicatum ab Apostolis, praedicationis suae
testimonia ex Lege et Prophetis adhibentibus, sicut
innumerabilibus locis ostendunt. Quod Paulus brevissime
verissimeque complexus est, dicens: <hi>Nunc autem
sine Lege justitia Dei manifestata est, testificata per
Legem et Prophetas <note>(Rom. III, 21)</note>
            </hi>. Quos Prophetas,
nisi Israelitas, quorum esse apertissime dixit, et Testamenta,
et Legis constitutionem, et promissiones <note>(Id. IX, 4)</note>?
De quo promissiones, nisi de Christo?
Quod breviter alio loco determinat, cum de Christo
loquitur dicens: <hi>Quotquot enim sunt promissiones Dei,
in illo etiam <note>(II Cor. I, 20)</note>
            </hi>. Dicit mihi Paulus, Israelitarum
esse Legis constitutionem. Dicit etiam: <hi>Finis
enim Legis Christus, ad justitiam omni credenti <note>(Rom.
X, 4)</note>
            </hi>. Dicit etiam de Christo loquens, <hi>Quotquot enim
sunt promissiones Dei, in illo etiam:</hi> et tu mihi dicis,
Israelitas de Christo nihil praedixisse Prophetas! Quid
igitur restat, nisi ut eligam utrum Manichaeo credam,
fabulam vanam et longam contra Paulum narranti; an
Paulo praemonenti, <hi>Si quis vobis evangelizaverit praeterquam
quod evangelizavimus vobis, anathema sit <note>(Galat.
I, 8, 9)</note>
            </hi>?</p>
</div2>

<div2>
          <head>CAPUT VI.</head>
<p>Hic forte dicant, Ostende nobis ubi
sit Christus ab Israelitis Prophetis praenuntiatus. Quasi
parva sit ista auctoritas, qua dicunt Apostoli ea quae
in Hebraeorum Prophetarum litteris legimus, in Christo
esse completa: vel quod dicit ipse Dominus, de
se illa esse conscripta. Proinde quisquis hoc ostendere
non potuerit, ipse non intelligit: non Apostoli aut
<pb n="0257"/>
Christus aut sancti codices mentiuntur. Verumtamen
ut multa non colligam, et hoc unum commemorem,
quod eodem loco Apostolus consequenter dicit: <hi>Non
potest autem excidere verbum Dei. Non enim omnes qui
ex Israel, hi sunt Israelitae; neque qui sunt semen Abrahae,
omnes filii: sed in Isaac vocabitur tibi semen: hoc
est, non hi qui filii carnis, hi filii Dei; sed filii promissionis
deputantur in semen <note>(Rom. IX, 6-8)</note>
            </hi>. Quid ad haec
responsuri sunt, cum aperte alio loco de hoc semine
ad Abraham dicatur: <hi>In semine tuo benedicentur omnes
gentes terrae <note>(Gen. XXVI, 4)</note>
            </hi>? Nam si eo tempore hinc
disputaremus, quo tempore hoc exponebat Apostolus
dicens, <hi>Abrahae dictae sunt promissiones et semini ejus:
non dicit, Et seminibus, tanquam in multis; sed tanquam
in uno, Et semini tuo, quod est Christus <note>(Galat. III, 16)</note>
            </hi>;
fortasse aliquis non tam impudenter nollet hoc credere,
antequam videret omnes gentes credere in Christum,
qui praedicatur ex semine Abraham. Nunc vero
cum hoc impleri videamus, quod tanto ante praenuntiatum
legimus, cum omnes gentes jam benedicantur
in semine Abrahae, cui dictum est ante annorum millia, <hi>In semine tuo benedicentur omnes gentes:</hi> 
 quis tam
pertinaciter insaniat, ut vel alium Christum, qui non
sit ex semine Abrahae, conetur inducere; vel de isto
vero Christo Prophetias Hebraeas cujus gentis pater
est Abraham, nihil existimet praenuntiasse?</p>
</div2>

<div2>
          <head>CAPUT VII.</head>
<p>Quis autem potest, non dico una
brevi responsione, quales in hoc opere habere coarctamur,
sed quolibet ingenti volumine omnia commemorare
praeconia Prophetarum Hebraeorum, de Domino
et Salvatore nostro Jesu Christo? quandoquidem
omnia quae illis continentur Libris, vel de ipso dicta
sunt, vel propter ipsum. Sed propter exercitationem
quaerentis, et delectationem invenientis, multo plura
ibi per allegorias et aenigmata, partim verbis solis insinuantur,
partim etiam facta narrantur. Verumtamen
nisi aliqua ibi manifesta essent, non comprehenderetur
sensus, quo etiam obscura clarescerent. Quanquam
et ex illis quae figuris involuta sunt, si quaedam velut
sub uno aspectu quasi contexta ponantur, ita conjungunt
in contestatione Christi voces suas, ut cujusvis
obtusi surditas erubescat.</p>
</div2>

<div2>
          <head>CAPUT VIII.</head>
<p>Sex diebus in Genesi consummavit
Deus omnia opera sua, et septimo requievit <note>(Gen. II,
1, 2)</note>. Sex aetatibus humanum genus hoc saeculo per
successiones temporum, Dei opera insigniunt: quarum
prima est ab Adam usque ad Noe; secunda, a
Noe usque ad Abraham; tertia, ab Abraham usque ad
David; quarta, a David usque ad transmigrationem in
Babyloniam; quinta, inde usque ad humilem adventum
Domini nostri Jesu Christi; sexta, quae nunc agitur,
donec Excelsus veniat ad judicium; septima vero
intelligitur in requie sanctorum, non in hac vita, sed
in alia, ubi vidit requiescentem pauperem dives ille,
cum apud inferos torqueretur <note>(Luc. XVI, 23)</note>; ubi non
fit vespera, quia nullus ibi rerum defectus est. Sexto
die in Genesi formatur homo ad imaginem Dei <note>(Gen.
I, 27)</note>: sexta aetate saeculi manifestatur reformatio nostra
<pb n="0258"/>
in novitate mentis, secundum imaginem ejus qui
creavit nos, sicut dicit Apostolus <note>(Coloss. III, 10)</note>. Fit
viro dormienti conjux de latere <note>(Gen. II, 22)</note>: fit Christo
morienti Ecclesia de sacramento sanguinis, qui de
latere mortui profluxit <note>(Joan. XIX, 34)</note>. Vocatur Heva
vita et mater vivorum, quae de viri sui latere facta est:
et dicit Dominus in Evangelio, <hi>Si quis non manducaverit
carnem meam, et biberit sanguinem meum, non habebit
in se vitam <note>(Id. VI, 53)</note>
            </hi>. Et omnia quae illic leguntur
 enucleate minutatimque tractata, Christum
et Ecclesiam praeloquuntur, sive in bonis Christianis,
sive in malis. Neque enim frustra dixit Apostolus, <hi>Adam qui est forma futuri 
 <note>(Rom. V, 15)</note>
            </hi>; et illud, <hi>Relinquet
homo patrem et matrem, et adhaerebit uxori suae;
et erunt duo in carne una. Sacramentum,</hi> inquit, <hi>hoc
magnum est, ego autem dico in Christo et in Ecclesia <note>(Ephes. V, 31, 32)</note>
            </hi>.
Quis enim non agnoscat Christum
eo modo reliquisse Patrem, <hi>qui cum in forma Dei esset,
non rapinam arbitratus est esse aequalis Deo, sed
semetipsum exinanivit, formam servi accipiens <note>(Philipp.
II, 6, 7)</note>
            </hi>: reliquisse etiam matrem synagogam Judaeorum,
Veteri Testamento carnaliter inhaerentem, et
adhaesisse uxori suae sanctae Ecclesiae, ut in pace Novi
Testamenti essent duo in carne una? Quia cum sit
Deus apud Patrem, per quem facti sumus, factus est
per carnem particeps nostri, ut illius capitis corpus
esse possemus.</p>
</div2>

<div2>
          <head>CAPUT IX.</head>
<p>Sicut Cain sacrificium ex terrae
fructibus reprobatur, Abel autem sacrificium ex ovibus
et earum adipe suscipitur; ita Novi Testamenti
fides ex innocentia gratiae Deum laudans, Veteris
Testamenti terrenis operibus anteponitur: quia etsi
ante Judaei recte illa fecerunt; in eo tamen infidelitatis
rei sunt, quia Christo veniente jam tempus Novi
Testamenti a tempore Veteris Testamenti non distinxerunt.
Dixit enim Deus ad Cain: <hi>Si recte offeras,
recte autem non dividas, peccasti.</hi> Qui si obtemperasset
Deo dicenti, <hi>Quiesce; ad te enim conversio ejus, et tu
dominaberis illius;</hi> ad se convertisset peccatum suum,
sibi hoc tribuens, et confitens Deo: ac sic adjutus
indulgentiae gratia, ipse peccato suo dominaretur;
non illo sibi dominante servus peccati, fratrem occideret
innocentem <note>(Gen. IV, 3-8.)</note>. Sic et Judaei, in
quorum haec figura gerebantur, si quiescerent a sua
perturbatione, et tempus salutis per gratiam in peccatorum
remissionem agnoscentes, audirent Christum
dicentem, <hi>Non est opus sanis medicus, sed male habentibus:
non veni vocare justos, sed peccatores in poenitentiam <note>(Matth. IX, 12, 13)</note>
            </hi>;
et, <hi>Omnis qui facit peccatum,
servus est peccati;</hi> et, <hi>Si vos filius liberaverit,
tunc vere liberi eritis <note>(Joan. VIII, 34, 36)</note>
            </hi>: ad se convertissent
peccatum suum in confessione, sicut in
Psalmo scriptum est, medico dicentes, <hi>Ego dixi, Domine,
miserere mei; sana animam meam, quia peccavi
tibi <note>(Psal. XL, 5)</note>
            </hi>; et eidem peccato, quamdiu esset
adhuc in eorum mortali corpore, per spem gratiae
liberi dominarentur. Nunc autem ignorantes Dei justitiam,
<pb n="0259"/>
et suam volentes constituere <note>(Rom. X, 3)</note>,
elati de operibus Legis, non humiliati de peccatis
suis, non quieverunt: et regnante peccato in eorum
mortali corpore ad obediendum desideriis ejus <note>(Id.
VI, 12)</note>, offenderunt in lapidem offensionis <note>(Id. IX, 32)</note>,
et exarserunt odio adversus eum, cujus opera videntes
Deo accepta esse, doluerunt, illo qui caecus natus
jam videbat, sibi dicente, <hi>Scimus quia peccatores Deus
non exaudit; sed qui eum coluerit, et voluntatem ejus
fecerit, hunc exaudit <note>(Joan. IX, 31)</note>
            </hi>: tanquam hoc eis
diceret, Super sacrificium Cain non respicit, sed
super sacrificium Abel respicit. Itaque occiditur Abel
minor natu a fratre majore natu: occiditur Christus
caput populi minoris natu a populo Judaeorum majore
natu: ille in campo, iste in Calvariae loco.</p>
</div2>

<div2>
          <head>CAPUT X.</head>
<p>Interrogat Deus Cain, non tanquam
ignarus eum a quo discat, sed tanquam judex reum
quem puniat, ubi sit frater ejus. Respondet ille nescire
se, nec ejus se esse custodem. Usque adhuc
quid nobis respondent Judaei, cum eos Dei voce, hoc
est, sanctarum Scripturarum voce interrogamus de
Christo, nisi nescire se Christum quem dicimus? Fallax
enim Cain ignoratio, Judaeorum est falsa negatio.
Essent autem quodam modo Christi custodes, si
christianam fidem accipere et custodire voluissent.
Nam qui custodit in corde suo Christum, non dicit
quod Cain, <hi>Numquid ego custos sum fratris mei? Dicit
Deus ad Cain: Quid fecisti? Vox sanguinis fratris tui
clamat ad me de terra.</hi> Sic arguit in Scripturis sanctis
vox divina Judaeos. Habet enim magnam vocem
Christi sanguis in terra, cum eo accepto ab omnibus
gentibus respondetur, Amen. Haec est clara vox sanguinis,
quam sanguis ipse exprimit ex ore fidelium
eodem sanguine redemptorum.</p>
</div2>

<div2>
          <head>CAPUT XI.</head>
<p> <hi>Dicit Deus ad Cain: Et nunc maledictus
tu a terra, quae aperuit os suum excipere sanguinem
fratris tui de manu tua; quoniam operaberis terram, et
non adjiciet virtutem suam dare tibi: gemens et tremens
eris in terra <note>(Gen. IV, 9-12)</note>
            </hi>. Non dixit, Maledicta
terra; sed, <hi>Maledictus tu a terra, quae aperuit os suum
accipere sanguinem fratris tui de manu tua.</hi> Maledictus
est enim populus Judaicus infidelis a terra, id est,
ab Ecclesia, quae aperuit os suum in confessione
peccatorum accipere sanguinem Christi, qui fusus est
in remissionem peccatorum, de manu persecutoris
nolentis esse sub gratia, sed sub Lege; ut esset ab
Ecclesia maledictus, id est, ut eum intelligeret et ostenderet
Ecclesia maledictum, dicente Apostolo, <hi>Quicumque
enim ex operibus Legis sunt, sub maledicto sunt Legis <note>(Galat. III, 10)</note>
            </hi>.
Deinde cum dixisset, <hi>Maledictus tu a
terra, quae aperuit os suum excipere sanguinem fratris
tui de manu tua;</hi> non dixit, Quoniam operaberis eam;
sed ait, <hi>Quoniam operaberis terram, et non adjiciet
virtutem suam dare tibi.</hi> Unde non est necesse eamdem
terram intelligere operari Cain, quae aperuit os accipere
sanguinem fratris de manu ejus: sed ideo maledictus
intelligitur ab hac terra, quoniam operatur
terram, quae non adjiciet virtutem suam dare illi; id
est, ideo populum Judaeorum maledictum agnoscit et
<pb n="0260"/>
ostendit Ecclesia, quoniam occiso Christo adhuc operatur
terrenam circumcisionem, terrenum sabbatum,
terrenum azymum, terrenum pascha: quae omnis
terrena operatio habet occultam virtutem intelligendae
gratiae Christi, quae non datur Judaeis in impietate et
infidelitate perseverantibus, quia Novo Testamento
revelata est; et non transeuntibus ad Dominum,
non eis aufertur velamen, quod in lectione Veteris
Testamenti manet, quia in solo Christo evacuatur,
non ipsa lectio Veteris Testamenti, quae habet absconditam
virtutem, sed velamen quo absconditur <note>(II Cor. III, 14-16)</note>.
Unde Christo in cruce passo
velum templi conscissum est <note>(Matth. XXVII, 51)</note>, ut per
Christi passionem revelentur secreta sacramentorum
fidelibus, ad bibendum ejus sanguinem ore aperto
in confessione transeuntibus. Propterea populus ille,
sicut Cain, adhuc operatur terram, adhuc exercet
operationem Legis carnaliter, quae non ei dat virtutem
suam, quia in ea non intelligit gratiam Christi. Propterea
et in ipsa terra quam Christus portavit, id est,
in ejus carne, ipsi operati sunt salutem nostram
crucifigendo Christum, qui mortuus est propter delicta
nostra. Nec eis dedit eadem terra virtutem
suam, quia non justificati sunt virtute resurrectionis
ejus, qui resurrexit propter justificationem nostram <note>(Rom. IV, 25)</note>:
quia <hi>etsi crucifixus est ex infirmitate,
sed vivit ex virtute Dei,</hi> sicut dicit Apostolus <note>(II Cor.
XIII, 4)</note>. Haec ergo est virtus terrae illius, quam non
ostendit impiis et incredulis. Unde nec resurgens,
eis a quibus erat crucifixus apparuit; tanquam Cain
operanti terram, ut granum illud seminaretur, non
ostendens eadem terra fructum virtutis suae: <hi>Quoniam
operaberis,</hi> inquit, <hi>terram, et non adjiciet virtutem
suam dare tibi.</hi> </p>
</div2>

<div2>
          <head>CAPUT XII.</head>
<p> <hi>Gemens et tremens eris in terra.</hi> Nunc
ecce quis non videat, quis non agnoscat in tota terra,
quacumque dispersus est ille populus, quomodo gemat
moerore amissi regni, et tremat timore sub
innumerabilibus populis Christianis? Ideoque respondit
Cain et dixit: <hi>Major est causa mea, si ejicis me
hodie a facie terrae, et a facie tua abscondar, et ero
gemens et tremens super terram; et erit, omnis qui
invenerit me, occidet me.</hi> Vere inde gemit et tremit,
ne regno etiam terreno perdito, ista visibili morte
occidatur. Hanc dicit majorem causam, quam illam
quod ei terra non dat virtutem suam, ne spiritualiter
moriatur. Carnaliter enim sapit, et abscondi a facie
Dei, id est, iratum habere Deum, grave non putat,
nisi ne inveniatur et occidatur. Carnaliter sapit tanquam
operans terram, cujus virtutem non accipit.
Sapere autem secundum carnem, mors est <note>(Rom. VIII,
6)</note>. Quam ille non intelligens, amisso regno gemit,
et corporalem mortem tremit. Sed quid ei respondet
Deus? <hi>Non sic,</hi> inquit; <hi>sed omnis qui occiderit Cain,
septem vindictas exsolvet:</hi> id est, non sic quomodo
dicis; non corporali morte interibit genus impium
<pb n="0261"/>
carnalium Judaeorum. Quicumque enim eos ita perdiderit,
septem vindictas exsolvet; id est, auferet ab
eis septem vindictas, quibus alligati sunt propter
reatum occisi Christi: ut hoc toto tempore quod
septenario dierum numero volvitur, quia non interit
gens Judaea, satis appareat fidelibus Christianis,
quam subjectionem meruerint, qui superbo regno
Dominum interfecerunt.</p>
</div2>

<div2>
          <head>CAPUT XIII.</head>
<p> <hi>Et posuit Dominus Deus Cain signum,
ne eum occidat omnis qui invenerit <note>(Gen. IV,
13-15)</note>
            </hi>. Hoc revera multum mirabile est, quemadmodum
omnes gentes quae a Romanis subjugatae sunt,
in ritum Romanorum sacrorum transierint, eaque
sacrilegia observanda et celebranda susceperint; gens
autem Judaea, sive sub Paganis regibus, sive sub
Christianis, non amiserit signum Legis suae, quo a
caeteris gentibus populisque distinguitur: et omnis
imperator vel rex qui eos in regno suo invenit, cum
ipso signo eos invenit, nec occidit; id est, non efficit
ut non sint Judaei, certo quodam et proprio suae
observationis signo a caeterarum gentium communione
discreti: nisi quicumque eorum ad Christum
transierit, ut jam non inveniatur Cain, nec exeat a
facie Dei, nec habitet in terra Naid, quod dicitur
interpretari Commotio. Contra quod malum, Deus
rogatur in Psalmo, <hi>Ne dederis in motum pedes meos <note>(Psal. LXV, 9)</note>
            </hi>;
et, <hi>Manus peccatorum non moveant
me <note>(Psal. XXXV, 12)</note>
            </hi>; et, <hi>Qui tribulant me, exsultabunt,
si motus fuero <note>(Psal. XII, 5)</note>
            </hi>; et, <hi>Dominus a dextris est
mihi, ne commovear <note>(Psal. XV, 8)</note>
            </hi>; et innumerabilia
talia: quod patiuntur omnes qui exeunt a facie Dei,
id est, a misericordia dilectionis ejus. Unde dicitur
in quodam psalmo: <hi>Ego dixi in abundantia mea, Non
movebor in aeternum.</hi> Sed vide quid sequitur: <hi>Domine,
in voluntate tua praestitisti decori meo virtutem; avertisti
autem faciem tuam, et factus sum conturbatus <note>(Psal. XXIX, 7, 8)</note>
            </hi>.
Unde intelligitur omnem animam
participatione lucis Dei, non per se ipsam, esse pulchram,
et decoram, et virtute pollentem. Quod et
isti Manichaei si considerarent et intelligerent, non
in tantam blasphemiam caderent, putando se esse
naturam et substantiam Dei. Sed ideo non possunt,
quia non quiescunt; sabbatum enim cordis non intelligunt:
nam si quiescerent, sicut dictum est ad
Cain, peccatum suum ad se converterent, id est, sibi
tribuerent, non genti nescio cui tenebrarum; atque
ita per gratiam Dei eidem peccato dominarentur.
Nunc vero et ipsi et omnes qui diversis erroribus
contumaces, resistendo veritati exeunt a facie Dei,
sicut Cain, sicut Judaei perditi, habitant in terra
commotionis, id est, in perturbatione carnali, contra
jucunditatem Dei, hoc est contra Eden <note>(Gen. IV, 16)</note>,
quod interpretatur Epulatio, ubi est plantatus paradisus.
Jam caetera pauca de multis breviterque perstringam,
ne propositum operis hujus et responsionis
meae nimia longitudine sermonis impediam.</p>
</div2>

<div2>
          <head>CAPUT XIV.</head>

<pb n="0262"/>
<p>Quem enim non moveat ad quaerendum
et intelligendum Christum in illis Libris, ut ea
omittam quae quamvis tanto suavius contemplentur,
quanto ex abditioribus locis enucleantur, tamen exigunt
prolixitatem dissertationis, quia pluribus attestationibus
indigent: ut omittam ergo talia; quem non
moveant ad salubrem fidem, quod Enoch septimus ab
Adam, Deo placuit, et translatus est <note>(Gen. V, 24)</note>; et
septima requies praedicatur, ad quam transfertur
omnis qui tanquam sexto die sexta aetate saeculi,
Christi adventu formatur? Quod Noe cum suis per
aquam et lignum liberatur <note>(Id. VII, 23)</note>; sicut familia
Christi per Baptismum crucis passione signatur. Quod
de lignis quadratis eadem arca fabricatur; sicut Ecclesia
de sanctis construitur, ad omne opus bonum
semper paratis <note>(II Tim. II, 21)</note>. Quadratum enim,
quacumque verteris, firmiter stat. Quod sexies longa
ad latitudinem suam, et decies ad altitudinem suam,
humani corporis instar, ostendit quia in corpore humano
Christus apparuit. Quod cubitis quinquaginta
latitudo ejus expanditur; sicut dicit Apostolus, <hi>Cor
nostrum dilatatum est <note>(II Cor. VI, 11)</note>
            </hi>. Unde, nisi charitate
spirituali? Propter quod ipse item dicit: <hi>Charitas
Dei diffusa est in cordibus nostris per Spiritum sanctum
qui datus est nobis <note>(Rom. V, 5)</note>
            </hi>. Quinquagesimo enim
die post resurrectionem suam Christus sanctum Spiritum
misit, quo corda credentium dilatavit <note>(Act. II,
1-4)</note>. Quod trecentis cubitis longa est, ut sexies quinquaginta
compleantur: sicut sex aetatibus omne hujus
saeculi tempus extenditur, in quibus omnibus Christus
nunquam destitit praedicari; in quinque per Prophetiam
praenuntiatus, in sexta per Evangelium diffamatus.
Quod ejus altitudo triginta cubitis surgit, quem numerum
decies habet in trecentis cubitis longitudo: quia
Christus est altitudo nostra, qui triginta annorum
aetatem gerens, doctrinam evangelicam consecravit,
contestans Legem non se venisse solvere, sed implere <note>(Matth. V, 17)</note>.
Legis autem cor in decem praeceptis
agnoscitur: unde decies tricenis arcae longitudo perficitur;
unde et ipse Noe ab Adam decimus computatur <note>(Gen. V, et Luc. III, 36-38)</note>.
Quod bitumine glutinantur
arcae ligna intrinsecus et extrinsecus <note>(Gen. VI,
14, 15)</note>: ut in compage unitatis significetur tolerantia
charitatis, ne scandalis Ecclesiam tentantibus,
sive ab eis qui intus, sive ab eis qui foris sunt, cedat
fraterna junctura, et solvatur vinculum pacis. Est
enim bitumen ferventissimum et violentissimum gluten,
significans dilectionis ardorem, vi magna fortitudinis
ad tenendum societatem spiritualem omnia
tolerantem.</p>
</div2>

<div2>
          <head>CAPUT XV.</head>
<p>Quod cuncta animalium genera in
arca clauduntur: sicut omnes gentes, quas etiam
Petro demonstratus discus ille significat, Ecclesia
continet. Quod et munda et immunda ibi sunt animalia <note>(Act. X, 11, 12)</note>:
sicut in Ecclesiae Sacramentis
<pb n="0263"/>
et boni et mali versantur. Quod septena sunt munda,
et bina immunda <note>(Gen. VII, 2)</note>: non quia pauciores
sunt mali quam boni; sed quia boni servant unitatem
spiritus in vinculo pacis. Sanctum autem Spiritum
divina Scriptura in septiformi operatione commendat,
sapientiae et intellectus, consilii et fortitudinis, scientiae
et pietatis, et timoris Dei <note>(Isai. XI, 2, 3)</note>. Unde
et ille numerus quinquaginta dierum ad adventum
sancti Spiritus pertinens, in septies septenis, qui fiunt
quadraginta novem, uno addito consummatur; propter
quod dictum est: <hi>Studentes servare unitatem
spiritus in vinculo pacis <note>(Ephes. IV, 3)</note>
            </hi>. Mali autem in
binario numero ad schismata faciles, et quodam modo
divisibiles ostenduntur. Quod ipse Noe cum suis
octavus numeratur: quia in Christo spes resurrectionis
nostrae apparuit, qui octavo die, id est, post sabbati
septimum primo, a mortuis resurrexit; qui dies
a passione tertius, in numero autem dierum qui per
omne tempus volvuntur, et octavus et primus est.</p>
</div2>

<div2>
          <head>CAPUT XVI.</head>
<p>Quod arca collecta ad unum cubitum
desuper consummatur: sicut Ecclesia corpus
Christi in unitatem collecta sublimatur et perficitur.
Unde dicit in Evangelio: <hi>Qui mecum non colligit,
spargit <note>(Matth. XII, 30)</note>
            </hi>. Quod aditus ei fit a latere:
nemo quippe intrat in Ecclesiam, nisi per Sacramentum
remissionis peccatorum; hoc autem de Christi
latere aperto manavit. Quod inferiora arcae bicamerata
et tricamerata construuntur <note>(Gen. VI, 16)</note>: sicut
ex omnibus gentibus vel bipartitam multitudinem
congregat Ecclesia, propter circumcisionem et praeputium;
vel tripartitam, propter tres filios Noe,
quorum progenie repletus est orbis. Et ideo arcae
inferiora ista dicta sunt, quia in hac terrena vita est
diversitas gentium, in summo autem omnes in unum
consummamur. Et non est ista varietas: quia omnia
et in omnibus Christus est, tanquam nos in uno cubito
desuper coelesti unitate consummans.</p>
</div2>

<div2>
          <head>CAPUT XVII.</head>
<p>Quod post septem dies ex quo
ingressus est Noe in arcam, factum est diluvium: quia
in spe futurae quietis, quae septimo die significata est,
baptizamur. Quod praeter arcam omnis caro, quam
terra sustentabat, diluvio consumpta est: quia praeter
Ecclesiae societatem, aqua Baptismi quamvis eadem
sit, non solum non valet ad salutem, sed valet potius
ad perniciem. Quod quadraginta diebus et quadraginta
noctibus pluit <note>(Id. VII, 17-23)</note>; quia omnis reatus
peccatorum, qui in decem praeceptis Legis admittitur,
per universum orbem terrarum, qui quatuor partibus
continetur; decem quippe quater ducta, quadraginta
fiunt; sive ille reatus, quod ad dies pertinet, ex rerum
prosperitate, sive, quod ad noctes, ex rerum adversitate
contractus sit, sacramento Baptismi coelestis
abluitur.</p>
</div2>

<div2>
          <head>CAPUT XVIII.</head>
<p>Quod Noe quingentorum erat
annorum cum ei locutus est Dominus ut arcam sibi
faceret, et sexcentos agebat annos cum in eam esset
<pb n="0264"/>
ingressus <note>(Gen. V, 31, VII, 6)</note>, unde intelligitur per centum
annos arca fabricata; quid aliud hic videntur
centum anni significare, nisi aetates singulas saeculi?
Unde ista sexta aetas, quae completis quingentis usque
ad sexcentos significatur, in manifestatione evangelica
Ecclesiam construit; et ideo qui sibi ad vitam consulit,
sit velut quadratum lignum, paratus ad omne
opus bonum, et intret in fabricam sanctam: quia et
secundus mensis anni sexcentesimi, quo intrat Noe in
arcam, eamdem senariam aetatem significat. Duo
enim menses sexagenario numero concluduntur; a
senario autem numero et sexaginta cognominantur,
et sexcenti, et sex millia, et sexaginta millia, et
sexcenta millia, et sexcenties, et quiquid deinceps in
majoribus summis per eumdem articulum numerus in
infinita incrementa consurgit.</p>
</div2>

<div2>
          <head>CAPUT XIX.</head>
<p>Et quod vigesimus et septimus
dies mensis commemoratur; ad ejusdem quadraturae
significationem pertinet, quae jam in quadratis lignis
exposita est. Sed hic evidentius, quia nos ad omne
opus bonum paratos, id est; quodam modo conquadratos
trinitas perficit: in memoria, qua Deum recolimus;
in intelligentia, qua cognoscimus; in voluntate,
qua diligimus. Tria enim ter, et hoc ter, fiunt
viginti septem, qui est numeri ternarii quadratus.
Quod septimo mense arca sedit, hoc est, requievit <note>(Id. VIII, 4, 14)</note>;
ad illam septimam requiem significatio
recurrit. Et quia perfecti requiescunt, ibi quoque
illius quadraturae numerus iteratur: nam vigesima
septima die secundi mensis commendatum est hoc
sacramentum; et rursus vigesima et septima die
septimi mensis eadem commendatio confirmata est,
cum arca requievit: quod enim promittitur in spe,
hoc exhibetur in re. Porro quia ipsa septima requies
cum octava resurrectione conjungitur: neque enim
reddito corpore finitur requies quae post hanc vitam
excipit sanctos, sed potius totum hominem non adhuc
spe, sed jam ipsa re, omni ex parte, et spiritus et corporis
perfecta immortalitatis salute renovatum, in
aeternae vitae munus adsumit: quia ergo septima requies
cum octava resurrectione conjungitur; et hoc in
Sacramento regenerationis nostrae, id est, in Baptismo,
altum profundumque mysterium est. Quindecim cubitis
supercrevit aqua excedens altitudinem montium <note>(Id. VII, 20)</note>:
id est, hoc Sacramentum transcendit
omnem sapientiam superborum. Septem quippe et
octo conjuncti, quindecim fiunt. Et quia septuaginta
a septem, et octoginta ab octo denominantur, conjuncto
utroque numero, centum quinquaginta diebus
exaltata est aqua, eamdem commendans nobis atque
confirmans altitudinem Baptismi in consecrando novo
homine ad tenendam quietis et resurrectionis fidem.</p>
</div2>

<div2>
          <head>CAPUT XX.</head>
<p>Quod post dies quadraginta emissus
corvus non est reversus, aut aquis utique interceptus,
aut aliquo supernatante cadavere illectus; significat
homines immunditia cupiditatis teterrimos,
et ob hoc ad ea quae foris sunt in hoc mundo nimis
intentos, aut rebaptizari, aut ab his quos praeter arcam.
id est, praeter Ecclesiam Baptismus occidit, seduci
<pb n="0265"/>
et teneri. Quod columba emissa, non inventa requie
reversa est; ostendit per Novum Testamentum
requiem sanctis in hoc mundo non esse promissam.
Post quadraginta enim dies emissa est; qui numerus
vitam, quae in hoc mundo agitur, significat. Denique
post septem dies dimissa, propter illam septenariam,
operationem spiritualem, olivae fructuosum surculum
retulit: quo significaret nonnullos etiam extra Ecclesiam
baptizatos, si eis pinguedo non defuerit charitatis,
posteriore tempore quasi vespere, in ore columbae
tanquam in osculo pacis, ad unitatis societatem
posse perduci. Quod post alios septem dies dimissa,
reversa non est <note>(Gen. VIII, 6-12)</note>; significat finem saeculi,
quando erit sanctorum requies non adhuc in sacramento
spei, quo in hoc tempore consociatur Ecclesia,
quamdiu bibitur quod de Christi latere manavit;
sed jam in ipsa perfectione salutis aeternae, cum tradetur
regnum Deo et Patri <note>(I Cor. XV, 24)</note>, ut in illa
perspicua contemplatione incommutabilis veritatis
nullis mysteriis corporalibus egeamus.</p>
</div2>

<div2>
          <head>CAPUT XXI.</head>
<p>Nimis longum est, ut vel tam breviter
quam haec cucurri, cuncta contingam: cur sexcentesimo
et uno anno vitae Noe, id est, peractis sexcentis
annis aperitur arcae tectum, et tanquam revelatur
quod erat absconditum sacramentum. Cur vigesima
septima die secundi mensis dicitur siccasse terra <note>(Gen. VIII, 13, 14)</note>,
tanquam finita esset jam baptizandi
necessitas in numero dierum quinquagesimo et
septimo. Ipse est enim dies secundi mensis vigesimus
septimus, qui numerus ex illa conjunctione spiritus et
corporis, septies octonos habet, uno addito propter
unitatis vinculum. Cur de arca conjuncti exeant, qui
disjuncti intraverant. Sic enim dictum erat, quod intraverit
in arcam Noe et filii ejus, et uxor ejus et uxores
filiorum ejus <note>(Id. VII, 7)</note>: seorsum viri, seorsum
feminae commemoratae sunt. In hoc enim tempore
hujus sacramenti, caro concupiscit adversus spiritum,
et spiritus adversus carnem <note>(Galat. V, 17)</note>.
Exeunt autem Noe et uxor ejus, et filii ejus et
uxores filiorum ejus <note>(Gen. VIII, 18)</note>, nunc conjuncte
commemorati masculi et feminae: quia in fine saeculi
atque in resurrectione justorum, omnimoda et perfecta
pace spiritui corpus adhaerebit, nulla mortalitatis
indigentia vel concupiscentia resistente. Cur animalia,
quamvis et munda et immunda in arca fuerint, tamen
post egressum de arca non offeruntur Deo in sacrificio
nisi munda <note>(Ibid., 20)</note>.</p>
</div2>

<div2>
          <head>CAPUT XXII.</head>
<p>Quid deinde sibi velit, Deo loquente
ad Noe et tanquam rursus ab exordio, quia
multis modis eadem significari oportebat, figuram
Ecclesiae commendante, quod progenies ejus benedicitur
ad implendam terram, quod dantur eis in escam
cuncta animalia: sicut in illo disco Petro dicitur, <hi>Macta et manduca 
 <note>(Act. X 13)</note>
            </hi>. Quod ejecto sanguine
jubentur manducare: ne vita pristina quasi suffocata
in conscientia teneatur, sed habeat tanquam effusionem
per confessionem. Quod testamentum posuit Deus
inter se et homines atque omnem animam vivam, ne
<pb n="0266"/>
perdat eam diluvio, arcum qui apparet in nubibus <note>(Gen. IX, 1-17)</note>,
qui nunquam nisi de sole resplendet:
illi enim non pereunt diluvio separati ab Ecclesia,
qui in Prophetis et omnibus divinis Scripturis tanquam
in Dei nubibus agnoscunt Christi gloriam, non quaerunt
suam. Verum ne adoratores hujus solis amplius
tumescant, sciant ita significari Christum aliquando
per solem, sicut per leonem, per agnum, per lapidem,
cujusdam similitudinis causa, non proprietatis
substantia.</p>
</div2>

<div2>
          <head>CAPUT XXIII.</head>
<p>Jam vero illud, quod de vinea
quam plantavit, inebriatus Noe, nudatus est in domo
sua <note>(Ibid., 20-23)</note>; cui non appareat Christus passus
in gente sua? Tunc enim nudata est mortalitas
carnis ejus, Judaeis scandalum, Gentibus stultitia,
ipsis autem vocatis Judaeis et Gentibus tanquam Sem
et Japheth, Dei virtus et Dei Sapientia: quia quod
stultum est Dei, sapientius est, quam homines; et
quod infirmum est Dei, fortius est quam homines <note>(I Cor. I, 23-25)</note>.
Proinde in duobus filiis, maximo et
minimo, duo populi figurati, unam vestem a tergo
portantes, sacramentum scilicet jam praeteritae atque
transactae dominicae passionis, nuditatem patris neque
intuentur, quia in Christi necem non consentiunt;
et tamen honorant velamento, tanquam scientes unde
sint nati. Medius autem filius, id est, populus Judaeorum,
ideo medius, quia nec primatum Apostolorum
tenuit, nec ultimus in Gentibus credidit, vidit nuditatem
patris, quia consensit in necem Christi; et nuntiavit
foras fratribus: per eum quippe manifestatum
est, et quodam modo publicatum. quod erat in Prophetia
secretum; ideoque fit servus fratrum suorum.
Quid est enim aliud hodieque gens ipsa, nisi quaedam
scriniaria Christianorum, bajulans Legem et Prophetas
ad testimonium assertionis Ecclesiae, ut nos honoremus
per sacramentum, quod nuntiat illa per litteram?</p>
</div2>

<div2>
          <head>CAPUT XXIV.</head>
<p>Quem autem non excitet, quem
non vel informet, vel confirmet in fide, quod ita benedicuntur
duo illi, qui nuditatem patris honoraverunt,
quamvis aversi; velut quibus factum sceleratae
vineae displicuerit? <hi>Benedictus,</hi> inquit, <hi>Dominus Deus
Sem.</hi> Quanquam enim sit Deus omnium gentium,
quodam modo tamen proprio vocabulo et in ipsis jam
Gentibus dicitur Deus Israel. Et unde hoc factum est,
nisi ex benedictione Japheth? In populo enim Gentium
totum orbem terrarum occupavit Ecclesia. Hoc
prorsus, hoc praenuntiabatur, cum diceretur: <hi>Latificet
Deus Japheth, et habitet in domibus Sem <note>(Gen. IX, 26,
27)</note>
            </hi>. Videte, Manichaei, videte; ecce in conspectu vestro
est orbis terrarum: hoc stupetis, hoc doletis in
populis nostris, quia latificat Deus Japheth. Videte
si non habitet in domibus Sem, id est, in Ecclesiis,
quas filii Prophetarum Apostoli construxerunt. Audite
quid dicat Paulus jam fidelibus Gentibus: <hi>Qui eratis,</hi> 
inquit, <hi>illo in tempore sine Christo, alienati a societate
Israel, et peregrini Testamentorum, et promissionis spem
non habentes, et sine Deo in hoc mundo.</hi> Per haec verba
ostenditur quod nondum habitabat Japheth in domibus
<pb n="0267"/>
Sem. Sed paulo post quemadmodum concludat
advertite. <hi>Igitur jam,</hi> inquit, <hi>non estis peregrini et inquilini;
sed estis cives sanctorum, et domestici Dei, superaedificati
super fundamentum Apostolorum et Prophetarum,
ipso summo angulari lapide existente Christo
Jesu <note>(Ephes. II, 12, 19, 20)</note>
            </hi>. Ecce quomodo dilatatur
Japheth, et habitat in domibus Sem. Et tamen Epistolas
Apostolorum, quibus haec omnia contestantur,
tenetis, legitis, praedicatis. Ubi et vos ipsos deputaverim,
nisi in illa maledicta medietate cui non est lapis
angularis Christus? Quia nec in illo pariete vos agnoscimus,
qui ex circumcisione credidit in Christum,
unde erant et Apostoli; nec in isto qui est ex praeputio,
unde sunt omnes ex caeteris Gentibus, in eamdem
unitatem fidei, tanquam in pacem anguli concurrentes.
Sed et omnes qui quoslibet nostri canonis Libros
accipiunt et legunt, ubi Christus mortaliter natus et
passus ostenditur, nec tamen eamdem mortalitatem
in passione nudatam consociato unitatis sacramento
honorifice velant, sed sine scientia pietatis et charitatis
nuntiant illud, unde omnes nati sumus; quamvis
inter se dissentiant, et Judaei ab haereticis, et ipsi haeretici
alii ab aliis, una tamen conditione servitutis,
vel ad aliquam attestationem, vel ad aliquam probationem
utiles sunt Ecclesiae. Nam et de haereticis dictum
est: <hi>Oportet et haereses esse, ut probati manifesti
fiant inter vos <note>(I Cor. XI, 19)</note>
            </hi>. Ite nunc, et objectate
calumnias veteribus Litteris sacris; hoc agite, servi
Cham; ite, quibus viluit nudata caro ex qua nati estis:
neque enim esset unde vos quoquo modo christianos
appellare possetis, nisi Christus sicut a Prophetis praenuntiatus
est, venisset in mundum, bibisset de vinea
sua calicem illum qui transire non potuit, dormisset
in passione sua, tanquam in ebrietate stultitiae, quae
sapientior est hominibus; atque ita nudaretur mortalis
carnis infirmitas per occultum Dei consilium, fortior
hominibus, quam nisi Dei Verbum suscepisset,
nomen omnino christianum, quo et vos gloriamini,
non esset in terris. Verum hoc agite, ut dixi; irridenter
prodite quod nos reverenter honoremus: utatur
vobis Ecclesia tanquam subditis sibi, ut probati
manifesti fiant in ea. Usque adeo nihil, quod vel habitura
vel passura erat, Prophetae illi tacuerunt, ut et
vos ibi locis vestris inveniamus, in vanitate perniciosa
ad reprobos capiendos, utili autem ad probatos manifestandos.</p>
</div2>

<div2>
          <head>CAPUT XXV.</head>
<p>Christum dicitis ab Israelitis Prophetis
non esse praedictum: cui praedicendo omnes
illae paginae vigilant, si eas perscrutari pietate, quam
exagitare levitate malletis. Quis alius in Abraham exit
de terra sua et de cognatione sua, ut apud exteros
ditetur et locupletetur <note>(Gen. XII, 1-3)</note>, nisi qui relicta
terra et cognatione Judaeorum, unde secundum carnem
natus est, apud Gentes ita praepollet et praevalet,
ut videmus? Quis alius in Isaac lignum sibi portabat
ad victimam <note>(Id. XXII, 6)</note>, nisi qui crucem sibi ad passionem
<pb n="0268"/>
ipse portabat? Quis alius aries immolandus in
vepre cornibus adhaerebat, nisi qui crucis patibulo
pro nobis offerendus affigebatur?</p>
</div2>

<div2>
          <head>CAPUT XXVI.</head>
<p>Quis alius in angelo cum Jacob
luctatus, eum sibi praevalentem, quasi fortiorem infirmior
victusque victorem partim benedicit, partim latitudinem
femoris ejus claudam reddit <note>(Gen. XXXII,
24-31)</note>; nisi qui praevalere adversus se passus populum
Israel, quosdam qui crediderunt, benedixit in eis?
Latitudo autem femoris Jacob, in multitudine carnalis
populi claudicavit. Quis alius lapis positus ad caput
Jacob, ut nominatim quodam modo exprimeretur,
etiam unctus est, nisi caput viri Christus? quis enim
Christum nescit ab unctione appellari? Qui etiam hoc
ipsum in Evangelio commemorans, et de se figuratum
apertissime testificans, cum quemdam Nathanaelem
dixisset vere Israelitam, in quo dolus non esset; et
cum ille tanquam lapidem illum habens ad caput,
confessus eum esset Filium Dei et Regem Israel, ista
confessione quodam modo ungens lapidem, id est,
ipsum esse confitens Christum; ibi opportune Dominus
etiam illud commemoravit, quod tunc vidit Jacob,
qui per benedictionem appellatus est Israel: <hi>Amen
dico vobis,</hi> inquit, <hi>videbitis coelum apertum, et Angelos
Dei ascendentes et descendentes super Filium hominis <note>(Joan. I, 47-51)</note>
            </hi>.
Hoc enim Israel viderat, cum illum
lapidem ad caput habebat, a terra in coelum scalas,
per quas ascendebant et descendebant Angeli Dei <note>(Gen. XXVIII, 11-18)</note>.
In quibus significati sunt Evangelistae
praedicatores Christi: ascendentes utique, cum
ad intelligendam ejus supereminentissimam divinitatem
excedunt universam creaturam, ut eam inveniant
in principio Deum apud Deum, per quem facta sunt
omnia <note>(Joan. XI, 1-3)</note>; descendentes autem, ut eum
inveniant factum ex muliere, factum sub Lege, ut eos
qui sub Lege erant redimeret <note>(Galat. IV, 4, 5)</note>. In illo
enim scalae a terra usque ad coelum, a carne usque
ad spiritum; quia in illo carnales proficiendo, velut
ascendendo spirituales fiunt: ad quos lacte nutriendos,
etiam ipsi spirituales descendunt quodam modo,
cum eis non possunt loqui quasi spiritualibus, sed
quasi carnalibus <note>(I Cor. III, 1-3)</note>. Sic et ascenditur et
descenditur super Filium hominis. Filius enim hominis
sursum in capite nostro, quod est ipse Salvator;
et Filius hominis deorsum in corpore suo, quod est
Ecclesia. Ipsum et scalas intelligimus, quia ipse dixit, <hi>Ego sum via 
 <note>(Joan. XIV, 6)</note>
            </hi>. Ad ipsum ergo ascenditur,
ut in excelsis intelligatur; et ad ipsum descenditur,
ut in membris suis parvuli nutriantur. Et per illum
ascenditur et descenditur: exemplum quippe ejus sequentes
praedicatores ejus, non solum se erigunt, ut
eum sublimiter spectent; sed etiam humiliant, ut eum
temperanter annuntient. Videte Apostolum ascendentem: <hi>Sive,</hi> 
 inquit, <hi>mente excessimus, Deo.</hi> Videte et
descendentem: <hi>Sive,</hi> inquit, <hi>temperantes sumus, vobis.</hi> 
<pb n="0269"/>
Dicat et per quem ascenderit et descenderit: <hi>Charitas
enim,</hi> inquit, <hi>Christi compellit nos; judicantes hoc, quoniam
si unus pro omnibus mortuus est, ergo omnes mortui
sunt: et pro omnibus mortuus est, ut qui vivunt, jam
non sibi vivant, sed ei qui pro ipsis mortuus est et resurrexit <note>(II Cor. V, 13-15)</note>
            </hi>.</p>
</div2>

<div2>
          <head>CAPUT XXVII.</head>
<p>Haec in Scripturis sanctis sancta
spectacula quem non delectant, sanam doctrinam non
sustinens ad fabulas convertitur <note>(II Tim. IV, 3, 4)</note>. Et
illae quidem fabulae animas in qualibet corporis aetate
pueriles varia quadam delectatione sollicitant: sed
nos jam corpus Christi, agnoscamus in Psalmo vocem
nostram, et dicamus ei: <hi>Narraverunt mihi injusti delectationes;
sed non sicut lex tua, Domine <note>(Psal. CXVIII,
85)</note>
            </hi>. Christus mihi ubique illorum Librorum, ubique
illarum Scripturarum peragranti et anhelanti, in sudore
illo damnationis humanae, sive ex aperto, sive
ex occulto, occurrit et reficit: ipse mihi et ex nonnulla
difficultate inventionis suae desiderium inflammat,
quo id quod invenero avide sorbeam, medullisque
reconditum salubriter teneam.</p>
</div2>

<div2>
          <head>CAPUT XXVIII.</head>
<p>Ipse mihi in Joseph innuitur,
qui persequentibus et vendentibus fratribus, in Aegypto
post labores honoratur <note>(Gen. XXXVII-XLVII)</note>. Didicimus
enim labores Christi in orbe gentium, quem
significabat Aegyptus, per varias passiones martyrum;
et nunc videmus honorem Christi in eodem orbe terrarum,
erogatione frumenti sui sibi omnia subjugantis.
Ipse mihi innuitur in virga Moysi, quae in terra
serpens effecta, ejus mortem figuravit a serpente venientem:
sed quod apprehensa cauda ejus rursus virga
redditur <note>(Exod. IV, 2-4)</note>, significat quod posterius,
peractis jam omnibus in fine actionis, ad id quod fuerat,
resurgendo revertitur, ubi per vitae reparationem
morte consumpta, nihil serpentis apparet. Nos quoque
corpus ejus in eadem mortalitate per lubrica temporum
volvimur: sed fine novissimo velut cauda saeculi,
per manum, id est, per potestatem judicii, ne
ultra prolabatur apprehensa, reparabimur, et novissima
inimica morte destructa resurgentes <note>(I Cor. XV,
26)</note>, in dextera Dei virga regni erimus.</p>
</div2>

<div2>
          <head>CAPUT XXIX.</head>
<p>Jam de exitu Israel ex Aegypto,
non ego, sed Apostolus loquatur: <hi>Nolo autem vos
ignorare, fratres, quia patres nostri omnes sub nube
fuerunt, et omnes per mare transierunt, et omnes in
Moysen baptizati sunt in nube et in mari, et omnes eamdem
escam spiritualem manducaverunt, et omnes eumdem
potum spiritualem biberunt. Bibebant enim de spirituali
sequente petra: petra autem erat Christus <note>(Id. X,
1-4)</note>
            </hi>. Exponendo unum, in caetera introduxit intellectum.
Si enim petra Christus propter firmitatem,
cur non et manna Christus, tanquam panis vivus qui
de coelo descendit <note>(Joan. VI, 42)</note>? quo vere qui vescuntur,
spiritualiter vivunt. Nam illi veterem figuram
carnaliter accipientes, mortui sunt. Sed cum dicit
<pb n="0270"/>
Apostolus, <hi>Eumdem cibum spiritualem manducaverunt,</hi> 
ostendit et illud spiritualiter intelligi in Christo; sicut
et <hi>potum</hi> cur <hi>spiritualem</hi> dixisset, aperuit cum subjunxit,
Petra autem erat Christus: quo aperto cuncta
fulserunt. Cur ergo non et nubes Christus, et columna,
quia rectus et firmus et fulciens infirmitatem nostram:
per noctem lucens, per diem non lucens; ut qui
non vident, videant; et qui vident, caeci fiant <note>(Joan.
IX, 39)</note>? Nubes et mare Rubrum; Baptismus utique
Christi sanguine consecratus: hostes sequentes a tergo;
moriuntur peccata praeterita.</p>
</div2>

<div2>
          <head>CAPUT XXX.</head>
<p>Ducitur populus per desertum <note>(Exod. XVII, 1)</note>;
baptizati omnes nondum perfruentes
promissa patria, sed quod non vident, sperando et per
patientiam exspectando <note>(Rom. VIII, 25)</note>, tanquam in
deserto sunt. Et illic laboriosae et periculosae tentationes,
ne revertantur corde in Aegyptum. Nec ibi tamen
Christus deserit: nam et illa columna non recedit <note>(Num. XIV, 14)</note>.
Et amarae aquae ligno dulcescunt:
quia inimici populi signo crucis Christi honorificato
mansuescunt. Et duodecim fontes, septuaginta palmae
arbores irrigantes <note>(Exod. XV, 23-27)</note>, apostolicam
gratiam praefigurant, populos in septenario numero
decuplato rigantem, ut per septiforme Spiritus donum
Legis decalogus impleatur. Et hostis intercludere molitus
viam, extensis Moysi manibus signo crucis dominicae
superatur <note>(Id. XVII)</note>. Et morsus mortiferi serpentum
exaltato et respecto aeneo serpente sanantur:
quod verbis ipsius Domini declaratur, <hi>Sicut exaltavit,</hi> 
inquit, <hi>Moyses serpentem in eremo, sic oportet exaltari
Filium hominis; ut omnis qui crediderit in eum, non
pereat, sed habeat vitam aeternam <note>(Num. XXI, 9; Joan.
III, 14)</note>
            </hi>. Itane etiam ista non clamant? Tantane est
surditas in cordibus duris? Fit Pascha in occisione
ovis: occiditur Christus, de quo in Evangelio dicitur, <hi>Ecce Agnus Dei, ecce qui tollit peccatum mundi 
 <note>(Joan.
I, 29)</note>
            </hi>. Prohibentur qui Pascha faciunt, ossa frangere:
non franguntur in cruce ossa Domini. Attestatur
Evangelista hinc esse dictum, <hi>Os ejus non comminuetis <note>(Exod. XII, 46; Joan. XIX, 39)</note>
            </hi>.
Sanguine
illiniuntur postes, ut pernicies depellatur <note>(Exod. XII,
22, 23)</note>: signantur signo dominicae passionis in
frontibus populi ad tutelam salutis. Datur ibi Lex
quinquagesimo die post actum Pascha <note>(Id. XX)</note>: venit
Spiritus sanctus quinquagesimo die post Domini
passionem <note>(Act. II, 1-4)</note>. Dicitur illic scripta Lex digito
Dei <note>(Exod. XXXI, 18)</note>: dicit Dominus de Spiritu sancto, <hi>In digito Dei ejicio daemonia 
 <note>(Luc. XI, 20)</note>
            </hi>. Et
clamat Faustus oculis clausis, nihil se in Litteris illis
invenisse, quod ad praenuntiationem Christi pertineat!
Quid autem mirum si oculos habet ad legendum, et
cor ad intelligendum non habet, qui positus ante
ostium clausum divini secreti, non fide pietatis pulsat,
sed elatione impietatis insultat? Plane ita sit, ita
fiat: justum enim est. Claudatur superbis janua salutis:
veniat mansuetus, quem docet Dominus vias suas <note>(Psal. XXIV, 9)</note>,
videat et haec in illis Libris, et caetera
<pb n="0271"/>
vel omnia, vel quaedam, qualia credat in omnibus.</p>
</div2>

<div2>
          <head>CAPUT XXXI.</head>
<p>Videat Jesum introducentem
populum in terram promissionis <note>(Josue III)</note>: neque
enim hoc temere ab initio vocabatur, sed ex
ipsa dispensatione nomine mutato Jesus appellatus est.
Videat botrum de terra promissionis in ligno pendentem <note>(Num. XIII, 24)</note>.
Videat in Jericho tanquam in hoc
mortali saeculo meretricem, de qualibus ait Dominus
quod praecedant superbos in regnum coelorum <note>(Matth.
XXI, 31)</note>, per fenestram domus suae tanquam per os
corporis sui coccum mittentem <note>(Josue II)</note>, quod est
utique sanguinis signum, propter remissionem peccatorum
confiteri ad salutem. Videat muros ipsius civitatis,
tanquam munitiones mortales saeculi, septies
circumacta Testamenti arca cecidisse <note>(Id. VI)</note>: sicut
nunc per tempora, quae septem dierum vicissitudine
dilabuntur, Testamentum Dei circuit totum orbem
terrarum; ut in fine temporum mors novissima inimica
destruatur, et ex impiorum perditione unica domus
tanquam unica Ecclesia liberetur, mundata a
turpitudine fornicationis, per fenestram confessionis,
in sanguine remissionis.</p>
</div2>

<div2>
          <head>CAPUT XXXII.</head>
<p>Videat tempora, primo Judicum,
postea Regum; sicut erit primo judicium, deinde regnum:
inque ipsis temporibus Judicum et Regum iterum
atque iterum multis et variis modis Christum et
Ecclesiam figurari. Quis erat in Samson obvium leonem
necans, cum petendae uxoris causa ad alienigenas
tenderet <note>(Judic. XIV)</note>, nisi qui Ecclesiam vocaturus
ex Gentibus dixit, <hi>Gaudete, quia ego vici saeculum <note>(Joan. XVI, 33)</note>
            </hi>?
Quid sibi vult in ore ipsius leonis
occisi favus exstructus <note>(Judic. XIV, 8)</note>, nisi quia ecce
conspicimus leges ipsas regni terreni, quae adversus
Christum ante fremuerant, nunc jam perempta feritate
dulcedini evangelicae praedicandae etiam munimenta
praebere? Quid est illa mulier plena fiduciae,
hostis tempora ligno transfigens <note>(Id. IV, 21)</note>, nisi
fides Ecclesiae, cruce Christi regna diaboli perimens?
Quid vellus complutum area sicca, et postea compluta
area sicco vellere <note>(Id. VI, 37-40)</note>, nisi primo una
gens Hebraeorum, habens occulte in sanctis mysterium
Dei, quod est Christus, quo mysterio totus orbis
vacuus erat; nunc autem in manifestatione totus orbis
id habet, illa vacuata est?</p>
</div2>

<div2>
          <head>CAPUT XXXIII.</head>
<p>Quid jam Regum temporibus,
ut et inde pauca commemorem, nonne ab ipso exordio
commutatum sacerdotium in Samuelem, reprobato
Heli <note>(I Reg. II, 27-36)</note>, et commutatum regnum
in David, reprobato Sale <note>(Id. XVI, 1-14)</note>, clamat praenuntiari
novum sacerdotium novumque regnum, reprobato
vetere, quod umbra erat futuri, in Domino nostro
Jesu Christo venturum? Nonne ipse David, cum panes
propositionis manducavit, quos non licebat manducare
nisi solis sacerdotibus <note>(Id. XXI, 6)</note>, in una persona
utrumque futurum, id est, in uno Jesu Christo regnum
et sacerdotium figuravit? Nonne cum decem tribus a
templo separatae sunt, et duae derelictae <hi>(III Reg. XII,
<pb n="0272"/>
16, 20)</hi>, satis indicat quod de tota ipsa gente Apostolus
ait, <hi>Reliquiae per electionem gratiae salvae factae sunt <note>(Rom. XI, 5)</note>
            </hi>.</p>
</div2>

<div2>
          <head>CAPUT XXXIV.</head>
<p>Pascitur Elias tempore famis;
corvis mane afferentibus panem, et ad vesperam carnes <note>(III Reg. XVII, 6)</note>:
et Manichaei non intelligunt
in illis Libris Christum, cui quodam modo salutem
nostram esurienti confitentur peccatores, fidem primitias
spiritus nunc habentes, in fine autem, velut
ad vesperam saeculi, etiam carnis resurrectionem.
Mittitur Elias pascendus ad alienigenam viduam, quae
volebat duo ligna colligere, priusquam moreretur:
non hic solo ligni nomine, sed etiam numero lignorum
signum crucis exprimitur. Benedicitur farina
ejus et oleum <note>(Ibid., 9-16)</note>: fructus et hilaritas charitatis,
quae cum impenditur, non deficit; hilarem
enim datorem diligit Deus <note>(II Cor. IX, 7)</note>.</p>
</div2>

<div2>
          <head>CAPUT XXXV.</head>
<p>Elisaeo pueros insultantes et
clamantes, <hi>Calve, calve,</hi> bestiae comedunt <note>(IV Reg.
II, 23, 24)</note>: puerili stultitia deridentes Christum in loco
Calvariae crucifixum, invasi a daemonibus pereunt.
Mittit Elisaeus per servum baculum super mortuum,
et non reviviscit; venit ipse, conjungit et coaptat se
morti ejus, et reviviscit <note>(Id. IV, 29-37)</note>: misit
sermo Dei Legem per servum suum, nec profuit in
peccatis mortuo generi humano; quae tamen non sine
causa missa est; ille enim misit, qui sciret eam prius
esse mittendam: venit ipse, conformavit se nobis,
factus particeps mortis nostrae, et vivificati sumus.
Cum securibus ligna caederentur, de ligno ferrum
exsiliens, in profundum fluminis mersum est, atque
in lignum desuper ab Elisaeo projectum, reversum
est <note>(Id. VI, 4-7)</note>; ita cum impios Judaeos per corpus
operata praesentia Christi tanquam infructuosas
arbores caederet, quia de illo Joannes dixerat, <hi>Ecce securis ad radices arboris posita est 
 <note>(Matth. III, 10)</note>
            </hi>,
ab eis interveniente passione, corpus ipsum deseruit,
in inferni profunda descendens, quo in sepultura
desuper posito, tanquam ad manubrium suum spiritu
redeunte surrexit. Quam multa praeteream brevitatis
necessitate constrictus, norunt qui legunt.</p>
</div2>

<div2>
          <head>CAPUT XXXVI.</head>
<p>Jam ipsa in Babyloniam transmigratio,
quo etiam Spiritus Dei per Jeremiam prophetam
jubet ut pergant, et orent pro eis ipsis in
quorum regno peregrinantur, quod in illorum pace
etiam pax esset istorum, et aedificarent domos, et
novellarent vineas, et plantarent hortos <note>(Jerem. XXIX,
1-7)</note>, quis non agnoscat quid praefiguraverit, qui attenderit
veros Israelitas, in quibus dolus non est <note>(Joan. I, 47)</note>,
per apostolicam dispensationem cum
evangelico sacramento ad regnum Gentium transmigrasse?
Unde nobis Apostolus, tanquam Jeremiam
replicans, dicit: <hi>Volo ergo primo omnium
fieri deprecationes, adorationes, interpellationes, gratiarum
actiones pro omnibus hominibus, pro regibus, et
<pb n="0273"/>
his qui in sublimitate sunt, ut quietam et tranquillam
vitam agamus, in omni pietate et charitate: hoc enim
bonum et acceptum est coram Salvatore nostro Deo,
qui omnes homines vult salvos fieri, et in agnitionem
veritatis venire <note>(I Tim. II, 1-4)</note>
            </hi>. Ex hoc quippe illis
credentibus constructa sunt domicilia pacis, basilicae
christianarum congregationum, et novellatae
vineae populi fidelium, et plantati horti; ubi etiam
inter omnia olera granum illud sinapis regnat, sub
cujus umbraculis longe lateque porrectis, etiam altipetax
superbia Gentium tanquam in coeli volatilibus
confugiendo requiescit <note>(Matth. XIII, 31, 32)</note>. Nam
quod etiam post septuaginta annos, secundum ejusdem
Jeremiae prophetiam, reditur ex captivitate, et
templum renovatur <note>(Jerem. XXIX, 10, et Esdr. I)</note>;
quis fidelis Christi non intelligat, post evoluta tempora,
quae septenarii dierum numeri repetitione
transcurrunt, etiam nobis, id est Ecclesiae Dei, ad
illam coelestem Jerusalem ex hujus saeculi peregrinatione
redeundum? Per quem, nisi per Jesum Christum,
vere sacerdotem magnum, cujus figuram gerebat
ille Jesus sacerdos magnus illius temporis,
quo templum aedificatum est post captivitatem? Quem
propheta Zacharias vidit in sordido habitu, devictoque
diabolo, qui ad ejus accusationem stabat, ablatam
illi sordidam vestem, et datum indumentum honoris
et gloriae <note>(Zach. III)</note>: sicut corpus Jesu Christi
quod est Ecclesia, adversario in fine temporum
per judicium superato, a luctu peregrinationis in
gloriam sempiternae salutis assumitur. Quod etiam in
Psalmo dedicationis domus apertissime canitur: <hi>Convertisti
luctum meum in gaudium mihi, conscidisti saccum
meum, et accinxisti me laetitia; ut cantet tibi gloria
mea, et non compungar <note>(Psal. XXIX, 12, 13)</note>
            </hi>.</p>
</div2>

<div2>
          <head>CAPUT XXXVII.</head>
<p>Quis potest ex occasione alterius
operis, omnia quae in illis veteribus Legis et
Prophetarum libris figurate Christum annuntiant,
quantalibet brevitate perstringere? Nisi forte quis
putat ingenio fieri, ut ea quae rerum ordine per sua
tempora cucurrerunt, ad Christi significationes interpretando
vertantur. Hoc forte Judaei possunt dicere,
sive Pagani: eis autem qui se Christianos putari volunt,
premit cervicem apostolica auctoritas, dicens, <hi>Omnia haec in figura contingebant illis;</hi> 
 et, <hi>Haec
omnia figurae nostrae fuerunt <note>(I Cor. X, 10, 6)</note>
            </hi>. Nam
si Ismael et Isaac homines nati, duo Testamenta significant <note>(Galat. IV, 22, 24)</note>;
quid credendum est
de tot factis, quae nullo naturali usu, nulla negotii
necessitate facta sunt? Nihilne significant? Si quis
nostrum, qui Hebraeas litteras ignoramus, id est
ipsos vocum characteres, videret eas in pariete conscriptas,
honorato aliquo loco; quis esset tam excors,
ut eo modo pictum parietem putaret? annon potius
intelligeret scriptum, ut si legere non valeret, non
tamen illos apices aliquid significare dubitaret? Ita
prius illa omnia, quae sunt in veteri instrumento
Scripturarum sanctarum, quisquis non perverso animo
<pb n="0274"/>
legerit, sic oportet moveatur, ut aliquid ea significare
non ambigat.</p>
</div2>

<div2>
          <head>CAPUT XXXVIII.</head>
<p>Verbi enim gratia; numquid,
si oportebat adjutorium viro feminam fieri; etiam
hoc necessitas ulla cogebat, vel ulla suadebat utilitas,
ut de dormientis latere fieret <note>(Gen. II, 18, 21,
22)</note>? si causa evadendi diluvii opus erat fabricari arcam;
quid opus erat mensuras ejus, aut ipsas potissimum
fieri, aut etiam scriptis ad religionem posteritati
propagandis commemorari? Si propter genus reparandum
animalia includi oportebat; quid opus erat
illo potissimum numero septena de mundis, bina de
immundis? Aditum ad arcam fieri necessitas utique
cogebat; in latere autem fieri, vel etiam memoriae
commendari per litteras <note>(Id. VI, 14-VII, 3)</note>, quid
cogebat? Immolare filium jubetur Abraham: jussus
hoc fuerit, ut ejus obedientia tali etiam examine probata,
posteris innotesceret; convenientius ligna portaverit
filius, ne pater senexque portaret; non sit
postea filium ferire permissus, ne orbitate gravissima
se feriret: numquid etiam si nullo effuso sanguine rediretur,
minus esset probatus Abraham? Aut si jam
opus erat perfici sacrificium, etiamne, ut ille aries
in vepre adhaerens cornibus appareret <note>(Id. XXII)</note>,
ad ullum augmentum victimae pertinebat? Sic omnia
cum considerantur, et quasi superflua necessariis
contexta inveniuntur, admonent humanum animum,
id est animum rationalem, prius aliquid significare,
deinde quid significent quaerere.</p>
</div2>

<div2>
          <head>CAPUT XXXIX.</head>
<p>Itaque etiam ipsi Judaei, qui
Christum, cujus passionem nos agnovimus, illi derident,
nolunt talibus rerum, non tantum dictarum,
sed etiam gestarum figuris praenuntiatum videri, coguntur
a nobis discere quid illa significent: quae nisi
aliquid significare concedant, tam divinae auctoritatis
Libros ab ineptarum fabularum ignominia non defendunt.
Vidit hoc Philo quidam, vir liberaliter eruditissimus,
unus illorum, cujus eloquium Graeci Platoni
aequare non dubitant: et conatus est aliqua interpretari,
non ad Christum intelligendum, in quem
non crediderat; sed ut inde magis appareret quantum
intersit, utrum ad Christum referas omnia, propter
quem vere sic dicta sunt, an praeter illum quaslibet
conjecturas quolibet mentis acumine persequaris;
quantumque valeat quod Apostolus ait, <hi>Cum transieris
ad Dominum, auferetur velamen <note>(II Cor. III, 16)</note>
            </hi>. Ut
enim quiddam ejusdem Philonis commemorem, arcam
diluvii secundum rationem humani corporis fabricatam
volens intelligi, tanquam membratim omnia
pertractabat. Cui subtilissime numerorum etiam regulas
consulenti, congruenter occurrebant omnia,
quae ad intelligendum Christum nihil impedirent,
quoniam in corpore humano etiam ille humani generis
Salvator apparuit; nec tamen cogerent, quia corpus
humanum est utique et hominum caeterorum. At
ubi ventum est ad ostium, quod in arcae latere factum
est, omnis humani ingenii conjectura defecit. Ut
<pb n="0275"/>
tamen aliquid diceret, inferiores corporis partes, per
quas urina et fimus egeruntur, illo ostio significari
ausus est credere, ausus et dicere, ausus et scribere.
Non mirum, si ostio non invento sic erravit. Quod si
ad Christum transisset, ablato velamine, Sacramenta
Ecclesiae manantia ex latere hominis illius invenisset <note>(Joan. XIX, 34)</note>.
Nam quia praedictum est, <hi>Erunt duo
in carne una <note>(Gen. II, 24)</note>
            </hi>; propterea et in arca quaedam
ibi ad Christum, quaedam vero ad Ecclesiam referuntur,
quod totum Christus est. Sic et in caeteris
interpretationibus figurarum per universum textum
divinae Scripturae licet considerare, et comparare sensus
eorum qui Christum ibi intelligunt, et eorum qui
praeter Christum ad alia quaelibet ea detorquere conantur.</p>
</div2>

<div2>
          <head>CAPUT XL.</head>
<p>Nec Pagani nobis in hoc obstrepunt;
neque enim audent contradicere, ne illa non
solum dicta, sed etiam facta, figurate accepta interpretemur
ad Christum intelligendum: praesertim quia
ea quae praenuntiata intelligimus, etiam demonstramus
impleta; cum fabulas suas ut aliquo modo commendent,
ad nescio quas physiologias vel theologias,
id est, rationes naturales, vel divinas, interpretando
referre conentur: ex parte plane satis indicantes,
qualia sint; ex parte autem dissimulantes, dum
ea rident in theatris quae venerantur in templis, in
turpitudine nimium liberi, in superstitione nimium
servi.</p>
</div2>

<div2>
          <head>CAPUT XLI.</head>
<p>Nobis autem quisquis dixerit, non
ideo illa vel gesta vel scripta, ut Christus in eis intelligatur;
excepta ipsa tanta consonantia rerum praefiguratarum
et nunc impletarum, aliis praesagiis propheticis
apertis manifestisque ferietur: sicuti est
illud, <hi>In semine tuo benedicentur omnes gentes.</hi> Hoc
dictum est ad Abraham, hoc ad Isaac, hoc ad Jacob <note>(Id. XXII, 18, et XXVI, 4, et XXVIII, 14)</note>.
Unde non immerito
dicit, <hi>Ego sum Deus Abraham, et Deus Isaac, et
Deus Jacob <note>(Exod. III, 6)</note>
            </hi>: completurus utique in benedictione
omnium gentium, quod ex eorum semine
promisit. Nec immerito ipse Abraham, cum ejus servus
ei jurasset, sub femore suo jussit eum ponere
manum, <note>(Gen. XXIV, 2, 9)</note>, sciens inde venturam carnem
Christi, in quo benedici omnes gentes non tunc
praenuntiamus, sed quod tunc praenuntiatum est,
nunc videmus.</p>
</div2>

<div2>
          <head>CAPUT XLII.</head>
<p>Vellem scire, imo melius nescierim,
qua caecitate animi legerit Faustus, ubi vocavit
Jacob filios suos, et dixit: <hi>Congregamini ut annuntiem
vobis quae occursura sunt vobis in novissimis
diebus: congregamini et audite, filii Jacob; audite,
Israel, patrem vestrum.</hi> Hic certe nemo dubitat prophetantis
personam esse dilucidatam. Audiamus ergo
quid dicat filio suo Judae, de cujus tribu Christus venit <hi>ex semine David secundum carnem,</hi> 
 sicut apostolica
doctrina testatur <note>(Rom. I, 3)</note>. <hi>Juda,</hi> inquit, <hi>te
laudent fratres tui; manus tuae super dorsa inimicorum
tuorum, adorabunt te filii patris tui. Catulus leonis Juda,
<pb n="0276"/>
de germinatione filius meus, ascendisti recumbens, dormisti
ut leo, et ut catulus leonis, quis suscitabit eum?
Non deerit princeps ex Juda, et dux de femoribus ejus,
donec veniant quae reposita sunt ei; et ipse exspectatio
gentium, alligans ad vineam pullum suum, et cilicio
pullum asinae: lavabit in vino stolam suam, et in sanguine
uvae amictum suum: fulgentes oculi ejus a vino,
et dentes candidiores lacte <note>(Gen. XLIX, 1, 2, 8-12)</note>
            </hi>.
Falsa sint ista, obscura sint ista, si non in Christo
evidentissima luce claruerunt; si non eum laudant
fratres ejus Apostoli, et omnes cohaeredes ejus, non
suam gloriam quaerentes, sed ipsius: si non sunt manus
ejus super dorsa inimicorum ejus; si non deprimuntur
atque curvantur ad terram, crescentibus populis
christianis, quicumque illi adhuc adversantur:
si non eum adoraverunt filii Jacob in reliquiis, quae
per electionem gratiae salvae factae sunt <note>(Rom. XI, 5)</note>:
si non ipse catulus est leonis, quoniam nascendo parvulus
factus est; propter hoc additum, <hi>De germinatione
filius meus.</hi> Causa quippe reddita est quare catulus,
in cujus laude alibi scriptum est, <hi>Catulus leonis
fortior jumentis <note>(Prov. XXX, 30)</note>
            </hi>; hoc est, etiam parvulus
fortior majoribus: si non ascendit in cruce recumbens,
cum inclinato capite reddidit spiritum:
si non dormivit ut leo, quia et in ipsa morte non est
victus, sed vicit; et ut catulus leonis, inde enim
mortuus unde et natus: si non ille eum suscitavit a
mortuis, quem nemo hominum vidit, nec videre potest <note>(I Tim. VI, 16)</note>.
Eo enim quod dictum est, <hi>Quis
suscitabit eum?</hi> satis expressa est tanquam ignoti significatio.
Si defuit princeps ex Juda, et dux de femoribus
ejus, donec venirent opportuno tempore,
quae promissa tanquam reposita fuerant. Sunt enim
litterae certissimae historiae ipsorum quoque Judaeorum,
quibus ostenditur primum alienigenam Herodem
regem fuisse in gente Judaeorum, quo tempore
natus Christus est <note>(Matth. II, 3, 7)</note>. Ita non defuit rex
de semine Juda, donec venirent quae reposita erant
illi. Sed quia non solis Judaeis fidelibus profuit quod
promissum est, vide quid sequatur: <hi>Et ipse exspectatio
gentium.</hi> Ipse <hi>alligavit ad vineam pullum suum,</hi> 
id est, populum suum, in cilicio praedicans et clamans, <hi>Agite poenitentiam; appropinquavit enim regnum
coelorum 
 <note>(Id. III, 2)</note>
            </hi>. Populum autem Gentium illi subditum
cognoscimus pullo asinae comparatum, in quo
etiam sedit ducens eum in Jerusalem <note>(Id. XXI, 2-10)</note>,
id est, in visionem pacis, docens mansuetos vias suas.
Si non lavit in vino stolam suam: ipsa est enim gloriosa
Ecclesia, quam sibi exhibet, non habentem
maculam aut rugam <note>(Ephes. V, 27)</note>: cui dicitur etiam
per Isaiam, <hi>Si fuerint peccata vestra sicut phoenicium,
tanquam nivem dealbabo <note>(Isai. 1, 18)</note>
            </hi>. Unde, nisi de
dimissis peccatis? In quo ergo vino, nisi illo de quo
dicitur, quod <hi>pro multis effundetur in remissionem peccatorum <note>(Matth. XXVI, 28)</note>
            </hi>?
Ipse est enim botrus ille
qui pependit in ligno <note>(Num. XIII, 24)</note>. Propterea et
hic vide quid adjungat, <hi>Et in sanguine uvae amictum
suum.</hi> Jam vero fulgere oculos ejus a vino, illa in corpore
ejus membra cognoscunt, quibus donatum est
<pb n="0277"/>
sancta quadam ebrietate alienatae mentis ab infra labentibus
temporalibus aeternam lucem sapientiae contueri.
Unde quiddam paulo ante commemoravimus,
dicente Paulo, <hi>Sive enim mente excessimus, Deo.</hi> Hi
sunt <hi>fulgentes oculi a vino.</hi> Sed tamen quia sequitur, <hi>Sive temperantes sumus, vobis 
 <note>(II Cor. V, 13)</note>
            </hi>; nec parvuli
relinquuntur adhuc lacte nutriendi <note>(Hebr. V, 12)</note>,
quia et hic sequitur, <hi>Et dentes ejus candidiores lacte.</hi> </p>
</div2>

<div2>
          <head>CAPUT XLIII.</head>
<p>Quid ad haec respondetis, insani?
Nempe ista manifesta sunt; nempe omnes, non dico
calumnias contradictionis, sed etiam nebulas dubitationis
expellunt. Talia quaerite primo in illis Libris,
talibus primo credite, quae nunc a me nec omnia commemorari
possunt, quia nimium est; nec multa, quia
longum est; nec pauca veliem, ne sola existimentur
ab eis qui illa non legunt, et ne fidelis ac diligens
lector me reprehendat, cum plura evidentiora repererit,
quod ista potissimum posuerim quae mihi occurrere
in praesentia potuerunt: invenietis enim
multa quae omnino nec tali saltem indigeant admonitione,
quali modo usus sum in verbis Jacob. Quis
enim jam quaerat expositorem dum legit, <hi>Velut ovis
ad victimam ductus est;</hi> et omnia quae illic multipliciter
et evidenter dicuntur, Quia <hi>livore ejus sanati sumus,</hi> 
Quia <hi>peccata nostra ipse portavit <note>(Isai. LIII, 7, 5)</note>
            </hi>?
Quis non quasi Evangelium cantari arbitretur, <hi>Foderunt
manus meas et pedes, dinumeraverunt omnia ossa
mea; ipsi vero consideraverunt et conspexerunt me: diviserunt
sibi vestimenta mea, et super vestem meam miserunt
sortem?</hi> Quis nisi nimium caecus jam impleri
non cernat, <hi>Commemorabuntur et convertentur ad Dominum
universi fines terrae, et adorabunt in conspectu
ejus universae patriae gentium <note>(Psal. XXI, 17, 18, 19,
28)</note>
            </hi>? Quid illud in Evangelio, <hi>Tristis est anima mea
usque ad mortem <note>(Matth. XXVI, 38)</note>
            </hi>; et, <hi>Nunc anima
mea turbata est <note>(Joan. XII, 27)</note>
            </hi>? Nonne prius in Psalmo
sonuit, <hi>Dormivi conturbatus?</hi> Et unde factum est
ut dormiret? quorum vocibus acclamatum est, <hi>Crucifige,
crucifige <note>(Luc. XXIII, 21, 22)</note>
            </hi>; nonne et in Psalmo secutus
praenuntiat, <hi>Filii hominum, dentes eorum arma, et
sagittae, et lingua eorum gladius acutus?</hi> Quid autem
fecerunt, quid nocuerunt resurrecturo, et super coelos
ascensuro, et totum orbem terrarum gloria sui nominis
possessuro? Vide utrum hoc Psalmus ante tacuerit:
sequitur enim, <hi>Exaltare super coelos, Deus, et
super omnem terram gloria tua <note>(Psal. LVI, 5, 6)</note>
            </hi>. Quis
unquam de Christo dictum dubitavit, <hi>Dominus dixit
ad me, Filius meus es tu, ego hodie genui te; postula a
me, et dabo tibi Gentes haereditatem tuam, et possessionem
tuam terminos terrae <note>(Psal. II, 7, 8)</note>
            </hi>? Quis
alium intelligere permissus est, ubi Jeremias dicit,
nimirum de Sapientia, <hi>Tradidit illam Jacob puero suo,
et Israel electo suo: post haec in terris visus est, et cum
hominibus conversatus est <note>(Baruch. III, 37, 38)</note>
            </hi>?</p>
</div2>

<div2>
          <head>CAPUT XLIV.</head>
<p>Quis non eumdem Salvatorem
agnoscat apud Danielem, cum antiquo dierum offertur
filius hominis, et accipit regnum sine fine, ut serviant
<pb n="0278"/>
ei omnes gentes <note>(Dan. VII, 13, 14)</note>? Jam vero si locum
illum quem commemoravit Dominus ex ejusdem
Danielis prophetia, <hi>Cum videritis abominationem vastationis
quae dicta est a Daniele</hi>, <hi>stantem in loco sancto;
qui legit, intelligat <note>(Id. IX, 27; Matth. XXIV, 15)</note>
            </hi>, si
supputatis etiam temporibus hebdomadum, ille numerus
pertractetur; non solum Christus, sed etiam
tempus reperitur, quo eum oportuit venire passurum.
Quanquam, et sine computatione temporum, manifestis
rerum effectibus Judaeos urgere soleamus, cum
quibus nobis, non utrum in Christo sit salus nostra,
sed utrum jam venerit, passusque fuerit disceptatio
est. Convincuntur autem rebus ipsis apertissimis, non
solum de fide omnium gentium, quas ei servituras
eadem, cui cedere coguntur, Scriptura praedixit, quae
ita clarescit toto orbe terrarum, ut omnium tergiversantium
oculos feriat; verum etiam de iis quae in ipsa
Judaeorum gente jam facta sunt, quod sacrarium eversum
est, quod cessavit hostia, et sacerdos, et unctio
pristina: quae omnia Daniel tunc praenuntiavit futura,
quando ungi Sanctum sanctorum liquide prophetavit <note>(Dan. IX, 24-27)</note>.
Cum igitur illa omnia jam facta
sint, exigitur ab eis etiam unctus Sanctus sanctorum,
et quid respondeant non inveniunt. Quomodo autem
nobiscum non de Christo, sed tantum de adventu
ejus disceptarent, nisi bene nossent eum in suis Libris
prophetatum? Cur a Joanne quaerunt, utrum ipse sit
Christus <note>(Joan. I, 19)</note>? Cur ipsi Domino dicunt, <hi>Quamdiu animam nostram tollis? Si tu es Christus, dic
nobis palam 
 <note>(Id. X, 24)</note>
            </hi>? Cur Petrus et Andreas et
Philippus dicunt Nathanaeli, <hi>Invenimus Messiam, quod
interpretatur Christus <note>(Id. I, 41)</note>
            </hi>, nisi quia hoc nomen
in illa gente per illas Litteras et sciebatur, et exspectabatur?
Nam nulla alia gens reges et sacerdotes
suos christos habuit et vocavit, quorum significativam
unctionem cessare fas non fuit, nisi cum ille venisset
qui in eis praenuntiabatur <note>(I Reg. X, 1, 2, et Exod. XXIX)</note>.
Sic enim Judaei noverant illos christos suos, ut tamen
unum sperarent, per quem demum liberarentur: sed
excaecati occulta justitia Dei, dum solam ejus virtutem
cogitant, infirmitatem, in qua pro nobis mortuus est,
non intellexerunt. Hinc illa verba in libro Sapientiae
de illis praedicta cognoscimus: <hi>Morte turpissima condemnemus
illum; erit enim respectus in sermonibus illius:
si vere Filius Dei est, suscipiet illum, et liberabit illum de
manibus contrariorum. Haec cogitaverunt et erraverunt;
excaecavit enim illos malitia eorum <note>(Sap. II, 18-21)</note>
            </hi>.
Quod etiam de istis verissime dici potest, qui in tanta
multitudine testimoniorum, in tanta dispositione praenuntiatarum
rerum, in tanta manifestatione completarum,
adhuc dicunt Scripturis illis Christum non
esse prophetatum. Quod si iterum atque iterum dicant,
nos iterum atque iterum possumus documenta proferre,
adjuvante illo qui tantam copiam praebuit adversus
calumnias erroris humani, ut ea quae jam
commemoravimus, non repetamus.</p>
</div2>

<div2>
          <head>CAPUT XLV.</head>
<p>Jam porro aliam Fausti tergiversationem,
quam credo cum et ipse praeclarissima prophetiae
<pb n="0279"/>
luce repercuteretur, callidissimam se invenisse
arbitratus est, etiam refellere piget, ne propterea
putetur aliquid dixisse, quia ei responderi dignum
habitum est. Quis enim dementissimus diceret, enervis
esse fidei, de Christo sine teste non credere? Vellem
mihi isti responderent, cuinam de Christo ipsi credidissent:
an illam vocem de coelo audierunt, <hi>Hic est
Filius meus <note>(Matth. III, 17, XVII, 5)</note>
            </hi>? Ei quippe voci
potius Faustus nos jubet credere, qui de Christo non
vult testibus hominibus credi, quasi ad nos etiam
ejusdem vocis notitia sine homine teste pervenerit,
cum et manifestum sit sic eam pervenisse, ut Apostolus
dicat, <hi>Quomodo autem invocabunt, in quem non
crediderunt? aut quomodo credent quem non audierunt?
Quomodo autem audient sine praedicante? aut
quomodo praedicabunt, si non mittantur? sicut scriptum
est, Quam speciosi eorum pedes qui annuntiant pacem,
qui annuntiant bona <note>(Rom. X, 14, 15)</note>
            </hi>! Videtis certe
quemadmodum praedicationem doctrinae apostolicae,
propheticum testimonium comitetur. Ut enim non
contemnerentur, neque fabulosa ducerentur quae Apostoli
annuntiabant, demonstrabantur haec a Prophetis
ante fuisse praedicta: quia etsi attestabantur miracula,
non defuissent (sicut etiam nunc adhuc quidam
mussitant) qui magicae potentiae cuncta illa tribuerent,
nisi talis eorum cogitatio contestatione prophetica vinceretur.
Magicis enim artibus longe antequam nascerentur,
Prophetas sibi constituere a quibus praenuntiarentur,
nemo utique diceret. Sed videlicet vetat nos Faustus
de vero Christo Hebraeis Prophetis testibus credere,
qui de falso Christo Persarum erroribus credidit.</p>
</div2>

<div2>
          <head>CAPUT XLVI.</head>
<p>Verum disciplina catholica propterea
simplici fide prius nutriri oportere docet mentem
christianam, ut eam capacem faciat ad intelligenda
superna et aeterna. Sic etenim et propheta dicit: <hi>Nisi credideritis, non intelligetis 
 <note>(Isai. VII, 9)</note>
            </hi>. At ea ipsa
est simplex fides, qua credimus, antequam cognoscamus
supereminentem scientiam charitatis Christi,
ut impleamur in omnem plenitudinem Dei <note>(Ephes.
III, 19)</note>, non sine causa dispensationem humilitatis
ejus, qua humanitus natus et passus est, a Prophetis,
per propheticam gentem, per propheticum populum,
per propheticum regnum tanto ante praedictam; nisi
quia in illa stultitia quae sapientior est hominibus, et
in illa infirmitate quae fortior est hominibus <note>(I Cor.
I, 25)</note> magnum aliquid latet ad justificationem et glorificationem
nostram. Et ibi sunt omnes thesauri sapientiae
et scientiae absconditi <note>(Coloss. II, 3)</note>, qui
nulli aperiuntur, si sibi per maternam carnem trajectum
cibum, id est, per apostolica et prophetica ubera
lactis alimenta contempserit; et tanquam infantilem
victum quasi praegrandi aetate fastidiens, prius
in venena haereticorum quam in sapientiae cibum,
cui se idoneum temere arbitratur, irruerit. Non ergo
quod dicimus necessariam simplicem fidem, contrarium
<pb n="0280"/>
est ei quod dicimus ut Prophetis credatur:
magis enim ad hoc pertinet, ut Prophetis credatur,
priusquam purgata et roborata mente possit intelligi
qui per Prophetas sic loquebatur.</p>
</div2>

<div2>
          <head>CAPUT XLVII.</head>
<p>At enim si Christum prophetaverunt,
non digne neque congruenter sua prophetatione
vixerunt. Unde hoc scitis? An quid sit vel bene
vel male vivere, judicare vos potestis, quorum justitia
est potius succurrendum esse meloni non sentienti,
ut eum vos manducetis, quam mendico esurienti,
ut manducandum aliquid detis? Catholicis
autem parvulis, antequam sciant quae sit animae humanae
perfecta justitia, et quantum intersit inter
ipsam cui suspiratur, et istam qua hic vivitur, sufficit
de illis viris hoc existimare, quod commendat apostolicae
doctrinae sanitas, quia <hi>justus ex fide vivit <note>(Rom.
I, 17)</note>
            </hi>. <hi>Credidit autem Abraham Deo, et deputatum est
illi ad justitiam. Praevidens enim Scriptura, quia ex
fide justificat gentes Deus, praenuntiavit Abrahae, dicens,
Quia in semine tuo benedicentur omnes gentes <note>(Galat.
III, 6, 8)</note>
            </hi>. Apostoli verba sunt. Ad cujus tam claram
tamque omnibus notissimam vocem, si a vestris fallacissimis
somniis evigilaretis, sequeremini vestigia
patris nostri Abraham, et in ejus semine benediceremini
cum omnibus gentibus. <hi>Ipse</hi> enim <hi>accepit,</hi> 
sicut dicit Apostolus, <hi>signum cirumcisionis, signaculum
justitiae fidei, quae est in praeputio, ut sit pater
omnium credentium per praeputium; ut deputetur et illis
ad justitiam: ut sit pater circumcisionis, non his solum
qui ex circumcisione sunt, sed et iis qui sequuntur vestigia,
quae est in praeputio fidei patris nostri Abraham <note>(Rom. IV, 11, 12)</note>
            </hi>.
Cujus ergo justitia fidei nobis ad
exemplum imitanda proposita est, ut et nos justificati
ex fide, pacem habeamus ad Deum, intelligere debemus
quemadmodum vixerit, non reprehendere: ne
ante per abortum labamur ex utero matris Ecclesiae,
quam per stabilem conceptum formati perfectique
nascamur.</p>
</div2>

<div2>
          <head>CAPUT XLVIII.</head>
<p>Hoc Fausto pro moribus Patriarcharum
et Prophetarum ex voce parvulorum nostrorum
breviter responderim: inter quos et me ipsum
deputaverim, dum tamen non reprehendam vitam
sanctorum antiquorum, etiam si non intelligam quam
mystice vixerint, quorum vitam nobis laudabiliter
Apostoli Evangelio suo praedicarunt, sicut illi sua
prophetia futuros Apostolos praedixerunt, ut clament ad
se invicem duo Testamenta, sicut duo Seraphim, <hi>Sanctus,
sanctus, sanctus Dominus Deus sabaoth <note>(Isai. VI, 3)</note>
            </hi>.
Cum vero coeperit Faustus Patriarchas et Prophetas,
non generali atque indefinita reprehensione, sicut hic
fecit, sed proprie facta eorum commemorando criminari,
adjuvabit me Dominus Deus eorum, qui est
etiam noster, ut ad singula congruenter apteque respondeam.
Nunc vero illos homines Faustus Manichaeus
vituperat, Paulus autem apostolus laudat: eligat
quisque cui credat.</p>
</div2>
      </div1>

<div1>
        <head> <hi>LIBER TERTIUS DECIMUS.</hi> </head>
<div2>
          <head>CAPUT PRIMUM.</head>
<pb n="0281"/>
          <p>FAUSTUS dixit: Quomodo Christum
colitis, Prophetas repudiantes, quorum ex praesagiis
accipitur fuisse venturus? Christum quidem nostrum,
id est, filium Dei, Hebraeorum aliquos annuntiasse
Prophetas, nescio an probare quis possit, cum
res coeperit examinari. Verumtamen etiam si hoc ita
se habeat, quid ad nos? Illos manet haec reprehensio,
qui ex Judaismo forte ad Christianismum conversi
sub testimoniis, ut perhibes, Prophetarum, postea
neglexerint eos, ut beneficiorum ingrati. Porro autem
nos natura Gentiles sumus, id est, quod Paulus praeputium
vocat <note>(Ephes. II, 11)</note>, sub alia nati lege,
et praefatoribus aliis quos Gentilitas vates appellat,
atque ex his postea sumus ad Christianismum conversi:
non ante effecti Judaei, ut merito Hebraicorum
Prophetarum sequeremur fidem, euntes ad Christianismum,
sed sola exciti fama, et virtutum opinione,
atque sapientia Liberatoris nostri Christi Jesu. Unde
si mihi adhuc in paterna religione moranti, praedicator
adveniens, Christum vellet ex Prophetis insinuare,
hunc ego protinus dementem putarem, qui Gentili
mihi, et longe alterius religionis homini, de magis
dubiis dubia conaretur astruere. Quid ergo opus erat,
nisi ut ante Prophetis mihi credendum esse persuaderet,
et tunc per Prophetas Christo? Quod ipsum ut
fieret, opus item erat aliis Prophetis, qui pro istis facerent
fidem. Quapropter si tu Christum per Prophetas
accipiendum putas, Prophetas per quem accipies?
An dicturus eris, Per Christum, ut vicissim, id est, ut
alter alterum commendet, Christus prophetas, et
Prophetae Christum? Sed Paganus utriusque eorum
conditione liber, nec Prophetis de Christo dicentibus
crederet, nec Christo de Prophetis. Ita totum nulli
alii, quam suae fidei debet, quicumque fit ex Gentibus
Christianus. Atque ut exemplo fiat id quod dicimus
apertius, ponamus aliquem nunc a nobis catechizari
Gentilem, cui assidentes dicamus, Crede Christo, quia
Deus est. Ille vero, Unde hoc mihi probatis, dicat? Et
nos respondentes dicamus, Ex prophetis. Rursum
illo quaerente, Quibus Prophetis? nos respondeamus,
Hebraeis. Atque ille subridens dicat, Sed his ego minime
credo. Nos autem respondeamus, Quid, quod
eos Christus confirmat? Idem vero multo magis ridens,
dicat, Quid, quod ego nec ipsi credo? Quid fiet,
his ita transactis? nonne haerebimus, et ille risis
nobis tanquam imprudentibus, remeabit ad sua? Ita
nihil, ut dixi, Ecclesiae Christianae Hebraeorum testimonia
conferunt, quae magis constet ex Gentibus
quam ex Judaeis. Sane si sunt aliqua, ut fama est,
Sibyllae de Christo praesagia, aut Hermetis, quem dicunt
Trismegistum, aut Orphei, aliorumque in Gentilitate
vatum, haec nos aliquanto ad fidem juvare poterunt,
qui ex Gentibus efficimur Christiani: Hebraeorum
<pb n="0282"/>
vero testimonia nobis, etiamsi sint vera,
ante fidem inutilia sunt, post fidem supervacua; quia
ante quidem eis credere non poteramus, nunc vero
ex superfluo credimus.</p>
</div2>

<div2>
          <head>CAPUT II.</head>
<p>AUGUSTINUS respondit: Prosit hoc nobis
loco ad brevitatem respondendi superior tam prolixa
responsio. Puto enim jam qui illam legerit, ridet
istum talia delirantem, et adhuc dicentem, Christum
Filium Dei Hebraeos non praenuntiasse Prophetas: in
qua sola gente nomen ipsum quod dicitur Christus, et
in rege, et in sacerdote sacratissimum fuit <note>(Exod. XXIX;
I Reg. X, 1, et Exod. XIX)</note>; nec inde sublatum, antequam
ipse venisset, qui in illis figurabatur <note>(Dan. IX,
24)</note>. Respondeant autem ipsi, Christi nomen unde didicerint.
Si a Manichaeo, quaero ipsi Manichaeo quomodo
crediderint, ut alios taceam, homines Afri homini
Persae: cum Faustus reprehendat Romanos, et
Graecos, vel alias Gentes, si Hebraeis Prophetis tanquam
alienigenis de Christo crediderint; dicatque
illis accommodatiora esse vaticinia Sybillae et Orphei,
vel si qua forte alia sunt vatum Gentilium, ut credatur
in Christum: nec attendat in nullis Ecclesiis illa
recitari, cum Hebraei Prophetae in omnibus gentibus
clareant, atque ad Christianam salutem tanta fidelium
examina adducant. Dicere autem non esse aptam Gentibus
Hebraeam prophetiam, ut credant in Christum,
cum videat omnes gentes per Hebraeam prophetiam
credere in Christum, ridicula insania est.</p>
</div2>

<div2>
          <head>CAPUT III.</head>
<p>Displicet vobis talis Christus, qualis
per Hebraeos praenuntiatus est: et tamen omnes populi
Gentium, apud quos Hebraeam prophetiam nullum
pondus auctoritatis habere arbitramini, in talem
Christum credunt, qualis per Hebraeos praenuntiatus
est; accipiendo scilicet Evangelium, <hi>quod Deus ante
promiserat,</hi> sicut Apostolus commemorat, <hi>per Prophetas
suos in Scripturis sanctis de Filio suo, qui factus
est ei ex semine David secundum carnem <note>(Rom. I, 2, 3)</note>
            </hi>.
Unde propheta Isaias dixit, <hi>Erit radix Jesse, qui exsurget
regnare in gentibus: in eum gentes sperabunt <note>(Isai.
XI, 10)</note>
            </hi>; et, <hi>Ecce Virgo concipiet, et pariet filium, et
vocabunt nomen ejus Emmanuel <note>(Id. VII, 14)</note>
            </hi>, <hi>quod
interpretatur, Nobiscum Deus <note>(Matth. 1, 23)</note>
            </hi>: nec putent
isti, hominem tantummodo Christum ab Hebraeis
Prophetis praenuntiatum; hoc enim videtur tetigisse
Faustus, cum ait Christum quidem nostrum Filium
Dei; quasi Hebraei Christum suum non Filium Dei
dicerent. Ecce nos ostendimus Deum Christum virginis
Filium ex Hebraea prophetia. Nam utique et Judaei
carnales, ne hoc solum putarent esse Christum,
quod propter nos factus est homo ex semine David,
admonet eos ipse Dominus ex prophetia ejusdem David,
quaerens ab eis quid eis videretur de Christo, cujus
eum dicerent esse Filium. Qui cum respondissent, <hi>David;</hi> 
 ne hoc solum, ut dixi, putaretur, et non respicerent
<pb n="0283"/>
ad Emmanuel, quod est interpretatum, Nobiscum
Deus, <hi>Et quomodo,</hi> inquit, <hi>ipse David in spiritu
dicit eum Dominum, dicens: Dixit Dominus Domino
meo, Sede ad dexteram meam, donec ponam
inimicos tuos scabellum pedum tuorum <note>(Matth. XXII,
42-44)</note>
            </hi>? Ecce, inquam, nos ostendimus ex Hebraea
prophetia Christum Deum: vos ostendite aliquam
prophetiam vestram, unde nomen Christi didiceritis.</p>
</div2>

<div2>
          <head>CAPUT IV.</head>
<p>Manichaeus enim vester non fuit propheta
venturi Christi: apostolum quippe ejus se dicit,
impudentissima quidem fallacia; nam constat
non solum post Tertullianum, verum etiam post Cyprianum
hanc haeresim exortam. Omnes tamen ejus
epistolae ita exordiuntur <hi>Manichaeus apostolus Jesu
Christi.</hi> Huic vos de Christo quare credidistis? Quemnam
testem vobis sui apostolatus adduxit? nomenque
ipsum Christi, quod non scimus nisi in regno Judaeorum
in sacerdotibus et regibus institutum, ut non
solum ille aut ille homo, sed universa ipsa gens totumque
regnum propheta fieret Christi christianique
regni, cur iste invasit, cur usurpavit, qui Prophetis
Hebraeis vos vetat credere, ut vos falsi Christi fallaces
discipulos falsus et fallax apostolus faciat? Postremo,
ne diceretur ei, Mentiris, protulerit vobis aliquos et
prophetas, secundum assertionem suam Christum
praenuntiantes: quid facietis ei, qualem Faustus catechizandum
sub exemplo proposuit, qui neque ipsis
neque illi credere voluerit? An Apostolos nostros
pro se testes vocabit? Non, opinor, homines producet,
sed Libros aperiet: quos non pro se, sed contra
se apertos reperiet. Ibi enim Christum natum ex Maria
virgine, ibi Filium Dei factum ex semine David
secundum carnem legimus et docemus <note>(Id. I, 22-25;
Luc. II, 7, et Rom. I, 3)</note>. Quod si eos infalsatos
dixerit, ipse testium suorum fidem oppugnabit: si
autem alios, quos dicat Apostolorum nostrorum, codices
protulerit, quomodo eis ipse auctoritatem dabit,
quam per Ecclesias Christi ab ipsis Apostolis
constitutas non accepit, ut inde ad posteros firmata
commendatione transcurreret? Quomodo ille, cui non
credo, profert mihi Scripturas quibus de illo credam;
et eis ipse conatur dare auctoritatem, cum ego ipsi
non credam?</p>
</div2>

<div2>
          <head>CAPUT V.</head>
<p>Si autem famae de Christo credidistis;
hoc enim et Faustus magnis angustiis coarctatus,
transeunter attigit, ne scilicet aut eos libros proferre
cogeretur, quorum auctoritas nulla est, aut ad eos
ligaretur, quorum auctoritas ei contraria est: ergo si
de Christo famae credidistis, videte utrum fama idonea
testis sit, diligenter considerate quo vos praecipitetis.
Mala enim multa de vobis fama disseminat,
cui credi non vultis. Quae igitur ratio est, hanc de
Christo velle veracem, quam de vobis vultis esse
mendacem? Quid quod etiam famae Christi contradicitis?
Ea quippe clarior, ea praepollentior, aures et
mentes et linguas omnium gentium tenet, quae Christo
ex semine David secundum Scripturas Hebraeas
disseminato, implet, quod ibi scriptum est, promissum
<pb n="0284"/>
Abrahae, et Isaac, et Jacob, <hi>In semine tuo benedicentur
omnes gentes <note>(Gen. 22, 18, XXVI, 4, et XXVIII,
14)</note>
            </hi>. Quid ergo respondetis, cuinam de Christo credideritis,
quibus testes alienigenae non placent?
Nostrorum porro Librorum auctoritas, tot gentium
consensione, per successiones Apostolorum, episcoporum,
conciliorumque roborata, vobis adversa est:
vestrorum autem nulla est, quia et a tam paucis profertur,
et ab iis qui Deum et Christum mendacem
colunt. Unde contra eorum mendacem doctrinam fit,
nisi et ipsi tanquam imitatores Dei et Christi sui
mendaces habeantur. Fama vero etiam ipsa consulta,
et vos pessimos jactat, et Christum ex semine David
contra vos praedicare non cessat. Vocem Patris de
coelo non audistis <note>(Matth. III, 17, et XVII, 5)</note>, opera
Christi quibus de seipso testificabatur, non vidistis:
codices in quibus haec scripta sunt, ut specie christiana
fallatis, velut accipitis; ne tamen contra vos legantur,
infalsatos dicitis. Profertis inde Christum
dicentem, <hi>Si mihi non creditis, operibus credite <note>(Joan.
X, 38)</note>
            </hi>; et, <hi>Ego sum qui testimonium perhibeo de me,
et testimonium perhibet de me, qui misit me, Pater <note>(Id.
VIII, 18)</note>
            </hi>: et non vultis contra vos inde proferri, <hi>Scrutamini
Scripturas, in quibus putatis vos vitam aeternam
habere; ipsae testimonium perhibent de me;</hi> et, <hi>Si crederetis
Moysi, crederetis et mihi; de me enim ille scripsit;</hi> 
et, <hi>Habent ibi Moysen et Prophetas, audiant eos <note>(Id.
V, 39, 46)</note>
            </hi>; et, <hi>Si Moysen et Prophetas non audiunt,
nec si quis a mortuis resurrexerit, credent ei <note>(Luc. XVI,
29, 31)</note>
            </hi>! Unde huc existis? unde confiditis? Scripturas
tanta auctoritate firmatas commendatasque respuitis,
miracula non facitis: quae si faceretis, etiam
ipsa in vobis caveremus, praestruente nos Domino et
dicente, <hi>Exsurgent multi pseudochristi et pseudoprophetae,
et facient signa et prodigia multa, ut fallant, si
fieri potest, etiam electos: ecce praedixi vobis <note>(Matth.
XXIV, 24, 25)</note>
            </hi>. Usque adeo nihil credi voluit adversus
confirmatam Scripturarum auctoritatem, quae fidem
suam rebus ipsis probat, quae per temporum successiones
haec impleri et effici ostendit, quae tanto antequam
fierent, praenuntiavit.</p>
</div2>

<div2>
          <head>CAPUT VI.</head>
<p>Restat ut rationem vos exhibere dicatis,
tam certam et invictam, ut per seipsam declarata
veritate, nullam testis auctoritatem, nullam
miraculi veritatem requirat. Quid dicitis? quid profertis?
quam rationem, quam veritatem? Fabula illa
est longa et vana, puerile ludibrium, et muliebre
jocamentum, et aniculare deliramentum, continens
initium truncum, et medium putridum, et finem ruinosum.
Cum enim vobis ex ejus initio dictum fuerit,
Immortali, invisibili, incorruptibili Deo, quid factura
erat gens tenebrarum, si cum ea pugnare noluisset?
et de medio ejus, Quomodo est incorruptibilis et incontaminabilis
 Deus, cujus membra in pomis et
oleribus manducando et digerendo conteritis ut purgetis?
et de fine ejus, Quid fecit anima misera, ut
<pb n="0285"/>
in globo tenebrarum perpetuo vinculo puniatur, quae
non suo vitio, sed alieno maculata, Deo suo deficiente
mundari non potuit, quo mittente polluta est?
haesitantibus vobis, et quid respondeatis non invenientibus,
conspuuntur tam multi et tam grandes
et tam pretiosi codices vestri; et multum dolentur
labores antiquariorum, et saccelli miserorum, et panis
deceptorum. Si ergo nec Scripturarum auctoritatis
antiquitas, nec miraculorum potestas, nec morum
sanitas, nec rationis veritas, vos asserit; abite confusi,
et redite confessi, ipsum esse Christum omnium
in se credentium Salvatorem: cujus nomen et cujus
Ecclesiam ita exhibent praesentia tempora, sicut
praeterita nuntiarunt; non per quemlibet de cavernosis
latebris procedentem, sed quadam gente, et
quodam regno ad hoc propagato et instituto, ut ibi
de illo cuncta figuris praenotarentur, quae nunc expressa
rebus agnoscerentur, et ibi per Prophetas praedicta
scriberentur, quae nunc per Apostolos praedicata
praesentarentur?</p>
</div2>

<div2>
          <head>CAPUT VII.</head>
<p>Proinde constituite vobis aliquem
catechizandum gentilem, in quo Faustus defecisse nos
risit: ubi non ridendus, sed plangendus ipse defecit.
Si enim dixerimus homini gentili, crede Christo, quia
Deus est; et responderit, Unde credo? prolataque auctoritate
Prophetarum, eis se non credere dixerit, quod
illi Hebraei sint, ipse paganus; ostendimus fidem
Prophetarum ex iis quae ventura cecinerunt et venisse
cernuntur. Credo enim quod eum non lateret, quantas
a regibus hujus saeculi persecutiones prius pertulerit
christiana religio: aut si lateret, per ipsam historiam
gentium et imperiales leges litteris memoriaeque
mandatas, ei facile probaretur: quod cum tanto ante
praedictum ex propheta cognosceret dicente, <hi>Utquid
fremuerunt gentes, et populi meditati sunt inania?
Astiterunt reges terrae, et principes convenerunt in unum,
adversus Dominum et adversum Christum ejus:</hi> quod
non de ipso David fuisse dictum, in eodem ipso psalmo
facile apparet. Ibi enim dicitur etiam illud, quod
homines quamlibet pertinacissimos ipsa rerum manifestatione
confundit, <hi>Dominus dixit ad me: Filius
meus es tu, ego hodie genui te; postula a me, et dabo
tibi gentes haereditatem tuam, et possessionem tuam
terminos terrae <note>(Psal. II, 1, 2, 7, 8)</note>
            </hi>: quod genti Judaeorum
in qua regnavit David, non esse concessum;
Christi autem nomine longe lateque omnes gentes
occupante, nemo dubitat esse completum. Credo
moveretur, cum hinc et alia multa ex prophetis audiret,
quae nunc persequi longum est. Videret etiam
ipsos reges terrae Christi imperio jam salubriter subjugatos,
omnesque gentes eidem servientes: et legeretur
ei de Psalmo tanto ante praedictum, <hi>Adorabunt
eum omnes reges terrae, omnes gentes servient ei <note>(Psal. LXXI, 11)</note>
            </hi>:
totumque psalmum ipsum, qui figurate
<pb n="0286"/>
tanquam in Salomonem dicitur, si legere vellet,
inveniret Christum vere regem pacificum; hoc enim
Salomonis nomen interpretatur: in quo cognosceret
completa omnia quae ibi dicuntur, longe remotissima
ab illo homine Salomone rege Israel. Illum itidem
psalmum, ubi Deus unctus a Deo dicitur, et utique Christus
ipsa unctione declaratur; idemque Christus Deus
apertissime ostenditur, cum Deus unctus insinuatur <note>(Psal. XLIV, 8)</note>:
si considerare vellet quae ibi de
Christo, quae de ipsa Ecclesia dicta sunt, quae ibi
quidem praedicta legeret, in orbe autem terrarum
impleta conspiceret; videret quoque ipsa simulacra
gentium per Christi nomen sic perire de orbe terrarum,
idque ipsum a Prophetis praedictum esse disceret:
audiret Jeremiam dicentem, <hi>Sic dicetis illis: Dii
qui coelum et terram non fecerunt, pereant a terra, et de
sub coelo <note>(Jerem. X, 11)</note>
            </hi>. Item alio loco cum eumdem
prophetam dicentem audiret, <hi>Domine, fortitudo mea,
et adjutorium meum, et refugium meum in die malorum:
ad te gentes venient ab extremo terrae, et dicent,
Quam falsa possederunt patres nostri simulacra, et non
est in eis utilitas! si faciet homo deos et ipsi non sunt
dii. Propterea ecce ego ostendam illis in tempore illo;
manum meam ostendam illis, et virtutem meam, et scient
quoniam ego Dominus <note>(Id. XVI, 19-21)</note>
            </hi>, Haec audiens
de Scriptura prophetica, et cernens in universa
terra, quid dicam quemadmodum moveretur ad
fidem, quando et hoc rebus ipsis probamus, cum per
prophetiam ante tempora conscriptam, et his temporibus
impletam, corda fidelium sic firmari cognoscimus?</p>
</div2>

<div2>
          <head>CAPUT VIII.</head>
<p>Jam vero ne hominem, sicut magni
quidam homines fuerunt, Christum putaret, idem
propheta hoc illi de cogitatione excuteret. Ibi enim
sequitur et dicit: <hi>Maledictus homo qui spem habet in
homine, et firmat carnem brachii sui, et a Domino discedit
cor ejus: et erit sicut tamarix quae in deserto
est; non videbit cum venient bona, et habitabit inter
iniquos in terra deserta, in terra salsa quae non inhabitabitur:</hi> 
et, <hi>Benedictus homo qui confidit in Domino, et
erit Dominus spes ejus: eritque tanquam lignum fructiferum
secus aquam, et in humore mittet radices suas;
non timebit cum venerit aestus, et erunt in eo propagines
nemorosae; in anno siccitatis non timebit, et non deficiet
faciendo fructum.</hi> Hic certe cum maledictum diceret
eum qui spem ponit in homine, eamque maledictionem
propheticis similitudinibus explicaret; et benedictum
qui in Domino confideret, eamque benedictionem
congruis itidem similitudinibus texeret; turbaretur
fortasse ille, quomodo ei, ne spem suam in
hominem poneret, Deum Christum annuntiaremus,
et rursum eum non ex propria natura, sed ex nostra
mortalitate suscepta hominem diceremus. Sic enim
quidam Deum credendo Christum, et hominem negando
erraverunt: et rursus quidam hominem putando,
et Deum negando, aut contempserunt, aut in homine
<pb n="0287"/>
spem suam ponentes, in illud maledictum inciderunt.
Hic ergo iste gentilis si turbaretur, diceret contra fidem
nostram istum prophetam locutum fuisse: quia
nos secundum apostolicam doctrinam non tantummodo
Deum Christum diceremus, ut in eo spes securissime
ponatur, sed etiam Mediatorem Dei et hominum
hominem Jesum <note>(I Tim. II, 5)</note>; istum autem Deum
tantum dixisse, de natura vero humana nullam fecisse
mentionem: ibidem ejusdem prophetae vocem audiret
se admonentis et corrigentis, <hi>Grave cor per omnia, et
homo est, et quis agnoscet eum <note>(Jerem. XVII, 5-9)</note>
            </hi>? Ideo
quippe <hi>homo,</hi> ut graves corde per formam servi ex
fide sanarentur, et eum agnoscerent Deum, qui propter
eos factus est homo, ne in homine spes eorum
esset, sed in homine Deo. Et tamen, <hi>grave cor per
omnia, et homo est: formam servi accipiens. Et quis
agnoscit eum? qui cum in forma Dei esset, non rapinam
arbitratus est esse aequalis Deo <note>(Philipp. II, 7, 6)</note>
            </hi>. <hi>Et
homo est:</hi> quia <hi>Verbum caro factum est, et habitavit in
nobis. Et quis agnoscet eum?</hi> quia <hi>in principio erat Verbum,
et Verbum erat apud Deum, et Deus erat Verbum <note>(Joan. I, 14, 1)</note>
            </hi>.
Et vere <hi>grave cor per omnia:</hi> nam et
in discipulis ejus ipsum grave cor fuit, cum eis dicebat, <hi>Tanto tempore vobiscum sum, et non cognovistis
me?</hi> 
 Quid est enim, <hi>Tanto tempore vobiscum sum,</hi> nisi
quod hic dicitur, <hi>Et homo est?</hi> Quid est autem illud, <hi>Et non cognovistis me?</hi> 
 nisi quod hic dicitur, <hi>Et quis
agnoscet eum?</hi> Quem, nisi eum qui dicit, <hi>Qui me vidit,
vidit et Patrem <note>(Id. XIV, 9)</note>
            </hi>? Ut spes nostra non sit in
homine, propter illud per prophetam editum maledictum: 
sed sit in homine Deo, id est, in Filio Dei
Salvatore Jesu Christo, Mediatore Dei et hominum;
et quo Pater major est propter formam servi, et qui
Patri aequalis est propter formam Dei.</p>
</div2>

<div2>
          <head>CAPUT IX.</head>
<p>Dicit et Isaias: <hi>Humiliabitur et cadet
contumelia hominum</hi>, <hi>et exaltabitur Dominus solus in
illa die: et manibus fabricata omnia abscondent in speluncis
et in scissuris petrarum et in cavernis terrae, a
facie timoris Domini et a majestate virtutis ejus, cum
surrexerit confringere terram. Illa enim die projiciet
homo abominationes aureas et argenteas, quas fecerunt
ut adorarent supervacanea et noxia <note>(Isai. II, 17-20)</note>
            </hi>. Et
forte iste gentilis, quem catechizamus, quem dixit
Faustus cum risu dicturum, Non credo Prophetis Hebraeis,
aliqua manu fabricata idola abscondit in spelunca,
aut in scissura petrae, aut in caverna terrae,
aut aliquem amicum suum scit hoc fecisse, aut in civitate,
vel in fundo suo scit factum esse a facie timoris
Domini, qui per reges terrae, secundum eamdem
prophetiam, jam sibi servientes seque adorantes, severissimis
legibus terram confringit, id est, terreni
cordis frangit audaciam. Quomodo ergo dicat, Non
credo Prophetis Hebraeis, cum et in se ipso completum
forte cognoscat, quod olim praedictum est a Prophetis
Hebraeis.</p>
</div2>

<div2>
          <head>CAPUT X.</head>
<p>Magis verendum erat, ne tanta rerum
evidentia circumfusus, fortasse diceret, posteaquam
<pb n="0288"/>
ista per mundum fieri coeperunt, Christianos has Litteras
composuisse, ut ante divinitus praedicta putarentur,
ne quasi temere humanitus facta contemnerentur.
Hoc verendum erat, nisi esset late sparsus
lateque notus populus Judaeorum: Cain ille signo accepto,
ne ab aliquo interficiatur <note>(Gen. IV, 15)</note>, et ille
Cham servus fratrum suorum <note>(Id. IX, 25)</note> portando
Libros, quibus illi erudiantur, ipse oneretur. Per
eorum quippe codices probamus, non a nobis tanquam
de rerum eventu commonitis ista esse conscripta, sed
olim in illo regno praedicta atque servata, nunc autem
manifestata et impleta: in quibus et ea quae ibi
minus perspicua sunt, quia <hi>in figura contingebant illis;
scripta sunt autem propter nos, in quos finis saeculorum
obvenit <note>(I Cor. X, 11)</note>
            </hi>, jam nunc illustrata solvuntur;
et quae umbris futurarum adhuc rerum opacabantur,
jam factarum luce manifestantur.</p>
</div2>

<div2>
          <head>CAPUT XI.</head>
<p>Forte etiam hinc se diceret permoveri,
quod ipsi, in quorum Libris haec inveniuntur esse
praenuntiata, quae nunc cernuntur impleta, non nobiscum
tenent ejusdem Evangelii societatem. Cum
vero doceretur etiam hoc ab eisdem Prophetis esse
praedictum, quantum moveretur ad fidem; quis tam
demens est, ut non videat? quis tam impudens ut
se videre dissimulet? Quis enim dubitet hoc de Judaeis
fuisse prophetatum, cum Isaias dicat, <hi>Agnovit
bos possessorem suum, et asinus praesepe domini sui;
Israel autem me non cognovit, et populus meus me non
intellexit <note>(Isai. I, 3)</note>
            </hi>; aut illud quod Apostolus commemorat, <hi>Tota die expandi manus meas ad populum
non credentem et contradicentem 
 <note>(Rom. X, 21; Isai.
LXV, 2)</note>
            </hi>; et maxime illud, <hi>Dedit illis Deus spiritum
compunctionis, oculos ut non videant, et aures ut non
audiant et non intelligant <note>(Rom. XI, 8; Isai. VI, 10)</note>
            </hi>;
et multa hujusmodi? Quod si diceret, Quid ergo peccaverunt
Judaei, si Deus illos excaecavit ne agnoscerent
Christum? quantum possemus, imbuendo rudi
homini ostenderemus ex aliis occultis peccatis Deo
cognitis, venire justam poenam hujus caecitatis: quod
non solum dixisse Apostolum de quibusdam, <hi>Propter
hoc tradidit illos Deus in concupiscentiam cordis eorum,
vel in reprobum sensum, ut faciant quae non conveniunt <note>(Rom. I, 24, 28)</note>
            </hi>,
volentem ostendere quaedam peccata
manifesta, ex poena venire quorumdam occultorum;
sed nec ipsos hoc tacuisse Prophetas demonstraremus.
Nam ne pergam longius, idem Jeremias eo ipso
loco, ubi ait, <hi>Et homo est, et quis agnoscet eum?</hi> ne
quasi hoc ipso excusati essent Judaei, quia non cognoverunt, <hi>Si enim cognovissent,</hi> 
 sicut Apostolus dicit, <hi>nunquam Dominum gloriae crucifixissent 
 <note>(I Cor. II, 8)</note>
            </hi>;
sequitur, et ostendit occulti eorum meriti fuisse ut
non cognoscerent. Ait enim: <hi>Ego Dominus, interrogans
corda, et probans renes, ut dem unicuique secundum
vias ejus, et secundum fructum studiorum ejus.</hi> </p>
</div2>

<div2>
          <head>CAPUT XII.</head>
<p>Porro si hoc gentilis ille moveretur,
cur etiam ipsi qui appellantur Christiani, in multas
haereses variasque discedunt: neque hoc a Prophetis
<pb n="0289"/>
Hebraeis praetermissum esse doceremus. Tanquam
enim esset consequens, ut Judaeis in sua caecitate demonstratis,
hoc illi veniret in mentem, quod etiam
multi sub nomine Christiano ab ipsa Christiana societate
deviarent, ipse Jeremias, velut catechizandi
ordinem nobis insinuans, continuo subjecit: <hi>Clamavit
perdix, congregavit quae non peperit, faciens divitias
suas non cum judicio.</hi> Perdix enim nimis contentiosum
animal, notum est quanta aviditate ipsius contentionis
currat in laqueum. Non enim disputare amant
haeretici, sed quoquo modo superare impudentissima
pervicacia, ut congregent, sicut hic dixit, quae non
pepererunt. Christianos enim, quos maxime Christi
nomine seducunt, jam per ipsius Christi Evangelium
natos inveniunt, et faciunt illos divitias suas: non
sane cum judicio, sed cum temeritate inconsiderata.
Non enim intelligunt ibi esse veram salubrem, et
quodam modo germanam atque radicalem christianam
societatem, unde istos separaverunt, quos ad suas
divitias congregarunt. Et quia de talibus dicit Apostolus, <hi>Sicut enim Jamnes et Mambres restiterunt
Moysi, sic et isti resistunt veritati; homines mente corrupti,
reprobi circa fidem: sed ultra non proficient,
dementia enim eorum manifesta erit omnibus, sicut et
illorum fuit 
 <note>(II Tim. III, 8, 9)</note>
            </hi>: sequitur et hic Propheta,
et dicit de perdice, qui congregavit quae non peperit, <hi>In dimidio dierum ejus derelinquent eum, et in
novissimis suis erit insipiens:</hi> 
 id est, qui primo tanquam
per pollicitationem et ostentationem excellentis
sapientiae seducebat, erit insipiens, id est, apparebit
insipiens. Eis quippe quibus primo sapiens erat,
tunc erit insipiens, cum apparebit, quia dementia
ejus nota erit omnibus.</p>
</div2>

<div2>
          <head>CAPUT XIII.</head>
<p>Et tanquam ille quem et catechizamus,
quaereret et diceret, Quo ergo signo manifesto
adhuc parvulus, et nondum valens liquidam discernere
a tot erroribus veritatem; quo manifesto indicio
tenebo Ecclesiam Christi, in quem jam credere tanta
rerum antea praedictarum manifestatione compellor?
sequitur idem propheta, et tanquam motus animi
ejus ordinatissime excipiens, docet eum Ecclesiam
Christi ipsam esse praedictam, quae omnibus eminet
et apparet. Ipsa enim est sedes gloriae, de qua dicit
Apostolus: <hi>Templum enim Dei sanctum est, quod estis
vos <note>(I Cor. III, 17)</note>
            </hi>. Unde iste dicit: <hi>Sedes autem gloriae
exaltata est, sanctificatio nostra <note>(Jerem. XVII, 10-12)</note>
            </hi>.
Propter hos enim motus parvulorum, qui possunt
seduci ab hominibus, manifestationem claritatis Ecclesiae
Dominus quoque praevidens, ait, <hi>Non potest
civitas abscondi supra montem constituta <note>(Matth. V, 14)</note>
            </hi>: quia utique <hi>sedes gloriae exaltata est, sanctificatio
nostra,</hi> ut non audiantur illi qui ad religionum
scissuras traducunt, dicentes, <hi>Ecce hic est Christus,
ecce illic.</hi> Partes enim ostendunt, dicentes, <hi>Ecce hic,
ecce illic.</hi> Cum illa civitas super montem sit; quem
montem, nisi eum qui secundum prophetiam Danielis
ex parvo lapide crevit, et factus est mons magnus, ita
ut impleret universam terram <note>(Dan. II, 34, 35)</note>? Nec
<pb n="0290"/>
illi audiantur, qui sub nomine quasi secretae et apocryphae
veritatis et hominum paucitatis dicunt, <hi>Ecce
in cubiculis, ecce in deserto <note>(Matth. XXIV, 23, 26)</note>
            </hi>:
quia <hi>non potest abscondi civitas super montem constituta,</hi> 
quia <hi>sedes gloriae exaltata est, sanctificatio nostra.</hi> </p>
</div2>

<div2>
          <head>CAPUT XIV.</head>
<p>Cum ergo gentilis iste his atque
hujusmodi aliis testimoniis Prophetarum de persecutione
regum et populorum, de fide regum et populorum,
de abolitione idolorum, de caecitate Judaeorum,
de probatione codicum ab ipsis custoditorum, de
amentia haereticorum, de excellentia sanctae Ecclesiae
verorum et germanorum Christianorum, ante praedicta
et nunc impleta conspiceret; quid inveniret fide dignius,
quam illos Prophetas, quibus de divinitate
Christi eligeret credere? Etenim si antequam ista fierent,
ingererem gentili Prophetas Hebraeos, quibus
ea futura crederet, quae facta nondum videret, merito
fortasse diceret: Quid mihi est cum istis Prophetis,
quos unde veraces probem, non mihi ostenditur?
Cum vero tam magna et tam multa quae praedixerunt,
jam ad effectum manifestationemque perducta sint;
plane ille, si perversus esse nollet, nec ista ullo modo
contemneret, quae tanto ante, et tanto apparatu, praevidenda
et praenuntianda commendari meruerunt,
nec illos a quibus praevideri et praenuntiari potuerunt.
Nullis enim prudentius credimus, vel de praeteritis
quae olim facta sunt, vel de futuris quae nondum
facta sunt, quam eis qui nobis fidem verborum suorum
tam multis tamque magnis, quae ab eis praedicta
jam facta sunt, probaverunt.</p>
</div2>

<div2>
          <head>CAPUT XV.</head>
<p>Sibylla porro, vel Sibyllae, et Orpheus,
et nescio quis Hermes, et si qui alii vates vel
theologi, vel sapientes, vel philosophi Gentium de
Filio Dei, aut de Patre Deo vera praedixisse seu
dixisse perhibentur, valet quidem aliquid ad Paganorum
vanitatem revincendam, non tamen ad istorum
auctoritatem amplectendam; cum illum Deum nos
colere ostendimus, de quo nec illi tacere potuerunt,
qui suos congentiles populos idola et daemonia colenda
partim docere ausi sunt, partim prohibere ausi
non sunt. At illi sancti auctores nostri eum populum,
eam rempublicam, tale regnum, imperante et adjuvante
Deo, propagaverunt atque rexerunt, ubi sacrilegium
esset, quod istis religio fuit. Itaque si qui
illic in cultum simulacrorum et daemonum laberentur,
aut poena plectebantur, ipsis suae reipublicae legibus,
aut liberrimo tonitru coercebantur propheticis
vocibus. Unus enim ab eisdem colebatur Deus, qui
fecit coelum et terram, prophetico sane ritu, hoc est,
significativo futurorum; qui ritus aboleretur, cum
illa venissent quae per eum significabantur esse ventura:
quandoquidem ipsum regnum magnus quidam
propheta fuit, ubi rex, et sacerdos mystica significatione
ungebantur <note>(Deut. XVIII, 15; Psal. II, 6; Psal.
CIX, 4; I Reg. X, 1, et Exod. XXIX)</note>; quod non ante,
ipsis quoque Judaeis ignorantibus, ac per hoc invitis
ablatum est, nisi cum venisset ille gratia spirituali
<pb n="0291"/>
unctus Deus prae participibus suis, ille sanctus sanctorum <note>(Dan. IX, 24, et Psal. XLIV, 8)</note>,
idem verus
rex consulendo nobis, et idem verus sacerdos se
ipsum offerendo pro nobis. Quamobrem quantum distat
de Christi adventu inter praedicationem Angelorum
et confessionem daemoniorum, tantum inter
auctoritatem Prophetarum et curiositatem sacrilegorum.</p>
</div2>

<div2>
          <head>CAPUT XVI.</head>
<p>His et talibus, quae nunc breviter
tangimus, tunc forte pro necessitate depellendi veternosi
erroris aliquanto latius disputatis, et robore
uberioris probationis assertis, ille gentilis quem nobis
catechizandum Faustus proposuit, si salutem suam
peccatis suis praeponeret, profecto moveretur ad
fidem: qua imbutus et in Ecclesiae catholicae gremio
fovendus collocatus, consequenter etiam moneretur
quos mores tenere deberet. Neque perturbaretur eorum
multitudine, in quibus ea non inveniret quae observare
juberetur: quamvis cum eo corporaliter congregarentur
in Ecclesiam, et eadem Sacramenta perciperent.
Sciret cum paucis haereditatem Dei, cum
multis autem signacula ejus participanda: cum paucis
communicare sanctitatem vitae, et donum charitatis
diffusae in cordibus nostris per Spiritum sanctum qui
datus est nobis <note>(Rom. V, 5)</note>, ad quem fontem interiorem
nullus alienus accedit; cum multis autem sanctitatem
Sacramenti, quod qui manducat et bibit indigne,
judicium sibi manducat et bibit <note>(I Cor. XI, 29)</note>,
qui autem manducare contemnit, non habebit in se
vitam <note>(Joan. VI, 54)</note>, et ideo non perveniet ad vitam
aeternam. Eosdemque paucos, in comparatione multitudinis
malorum, paucos dici; esse autem per se
ipsos consideratos in magno numero, diffusos toto
orbe terrarum, crescentes inter zizania, et cum
palea usque ad diem messis et ventilationis <note>(Matth.
XIII, 25, 26, et III, 12)</note>. Hoc in Evangelio dictum
est, hoc a Prophetis ante praedictum. Ante enim
praedictum est, <hi>Sicut lilium in medio spinarum, ita
proxima mea in medio filiarum <note>(Cant. II, 2)</note>
            </hi>. Ante
praedictum est, <hi>Inhabitavi in tabernaculis Cedar; cum
his qui oderant pacem, eram pacificus <note>(Psal. CXIX, 5,
7)</note>
            </hi>. Ante praedictum est, <hi>Signa in fronte eos qui gemunt
et moerent ob iniquitates populi mei, quae fiunt in
medio eorum <note>(Ezech. IX, 1)</note>
            </hi>. Itaque iste gentilis, quem
tali alloquio firmaremus, jam factus civis sanctorum
et domesticus Dei, nec jam alienus ab Israel <note>(Ephes.
II, 19, 12)</note>, sed verus Israelita, in quo dolus non esset <note>(Joan. I, 47)</note>,
disceret etiam ista verba ex corde
simplici dicere, quae subsequenter contexit idem ipse
Jeremias: <hi>Patientia Israel, Domine; universi qui te
derelinquunt, terreantur.</hi> Cum enim de perdice dixisset,
qui clamat et congregat quae non peperit, commendavit
excellentiam civitatis super montem positae
quae abscondi non potest, ut ab Ecclesia catholica hominem
haeretici non separent, dicens, <hi>Sedes autem
<pb n="0292"/>
gloriae exaltata est, sanctificatio nostra.</hi> Deinde quasi
veniret in mentem, Quid ergo facimus de tam multis
malis, qui tanto amplius ubique permixti sunt, quanto
excellentior est Christi gloria in unitate omnium gentium?
subjecit statim, <hi>Patientia Israel, Domine.</hi> Patienter
enim ferendum est quod ait, <hi>Sinite utraque
crescere usque ad messem <note>(Matth. XIII, 30)</note>
            </hi>: ne impatientia
tolerandi malos, relinquantur boni, qui proprie
sunt corpus Christi; et ideo cum ipsi relinquuntur,
ille relinquitur. Unde subjecit atque addidit, <hi>Universi qui te derelinquunt, terreantur: confundantur
qui recesserunt in terram.</hi> 
 Terra est enim homo de se
praesumens, atque alios ut de ipso praesumatur inducens:
et ideo sequitur, <hi>Evertentur, quoniam dereliquerunt
fontem vitae Dominum.</hi> Quid enim aliud clamat
perdix, nisi apud se esse et a se dari fontem vitae, ad
quem congregati recedant a Christo, Christi promissione
decepti, cujus nomine jam tenebantur imbuti?
Non enim quos peperit, congregat: sed ut congreget
quos non peperit, dicit, Salus quam Christus promisit,
apud me est; ego dabo. Sed vide quid iste dicat, <hi>Sana me, Domine, et sanabor; salvum me fac, et salvus
ero.</hi> 
 Unde Apostolus dicit, <hi>Nemo glorietur in homine <note>(I Cor. III, 21)</note>
            </hi>:
et iste subjungit, <hi>Quoniam gloriatio
mea tu es <note>(Jerem. XVII, 13, 14)</note>
            </hi>. His modis nos instruimus
hominem ex apostolica propheticaque doctrina,
ut aedificetur super fundamenta Apostolorum et Prophetarum <note>(Ephes. II, 20)</note>.</p>
</div2>

<div2>
          <head>CAPUT XVII.</head>
<p>Faustus autem quomodo persuaderet
divinitatem Christi, homini gentili, quem constituit
dicentem, Nec Prophetis credo de Christo; nec
Christo de Prophetis? An Christo crederet de se ipso
dicenti, cui non crederet de aliis testificanti? Vere
ridiculum est hoc putare. Quem semel enim dignum
fide non duceret, aut omnino nihil ei crederet, aut
potius pro aliis quam pro se ipso testificanti crederet.
Hic forte Faustus irrisus, Sibyllas homini legeret, et
Orpheum, et caeteros hujusmodi, si quos alios Gentilium
reperiret de Christo aliquid praenuntiasse? Sed
non faceret: eos quippe sibi incognitos fassus est, dicens, <hi>Sane si sunt aliqua, ut fama est, Sibyllae de
Christo praesagia, aut Hermetis, quem dicunt Trismegistum,
aut Orphei aliorumque in Gentilitate vatum.</hi> 
 Horum
ergo iste litteras nesciens, quandoquidem per
famam putat esse aliquos tales, non eas utique legeret
illi dicenti, Nec Prophetis credo, nec Christo.
Quid igitur faceret? An proferret Manichaeum, et ex
illo commendaret Christum? Nunquam hoc fecerunt:
sed potius de Christo, cujus jam nomen ubique dulciter
clarum est, Manichaeum semper commendare
conati sunt, ut hoc melle scilicet venenati sui poculi
labra perungerent. Cum enim Christus promiserit
suis, missurum se Paracletum, id est, consolatorem
vel advocatum, Spiritum veritatis <note>(Joan. XIV, 16)</note>;
per hanc promissionis occasionem, hunc Paracletum
dicentes esse Manichaeum, vel in Manichaeo, subrepunt
in hominum mentes ignorantes ille a Christo
promissus quando sit missus. Qui autem legerunt canonicum
librum, qui Actus Apostolorum inscribitur,
<pb n="0293"/>
vident illam Christi promissionem illic rursus commemoratam,
et illic manifestissime impletam <note>(Act. I,
8, et II, 1-4)</note>. Sed modo quaerimus, unde illi gentili
fidem faceret de Christo? Puto enim neminem esse
tam caecum, qui velit dicere, Manichaeo credo: cum
dicat, Christo non credo. Deinde si non ridens, saltem
stomachans diceret, Itane Persicis libris me jubes
credere, qui Hebraeis me dixisti non credere? Quomodo
ergo capturus es, haeretice, istum hominem,
nisi jam nomini Christi aliquo modo subditum inveneris;
ut quia ille jam Christo credendum esse non
dubitat, tanquam melius praedicanti Christum Manichaeo
deceptus acquiescat? Ecce est ille perdix congregans
quae non peperit. Itane eum nondum derelinquitis,
vos quos congregat, et nondum vobis apparet
insipiens, qui dicit Hebraeorum testimonia nobis,
etiam si vera sint, ante fidem inutilia esse, post fidem
supervacua.</p>
</div2>

<div2>
          <head>CAPUT XVIII.</head>
<p>Abjiciant ergo qui crediderunt,
omnes libros per quos factum est ut crederent. Nam
si hoc verum est, cur vel ipsum Evangelium Christi
a fidelibus legatur, non video. Ante fidem quippe
inutile est, quia ille gentilis, quem ridentem ridendus,
vel potius flendus Faustus inducit, non credit
Christo. Post fidem autem supervacuum, si etiam
veris de Christo praeconiis jam superfluo creditur,
cum in eum creditum fuerit. Hic forte dicetis: Sed
Evangelium debet legere jam fidelis, ne obliviscatur
quod credidit. Sic ergo, insani, etiam Prophetarum vera
testimonia, ne obliviscatur quare crediderit: quod si
oblitus fuerit, firmum apud eum non poterit esse quod
credidit. Aut projicite jam libros Manichaei, quibus
testibus credidistis lucem pugnasse cum tenebris, quae
lux ipse Deus erat; et ut posset ligare lux tenebras,
prius esse lucem a tenebris devoratam, et ligatam,
et inquinatam, et dilaniatam: quam vos manducando
recreatis, et solvitis, et purgatis, et sanatis, ut
vobis merces retribuatur, ne cum illa quae liberari non
potuerit, in globo aeterno damnemini. Hanc fabellam
quotidie et moribus et vocibus cantatis: cur adhuc in
<pb n="0294"/>
ea quaeritis testimonia librorum, ut in rebus superfluis
et conficiendis codicibus vestris aliena substantia
consumatur, et Dei vestri ligata teneatur? Incendite
omnes illas membranas, elegantesque tecturas decoris
pellibus exquisitas, ut nec res superflua vos oneret,
et Deus vester inde solvatur, qui tanquam poena
servili etiam in codice ligatus tenetur. Nam si possetis
libros vestros vel elixatos comedere, quantum
membris Dei vestri beneficium praestaretis? An et si
fieri posset, carnis immunditia prohiberet paginas ab
epulis vestris? Imputet ergo sibi encausti munditia,
quae corio inhaesit agnino. Sed et hoc vos fecistis,
qui tanquam primo bello vestro, id quod mundum
erat in calamo, immunditiae membranarum scribendo
affixistis: nisi quod colores contrario testimonio
vos arguunt. Vos enim potius ad lucem candidarum
paginarum, cum tenebris atramenti venistis.
Nobis debetis irasci talia dicentibus, an vobis talia
credentibus, ut, velitis, nolitis, ista consequantur?
Nos autem et ad commemorationem fidei nostrae, et
ad consolationem spei nostrae, et ad exhortationem
charitatis nostrae, Libros propheticos et apostolicos
legimus alterutris vocibus sibimet concinentes; et ea
concinentia, tanquam coelesti tuba, et a torpore mortalis
vitae nos excitantes, et ad palmam supernae vocationis
extendentes. De Libris enim propheticis
quiddam cum commemorasset Apostolus, sicut scriptum
est, <hi>Opprobria exprobrantium tibi ceciderunt
super me <note>(Psal. LXVIII, 10)</note>
            </hi>; continuo subjungit utilitatem
divinae lectionis: <hi>Quaecumque enim ante scripta
sunt,</hi> inquit, <hi>ut nos doceremur, scripta sunt; ut per
patientiam et consolationem Scripturarum spem habeamus
ad Deum <note>(Rom. XV, 4)</note>
            </hi>. Sed contradicit Faustus
Fiat ergo illi quod dicit Paulus: <hi>Si quis vobis evangelizaverit
praeterquam quod accepistis, anathema sit <note>(Galat. I, 9)</note>
            </hi>.</p>
</div2>
      </div1>

<div1>
        <head> <hi>LIBER QUARTUS DECIMUS.</hi> </head>
<div2>
          <head>CAPUT PRIMUM.</head>
<pb n="0293"/>
<p>FAUSTUS dixit: Quare Moysen
non accipitis? Amoris pietatisque causa, qua colimus
Christum. Quis enim irreligiosus adeo est, ut
eum libenter aspiciat, qui suo maledixerit patri?
Quapropter et nos Moysen, quanquam humanorum
nulli unquam divinorumque pepercerit blasphemando,
plus tamen hinc exsecramur, quod Christum Filium
Dei, qui nostrae salutis causa pependit in ligno, diro
devotationis convicio lacessivit: utrum volens, an
<pb n="0294"/>
casu, tu videris. Neutro enim horum excusatus erit
aut commendatus, ut debeat accipi. Ait enim maledictum
esse omnem qui pendet in ligno <note>(Deut. XXI,
23)</note>. Hunc ergo tu vis ut accipiam, huic ut credam:
cum si divinus fuit, constet eum scientem volentemque
maledixisse Christo; si vero nolens nesciensque
maledixerit, constet eum non fuisse divinum. Tu
ergo elige utrumvis, aut Moysen prophetam non fuisse,
et imprudentia peccasse, ut dum aliis ex more suo
maledicit, nesciens blasphemaverit et Deum; aut
fuisse quidem divinum, nec futura haec ignoravisse,
sed invidentem tamen nostrae saluti, quae futura erat
ex ligno, in ejus auctorem maledici oris sui venena
<pb n="0295"/>
prompsisse. Et quis ergo credat hunc vidisse aut cognovisse
Patrem, qui sic laceraverit Filium: hunc
adventum Filii potuisse praedicere, qui ascensionis
ejus ignoraverit exitum? Huc accedit, quod illud etiam
considero, quam late hoc sit sparsum convicium,
quamque multa comprehendat et violet: ut omnes
etiam tangat justos et martyres, quotquot similis passionis
exitu defuncti sunt vita, ut Petrus, et Andreas,
ac reliqui ejusdem sortis. Quos nisi Moyses aut ut non
propheta, nescisset, aut ut malignus odisset, si fuit
propheta, non tam crudelis devotationis contumelia
lacerasset. Neque enim vulgo saltem eos maledictos
dicit, id est, apud homines tantum, sed maledictos
Deo. Quod si ita est, unde jam benedictionis relinquetur
spes vel Christo, vel Apostolis, vel ipsis nobis,
si nominis ejus causa crucifigi contingat? Quam denique
imprudens erat et vacans inspiratione divina,
ut cogitare nequiverit diversis ex causis homines in
ligno suspendi; alios quidem ob iniquum facinus,
quosdam vero justitiae causa, et propter Deum: idcircoque
confuse omnes et sine discretione ulla sub
idem conjecit maledictum: cum esset dicendum, si
ei prudentia inesset ulla, non dicam divinatio, et si
adeo crux offenderat eum, ut sola excepta abdicataque
esset ex omni genere punitionum, maledictum
esse sceleratum et impium omnem qui pependisset in
ligno; ut esset discretio aliqua inter justos et injustos:
quanquam ne sic quidem vera dixisset, cum
latronem Christus de ligno secum introduxerit in paradisum
Patris sui <note>(Luc, XXIII, 43)</note>. Ubi est ergo, <hi>Maledictus omnis qui pendet in ligno?</hi> 
 An Barabbas
latro ille insignis, qui non solum in ligno suspensus
minime est, sed etiam Judaeorum rogatu emissus e
carcere <note>(Matth. XXVII, 26)</note>, magis fuit benedictus, quam
ille qui cum Christo de cruce ascendit in coelum?
Quid denique, quod etiam eum maledictum vocat,
qui solem adoraverit, aut lunam <note>(Deut. XVII, 3)</note>? Si
ergo sub gentili positus rege, solem adorare cogar,
et cum restitero, maledictum hoc metuens jubear crucifigi,
in aliud ejus incurram maledictum, quod adversus
eum deprompsit qui pendet in ligno? An ipsi
quidem bonis omnibus maledicere consuetum est?
Nos vero tanti devotationes ejus aestimare debemus,
quanti sunt stomachantium vetularum. Sic enim et
Dei omnes pueros ac virgines pari devotatione prosequitur
dicens, maledictum esse omnem qui non
suscitaverit semen in Israel <note>(Id. XXV, 5-10)</note>. Quod
aeque convicium principaliter quidem Jesum tangit,
qui ortus et ipse, ut dicitis, ex Judaeis, nullam tamen
inter eos servandae posteritatis causa sobolem suscitavit.
Deinde et discipulos ejus, quorum nonnullos
quidem ab uxoribus sejunxit, quos copulatos invenerat:
quosdam vero et conjungi vetuit, quos deprehendit
intactos. Qua de re Moyseos impunitam hanc
linguam, maledictorum jaculis Christum lumen, sanctimoniam,
divina omnia petentem, jure nos cognoveris
exsecratos. Ac ne forte multum interesse putes
inter suspensum et crucifixum; nam et hoc in praesidium
<pb n="0296"/>
vobis defensionis soletis assumere; commentis
hisce vestris Paulum audias praescribentem, <hi>Christus
nos redemit de maledicto Legis, factus pro nobis maledictum:
quia scriptum est, Maledictus omnis qui pendet
in ligno <note>(Galat. III, 13)</note>
            </hi>.</p>
</div2>

<div2>
          <head>CAPUT II.</head>
<p>AUGUSTINUS respondit: Pius homo
Faustus dolet Christum esse maledictum a Moyse, et
ob hoc odit Moysen, quia diligit Christum. Interim,
antequam aperiam in quam magno sacramento, et
quam pie dictum sit, <hi>Maledictus omnis qui in ligno
pependerit <note>(Deut. XXI, 23)</note>
            </hi>, istos pios homines interrogo,
cur irascantur Moysi, quandoquidem maledictum
ejus ad Christum istorum non pervenerit. Si
enim Christus pependit in ligno, clavis utique affixus
est. Unde etiam ipsas cicatrices post resurrectionem
discipulo minus credulo demonstravit <note>(Joan. XX, 27)</note>.
Quod si ita est, utique vulnerabile atque mortale
corpus habuit, quod isti nolunt fateri. Si ergo et illa
vulnera, et illae cicatrices falsae erant, falsum est et
quod pependit in ligno. Non itaque potuit ad eum
illa maledictio pervenire, non est quod succenseant
ei a cujus ore processit. Itaque si ipsi irasci se fingunt
ei qui maledixerit falsae morti Christi, quod secundum
ipsos dixerim; quomodo fugiendi sunt, qui non
maledicunt Christum, sed quod est exsecrabilius,
criminantur? Si enim non est accipiendus qui maledictum
ingerit mortalitati; quomodo est detestandus
qui fallaciam objicit veritati? Sed jam videamus ex
occasione calumniantium haereticorum, quomodo illud
sacramentum fidelibus exponatur.</p>
</div2>

<div2>
          <head>CAPUT III.</head>
<p>Mors hominis ex poena peccati est,
unde et ipsa peccatum dicitur: non quia peccat homo
dum moritur, sed quia ex peccato factum est ut moriatur.
Sicut alio modo dicitur lingua proprie caro
quae intra dentes sub palato movetur; et alio modo
dicitur lingua, quod per linguam fit; secundum quem
modum dicitur alia lingua graeca, alia latina: et manus
alio modo dicitur ipsum proprie corporis membrum
quod movemus ad operandum, et alio modo
manus dicitur scriptura quae fit per manum. Dicimus
enim, Prolata est manus ejus: Lecta est adversus
eum manus ejus: Habeo manum tuam: Recipe
manum tuam. Manus utique proprie membrum
est hominis: non autem opinor illam scripturam
membrum esse hominis, et tamen dicitur manus,
eo quod manu facta sit. Sic et peccatum, non tantum
ipsum opus malum, quod poena dignum est; sed etiam
ipsa mors, quae peccato facta est, peccatum appellata
est. Illud itaque peccatum, quo reus esset mortis,
non commisit Christus: illud autem alterum, id est,
mortem, quae peccato inflicta est humanae naturae,
suscepit pro nobis. Hoc suspendit in ligno, hoc maledictum
est per Moysen: ibi mors damnata est ne
regnaret, et maledicta est ut periret. Quapropter per
Christi tale peccatum, damnatum est et nostrum peccatum
ut nos liberaremur, ne regnante peccato nos
damnati remaneremus.</p>
</div2>

<div2>
          <head>CAPUT IV.</head>

<pb n="0297"/>
<p>Quid ergo miratur Faustus maledictum
esse peccatum, maledictam esse mortem,
maledictam esse mortalitatem carnis sine peccato
Christi, ex peccato tamen hominis etiam in Christo
factam? Ex Adam quippe corpus assumpsit, quia ex
Adam virgo Maria, quae peperit Christum. Dixerat
autem Deus in paradiso, <hi>Qua die tetigeritis, morte moriemini <note>(Gen. II, 17)</note>
            </hi>:
hoc est maledictum, quod pependit
in ligno. Ille neget Christum maledictum, qui
negat et mortuum. Qui autem confitetur et mortuum,
et negare non potest mortem de peccato esse, et
ob hoc etiam ipsam peccatum vocari, audiat Apostolum
dicentem, <hi>Quoniam vetus homo noster simul cum
illo crucifixus est <note>(Rom. VI, 6)</note>
            </hi>; et intelligat quem maledictum
Moyses dixerit. Ideoque securus Apostolus
ait de Christo, <hi>Factus pro nobis maledictum <note>(Galat.
III, 13)</note>
            </hi>: sicut non timuit dicere, <hi>Pro omnibus mortuus
est <note>(II Cor. V, 15)</note>
            </hi>. Hoc est enim, <hi>mortuus est,</hi> quod <hi>maledictus:</hi> 
 quoniam mors ipsa ex maledicto est, et
maledictum est omne peccatum, sive ipsum quod fit,
ut sequatur supplicium, sive ipsum supplicium, quod
alio modo vocatur peccatum, quia fit ex peccato. Suscepit
autem Christus sine reatu supplicium nostrum,
ut inde solveret reatum nostrum, et finiret etiam
supplicium nostrum.</p>
</div2>

<div2>
          <head>CAPUT V.</head>
<p>Ex ingenio meo ista dixerim, si non
Apostolus toties hoc inculcat, ut et dormientes excitet,
et calumniantes offocet. <hi>Misit,</hi> inquit, <hi>Deus Filium
suum in similitudinem carnis peccati, ut de peccato
damnaret peccatum in carne <note>(Rom. VIII, 3)</note>
            </hi>. Non
erat ergo illa caro peccati, quia non de traduce mortalitatis
in Mariam per masculum venerat: sed tamen
quia de peccato est mors, illa autem caro quamvis
ex virgine, tamen mortalis fuit; eo ipso quo mortalis
erat, similitudinem habebat carnis peccati. Hoc appellat
etiam peccatum, consequenter dicens, <hi>Ut de
peccato damnaret peccatum in carne.</hi> Item alio loco, <hi>Eum,</hi> 
 inquit, <hi>qui non noverat peccatum, peccatum pro
nobis fecit, ut nos simus justitia Dei in ipso <note>(II Cor. V,
21)</note>
            </hi>. Cur ergo timeret Moyses dicere <hi>maledictum,</hi> 
quod Paulus non timuit dicere <hi>peccatum?</hi> Plane hoc
Propheta et praevidere debuit, et praedicere, paratus
ab haereticis cum Apostolo reprehendi. Quisquis enim
reprehenderit Prophetam dixisse, <hi>maledictum;</hi> cogitur
reprehendere Apostolum dixisse, <hi>peccatum:</hi> nam
utique maledictum comes peccati est.</p>
</div2>

<div2>
          <head>CAPUT VI.</head>
<p>Nec ideo major invidia est, quod addiderit, <hi>Deo,</hi> 
 ut diceret, <hi>Maledictus Deo omnis qui pependerit
in ligno.</hi> Nisi enim Deus odisset peccatum,
et mortem nostram, non ad eam suscipiendam atque
delendam Filium suum mitteret. Quid ergo mirum,
si maledictum est Deo, quod odit Deus? Tanto enim
libentius nobis donat immortalitatem, quae futura est
Christo veniente, quanto misericordius odit mortem
nostram, quae in ligno pependit Christo moriente.
Quod autem additum est, <hi>omnis,</hi> ut diceretur, <hi>Maledictus
omnis qui in ligno pependerit,</hi> non sane Moyses
minus praevidit etiam justos in cruce futuros, sed bene
<pb n="0298"/>
praevidit haereticos veram mortem Domini negaturos,
et ideo volentes ab hoc maledicto Christum sejungere,
ut a mortis etiam veritate sejungerent. Si
enim vera illa mors non erat, nullum maledictum
Christo crucifixo pependit in ligno, quia nec vere crucifixus
est. Sed contra longe futuros haereticos, quam
de longe clamat Moyses, Sine causa tergiversamini,
quibus displicet veritas mortis Christi, <hi>Maledictus
omnis qui pendet in ligno:</hi> non ille aut ille, sed omnis
omnino! Etiamne et Filius Dei? Etiam prorsus. Nam
hoc est quod non vultis: inde satagitis, inde seducitis.
Displicet enim vobis maledictus pro nobis, quia
displicet mortuus pro nobis. Tunc enim extra maledictum
illius Adam, si extra illius mortem. Cum vero
ex homine et pro homine mortem suscepit, ex illo et
pro illo etiam maledictum quod morti comitatur, suscipere
non dedignatus est etiam ille, prorsus etiam
ille Filius Dei semper vivus in sua justitia, mortuus
autem propter delicta nostra <note>(Rom. IV, 25)</note>, in carne
suscepta ex poena nostra. Sic et semper benedictus
in sua justitia, maledictus autem propter delicta nostra,
in morte suscepta ex poena nostra: ac per hoc
additum est, <hi>omnis,</hi> ne Christus ad veram mortem
non pertinere diceretur, si a maledicto, quod morti
conjunctum est, insipienti honorificentia separaretur.</p>
</div2>

<div2>
          <head>CAPUT VII.</head>
<p>Qui autem ex veritate evangelica
fidelis est, intelligit tam non esse contumeliam Christi
ex ore Moysi, cum eum dixit maledictum, non
ex divinitate majestatis suae, sed ex conditione poenae
nostrae, ex qua in ligno suspensus est; quam non est
laus Christi ex ore Manichaeorum, cum eum negant
carnem habuisse mortalem, in qua veram mortem
pateretur: quia ex illo prophetico maledicto laus intelligitur
humilitatis, ex isto haeretico quasi honore
crimen objicitur falsitatis. Si ergo negas maledictum,
nega mortuum: si negas mortuum, non jam contra
Moysen, sed contra Apostolos dimicas. Si autem confiteris
mortuum, confitere suscepisse poenam peccati
nostri sine peccato nostro. Jam vero ubi audis poenam
peccati, aut ex benedictione crede venientem,
aut ex maledictione: si ex benedictione venit poena
peccati, opta esse semper in poena peccati; si autem
optas inde liberari, crede per divinae sententiae justitiam
ex maledictione venisse. Confitere ergo maledictum
suscepisse pro nobis, quem confiteris mortuum
esse pro nobis; nec aliud significare voluisse
Moysen, cum diceret, <hi>Maledictus omnis qui in ligno
pependerit;</hi> nisi, Mortalis omnis et moriens omnis
qui in ligno pependerit. Poterat enim dicere, Maledictus
omnis mortalis; aut, Maledictus omnis moriens:
sed hoc est quod asserit Propheta, quia sciebat
Christi mortem in cruce pensuram, et futuros haereticos
qui dicerent, Pependit quidem in ligno, sed
specie quadam, non ut vere moreretur. Clamando
ergo, <hi>Maledictus,</hi> nihil aliud clamavit, nisi quia vere
mortuus, sciens mortem hominis peccatoris, quam
sine peccato ipse suscepit, de illo maledicto venientem
<pb n="0299"/>
quo dictum est, <hi>Si tetigeritis, morte moriemini <note>(Gen. II, 17)</note>
            </hi>.
Ad hoc pertinet et serpens ille in
ligno suspensus, quo significaretur non falsam mortem
Christum finxisse, sed illam veram in ligno passionis
suae suspendisse, in quam serpens ille hominem
male suadendo dejecit. Quam veram mortem
nolunt isti conspicere: et ideo non sanantur a veneno
serpentis, sicut in eremo quicumque illum attenderent
sanabantur <note>(Num. XXI, 9)</note>.</p>
</div2>

<div2>
          <head>CAPUT VIII.</head>
<p>Itaque fatemur ab imperitis dici,
aliud esse affigi ligno, aliud in ligno pendere. Sic
enim quidam putant solvendam esse istam quaestionem,
ut Judam dicant a Moyse maledictum qui laqueo
se suspendit; quasi primo noverint utrum ex ligno an
ex lapide se ille suspenderit. Sed verum est, quod et
Faustus commemoravit, Apostolum non sinere aliud
intelligere, quam de Christo esse praedictum. Sed talis
imperitia nonnullorum Catholicorum, venatio Manichaeorum
est. Tales enim solent insectari, tales suis
fallaciis irretire: tales in eos cecideramus, tales haeseramus;
tales, non viribus nostris, sed Dei misericordia
eruti sumus.</p>
</div2>

<div2>
          <head>CAPUT IX.</head>
<p>Quae autem divina Moyses lacessivit,
sicut Faustus criminatur dicens, quod <hi>humanorum
nulli unquam divinorumque pepercerit?</hi> Dixit enim, et
abiit: nihil sategit probare, nihil curavit ostendere.
Nos autem scimus Moysen omnia vere divina pie laudasse,
et pro sui temporis congruentia suaeque dispensationis
gratia, juste humana rexisse. Exigant
isti ut hoc doceam, cum et ipsi docere conati fuerint
quod Faustus objicit, caute quidem, ut erat acutus,
sed ob hoc incautus, quia suo acumine se perimebat.
Felix enim cor acutum ad veritatem, infelix contra
veritatem. Non dixit, hominum nulli unquam deorumque
pepercerit, sed, <hi>humanorum,</hi> inquit, <hi>et divinorum.</hi> 
Si enim diceret eum Deo non pepercisse, facile convinceretur
falsae criminationis; cum Moyses inveniretur
ubique honorare ac praedicare Deum verum,
qui fecit coelum et terram. Si autem diceret, nulli
deorum pepercisse, proderet se Christianis illos deos
colere, a quibus adorandis Moyses prohibet: atque
ita sub alas Catholicae matris pullis fugientibus non
congregaret quae non peperit. Ut ergo insidias tenderet
parvulis, dixit divinorum nulli pepercisse
Moysen, quo possent neque Christiani, aperto deorum
cultu, fugere impietatem istorum nimis abhorrentem
a religione Christiana, et Pagani eis favere
adversum nos, qui Moysen scirent contra idola et
contra deos Gentium, quae sunt daemonia, multa vera
et digna dixisse.</p>
</div2>

<div2>
          <head>CAPUT X.</head>
<p>Quod si istis displicet, aperte se fateantur
idolorum vel daemoniorum esse cultores:
quod quidem ignoranter essent, eo ipso solo quod
essent haeretici. De talibus enim dixit Apostolus: <hi>Quia in novissimis temporibus recedent quidam a fide,
intendentes spiritibus seductoribus, doctrinis daemoniorum
in hypocrisi mendaciloquorum 
 <note>(I Tim. IV, 1, 2)</note>
            </hi>. Qui
enim nisi daemones, quibus est amica fallacia, istis
persuaderent quod Christus fallaciter passus, fallaciter
<pb n="0300"/>
mortuus sit, fallaciter cicatrices ostenderit; id
est, non vere passus, nec vere mortuus sit, nec illae
verae fuerint ex veris vulneribus cicatrices? Quae sunt
evidentiores doctrinae mendaciloquorum daemoniorum,
quam istae quibus persuadetur Filium Dei, id
est ipsam veritatem, esse mendacem? Sed isti in
doctrina sua habent et apertam, non quidem daemoniorum,
sed tamen creaturae culturam, quam damnat
Apostolus, dicens: <hi>Et coluerunt, et servierunt creaturae
potius quam Creatori <note>(Rom. I, 25)</note>
            </hi>.</p>
</div2>

<div2>
          <head>CAPUT XI.</head>
<p>Proinde isti in phantasmatibus fabularum
suarum idola et daemonia nescientes colunt: in
sole autem et luna noverunt se servire creaturae; et
quod putant se etiam Creatori servire, multum falluntur:
phantasmati enim suo serviunt, Creatori autem
nullo modo serviunt, quando ea negant Deum
creasse, quae aperte Apostolus ad Dei creaturam pertinere
demonstrat, dicens, cum de cibis et carnibus
ageret, <hi>Omnis enim creatura Dei bona est, et nihil abjiciendum
quod cum gratiarum actione percipitur <note>(I Tim.
IV, 4)</note>
            </hi>. Videte quid sit sana doctrina, quam non ferentes
vos ad fabulas convertistis. Quomodo Apostolus et
creaturam Dei laudat, et ei tamen cultum religionis
exhiberi vetat: sic et Moyses <note>(qui vobis videtur nulli
divinorum pepercisse, non ob aliud suspicor, nisi
quia solem et lunam vetuit adorari <hi>[Deut. XVII, 3]</hi>, ad
quorum circuitum vos per omnes angulos vertitis, ut
eos adoretis)</note> solem et lunam vera laude laudavit,
cum eos factos a Deo, et in coelesti ordine ad peragenda
sua opera collocatos, sicut est, ita narravit: <hi>Solem in potestatem diei, lunam in potestatem noctis <note>(Gen. I, 16, et Psal. CXXXV, 8, 9)</note>
            </hi>.
Falsis autem vestris
laudibus sol et luna non gaudent. Diabolus novit falsa
laude gaudere, praevaricatrix creatura. Potestates vero
coelorum, quae peccato non lapsae sunt, artificem
suum in se laudari volunt: quarum illa vera laus est,
qua Creatori illarum non fit injuria. Fit autem cum
dicitur quod partes ejus sunt, aut membra ejus, aut
aliquid substantiae ipsius. Ille enim perfectus, et nullius
indigens, et nusquam defluens, neque discissus,
neque per loca distentus, apud se totus incommutabilis,
sibique sufficiens, se ipso beatus, propter abundantiam
bonitatis per Verbum suum dixit, et facta
sunt; mandavit, et creata sunt <note>(Psal. CXLVIII, 5)</note>.
Proinde si terrestria corpora, de quibus loquebatur
Apostolus cum cibum nullum immundum diceret,
bona sunt, quia <hi>omnis creatura Dei bona est;</hi> quanto
magis coelestia, in quibus excellunt sol et luna! cum
ipse Apostolus dicat, <hi>Corpora coelestia et corpora terrestria;
sed alia est coelestium gloria, alia terrestrium <note>(I Cor. XV, 40)</note>
            </hi>.</p>
</div2>

<div2>
          <head>CAPUT XII.</head>
<p>Non ergo conviciatur Moyses soli et
lunae, cum eos vetat adorari; sed eos laudat tanquam
creaturam coelestem: Deum autem laudat tanquam
creatorem coelestium et terrestrium; nec vult offendi
Deum, cum illi pro illo adorantur, qui propter illum
et ex illo laudantur.</p>
<p>At quam sibi Faustus argute reprehendere visus
est, quod etiam maledictum vocat Moyses, qui solem
<pb n="0301"/>
adoraverit ac lunam. <hi>Si ergo,</hi> inquit, <hi>sub gentili positus
rege, solem cogar adorare, et cum restitero, maledictum
hoc metuens, jubear crucifigi, in aliud ejus incurram
maledictum, quod adversus eum deprompsit, qui pendet
in ligno.</hi> Vos quidem nullus rex gentilis cogit adorare
solem, quod nec ipse sol cogeret, si in terra regnaret,
quia nec nunc a vobis hoc vult fieri: sed sicut Creator
ipse impios blasphematores suos usque ad judicium
sustinet, sic et ipsa coelestia tolerant vanos adoratores
suos usque ad judicium Creatoris sui. Tamen mementote
Christianum regem non posse cogere ut sol
adoretur. De gentili enim rege exemplum Faustus proposuit,
sciens profecto ad Gentiles pertinere quod facitis,
cum solem adoratis. Non est ergo hoc christianum:
sed ubique jam perdix nomen Christi ponit, ut
congreget quae non peperit <note>(Jerem. XVII, 11)</note>. Videte tamen
quam facile respondeat veritas, et sana doctrina
quam facile disrumpat hunc vestrae quaestionis tanquam
inevitabilem et bicipitem laqueum. Ecce faciamus aliquem
armatum regia potestate comminari homini christiano,
ut si solem adorare noluerit, suspendatur in ligno.
Si declinavero, inquis, maledictum, quod Lex
prompsit in solis adoratorem, incidam in illud quod eadem
Lex prompsit in eum qui pependerit in ligno. Ita
vero turbaberis: sed tu, imo nec tu, qui et nullo cogente
adoras solem. At vero Christianus aedificatus
super fundamentum Apostolorum et Prophetarum <note>(Ephes. II, 20)</note>,
attendit singulas causas, et singula maledicta:
videt unum pertinere ad corpus mortale,
quod ligno suspenditur; alterum ad animum, quo sol
adoratur. Etsi enim corpus inclinatur in adorando,
animus tamen aut colit quod adorat, aut fingit;
utrumque autem perniciosum est. Quapropter quoniam
maledictum in utroque mors meruit, sicut mors
est corporis in ligno pendere, ita mors animi est solem
adorare. Eligendum est igitur maledictum in
corporis morte, quo maledicto et ipsum corpus in
resurrectione liberabitur: devitandum autem maledictum
in animae morte, ne cum suo corpore in aeterno
igne damnetur. Hanc enim quaestionem nobis
Dominus solvit, dicens: <hi>Nolite timere eos qui corpus
occidunt, animam autem non possunt occidere: sed eum
timete qui habet potestatem et animam et corpus occidere
in gehennam ignis <note>(Matth. X, 28)</note>
            </hi>. Tanquam diceret,
Nolite timere maledictum corporalis mortis, quod
<pb n="0302"/>
temporaliter solvitur: sed timete maledictum spiritualis
mortis, per quod anima in aeternum cum suo
corpore cruciatur. Ecce non est anicularis maledictio,
sed prophetica praedictio, <hi>Maledictus omnis qui
pendet in ligno.</hi> Sic enim aufert Christus de maledicto
maledictum, quomodo de morte mortem, de peccato
peccatum. Sic ergo non blasphemavit Moyses dicendo, <hi>Maledictus omnis qui pendet in ligno:</hi> 
 quomodo non
blasphemaverunt Apostoli dicendo, <hi>Mortuus est <note>(II Cor.
V, 14, 15)</note>
            </hi>; et, <hi>Vetus homo noster confixus est cruci cum
illo <note>(Rom. VI, 6)</note>
            </hi>; et, <hi>De peccato damnavit peccatum <note>(Id. VIII, 3)</note>
            </hi>;
et, <hi>Eum qui non noverat peccatum, peccatum
pro nobis fecit <note>(II Cor. V, 21)</note>
            </hi>; et multa hujusmodi.
Vos autem cum horretis maledictum Christum, fatemini
vos horrere mortem Christi. Ubi apparet vestra,
non anicularis maledictio, sed diabolica simulatio,
qui mortem Christi corporis, animae vestrae morte
non creditis. Quam tamen mortem Christi non veram,
sed simulatam suadetis: quasi non audeatis per
nomen christianum homines fallere, nisi ipsum Christum
magistrum fallaciae faciatis.
</p>
        </div2>

<div2>
          <head>CAPUT XIII.</head>
<p>Quod autem invidus continentiae
vel virginitati Fausto Moyses visus est, quia dixit, <hi>Maledictus omnis qui non suscitaverit semen in Israel <note>(Deut. XXV, 7)</note>
            </hi>;
legant Isaiam clamantem, <hi>Haec dicit
Dominus spadonibus omnibus: Qui observaverint praecepta
mea, et elegerint quae ego volo, et custodierint
testamentum meum; dabo illis in domo mea et in muro
meo locum nominatum, meliorem filiorum et filiarum:
nomen aeternum dabo illis, et non deerit illis <note>(Isai. LVI,
4, 5)</note>
            </hi>. Aut si contrarium putant Isaiam Moysi, hic eis
placeat, si ille displicet; non est parum adversus istos.
Nobis enim sufficit scire unum Deum locutum et per
Moysen et per Isaiam: et maledictum esse omnem qui
non suscitaverit semen in Israel, sive tunc, cum populo
secundum carnem propagando etiam carnalis prolis
operatio in conjugali castitate ad officium civicum
pertinebat; sive nunc, ne quisquam spiritualiter natus,
putet sibi debere sufficere, nec instet dominicis
lucris, quibus quisque pro modulo suo praedicando
Christum, debet generare christianos. Ita illa divina
sententia tempora utriusque Testamenti mira brevitate
complectitur, <hi>Maledictus omnis qui non suscitaverit
semen in Israel.</hi> </p>
</div2>
      </div1>

<div1>
        <head> <hi>LIBER QUINTUS DECIMUS.</hi> </head>
<div2>
          <head>CAPUT PRIMUM</head>
<pb n="0301"/>
          <p>FAUSTUS. dixit: Quare non
accipitis Testamentum Vetus? Quia et omne vas plenum
superfusa non recipit, sed effundit: et stomachus
satur rejicit ingesta. Proinde et Judaei ex praeoccupatione
Moyseos Testamento Veteri satiati, respuerunt
Novum: et nos ex Christi praeventione Novo referti,
respuimus Vetus. Vos ideo utrumque accipitis, quia
in neutro estis pleni, sed semi: alterumque ex altero
<pb n="0302"/>
in vobis non tam repletur, quam corrumpitur; quia
et sema vasa nunquam de dissimili implentur materia,
sed de eadem ac sibi simili, ut vini vino, mellis
melle, et aceti aceto: quibus si dissimilia et non sui
generis superfundas, ut melli fel, et aquam vino, et
aceto garos: non repletio vocabitur haec, sed adulterium.
Haec ergo causa est, unde nos parum accipimus
Testamentum Vetus: et quia Ecclesia nostra, sponsa
<pb n="0303"/>
Christi, pauperior quidem ei nupta, sed diviti, contenta
sit bonis mariti sui, humilium amatorum dedignatur
opes, sordent ei Testamenti Veteris et ejus
auctoris munera, famaeque suae custos diligentissima,
nisi sponsi sui non accipit litteras. Vestra sane Ecclesia
usurpet Testamentum Vetus, quae ut lasciva virgo
immemor pudoris, alieni viri et muneribus gaudet et
litteris. Amator denique ille vester, et pudoris corruptor
Hebraeorum Deus, diptychio lapideo suo, aurum
vobis promittit et argentum, ventris saturitatem <note>(Deut.
VIII, 7-9)</note>, et terram Chananaeorum <note>(Exod. XXIII, 23)</note>.
Hi vos delectaverunt tam sordidi quaestus, ut libeat
peccare post Christum, ut sitis ingrati tam immensis
dotibus ejus. Haec vos illiciunt, ut in Hebraeorum depereatis
Deo post nuptias Christi. Discite ergo jam
nunc etiam falli vos, et decipi falsis promissionibus
ejus. Pauper est, egens est, nec ea quidem praestare
potest quae promittit: nam si suae propriae conjugi,
dico autem Synagogae, nihil horum praestat quae
pollicetur, et quidem morem gerenti sibi per omnia,
et servienti submissius quam ancilla; vobis praestare
quid poterit alienis ab se, et mandatorum suorum
detrectantibus jugum superba cervice? Sed vos quidem
pergite agere ut coepistis, rudem pannum veteri
vestimento committite, novum vinum veternosis
utribus credite <note>(Matth. IX, 16, 17)</note>, duobus maritis
nulli placituri servite, christianam denique fidem
Hippocentaurum facite, nec equum perfectum, nec
hominem: nobis soli Christo servire permittite, ejus
tantum immortali dote contentis, et imitantibus
Apostolum qui dicit, <hi>Sufficientia nostra ex Deo est, qui
nos idoneos probavit ministros Novi Testamenti <note>(II Cor.
III, 5, 6)</note>
            </hi>. Hebraeorum Dei et nostra admodum diversa
conditio est; quia nec ipse quae promittit implere
potest, et nos ea fastidimus accipere. Superbos nos
adversus blanditias ejus, Christi liberalitas fecit. Ac
ne incongrue me haec comparasse existimes, Paulus
in nos hanc conjugalis disciplinae similitudinem prior
contulit, dicens: <hi>Quae sub viro est mulier vivente viro
alligata est lege viri: si autem mortuus fuerit vir ejus,
soluta est a lege viri. Ergo vivente viro vocabitur,</hi> inquit, <hi>adultera, si juncta fuerit alteri viro: quod si mortuus
fuerit vir ejus, non erit adultera alii conjuncta 
 <note>(Rom.
VII, 2, 3)</note>
            </hi>. Per hoc ostendens, spiritu moechari eos
qui non ante repudiantes, et in mortuis quodam modo
ponentes Legis auctorem, tum demum se copulaverint
Christo. Quod dictum ad eos praecipue spectat, qui
crediderint ex Judaeis, videlicet ut ipsi sint primae
superstitionis obliti. Nobis vero in hoc quid opus est
vel praecepto, quibus ex Gentilitate conversis ad
Christum, Hebraeorum Deus non mortuus debet videri,
sed nec natus? Sane Judaeo, si credat, Adoneus
debet videri defunctus, gentili vero idolum: et unicuique
quod est veneratus ante cognitum Christum.
Nam si post idololatriae divortia Hebraeorum quis
Deum et Christum pariter colat, nihil ille quidem a
detriti pudoris femina discrepavit, quae post unius
mariti obitum duobus nupserit.</p>
</div2>

<div2>
          <head>CAPUT II.</head>
<p>AUGUSTINUS respondit: Audite haec,
<pb n="0304"/>
quorum corda possidet Christus; et videte, si toleratis,
nisi quia ipse est vestra patientia. Faustus novo melle
plenus, respuit acetum vetus, et Paulus aceto vetere plenus,
effudit dimidium, quo caperet infusum mel novum;
non servandum, sed corrumpendum. Vides enim,
quod ait apostolus Paulus, <hi>Servus Christi Jesu, vocatus
apostolus, segregatus in Evangelium Dei,</hi> ex melle
novo est. Illud autem quod sequitur, <hi>Quod ante promiserat
per Prophetas suos in Scripturis sanctis de Filio
suo, qui factus est ei ex semine David secundum
carnem <note>(Rom. I, 1-3)</note>
            </hi>; ex aceto vetere. Quis hoc sustineret
audire, nisi nos consolaretur idem dicens: <hi>Oportet
et haereses esse, ut probati manifesti fiant in vobis <note>(I Cor. XI, 19)</note>
            </hi>?
Sed quid opus est eadem jam superius
satis dicta repetere <note>(Lib. 8)</note>? Nam pannum novum et
vestimentum vetus, et vinum novum et utres veteres,
non duo Testamenta significare, sed duas vitas, et
spes duas: ad duo vero Testamenta intelligenda
illam datam esse a Domino similitudinem, <hi>Propterea
omnis scriba eruditus in regno Dei similis est patrifamilias
proferenti de thesauro suo nova et vetera <note>(Matth. XIII,
52)</note>
            </hi>, ex his quae ante diximus, recordetur qui potuerit,
vel certe recenseat qui voluerit. Duas enim spes
si quis habendas putaverit ut et propter felicitatem
terrenam, et propter regnum coelorum Deo serviat;
haec illam non capit, et cum haec aliqua tribulatione
fuerit perturbata, deficiens homo amittet etiam illam.
Inde est et illud: <hi>Nemo potest duobus dominis servire.</hi> 
Quod exposuit dicens, <hi>Non potestis Deo servire et
mammonae <note>(Id. VI, 24)</note>
            </hi>. Vetus autem Testamentum
recte intelligentibus prophetia est Novi Testamenti.
Itaque et in illo primo populo sancti Patriarchae et
Prophetae, qui intelligebant quod agebant, vel quod
per eos agebatur, in Novo Testamento habebant
istam spem salutis aeternae: ad illud enim pertinebant,
quod intelligebant et diligebant; quia etsi nondum
revelabatur, jam tamen figurabatur. Ad Vetus
autem illi pertinebant, qui non illic amplius quam
promissa temporalia cogitata concupiscebant, in
quibus aeterna figurata et prophetata non intelligebant.
Sed haec jam satis superque prioribus responsionibus
nostris dicta sunt.</p>
</div2>

<div2>
          <head>CAPUT III.</head>
<p>Illa vero est mirabilis impudentia,
cum Manichaeorum sacrilega et immunda societas
etiam castam sponsam Christi se jactare non dubitat:
in quo adversus sanctae Ecclesiae vere casta membra
quid proficit, nisi ut veniat in mentem adversus tales
apostolica illa admonitio: <hi>Aptavi vos uni viro, virginem
castam exhibere Christo. Timeo autem, ne sicut serpens
Evam fefellit astutia sua, sic et vestrae mentes corrumpantur
a castitate, quae est in Christo <note>(II Cor. XI, 2, 3)</note>
            </hi>?
Quid enim agunt isti evangelizantes nobis praeter quod
accepimus, nisi ut nos a castitate corrumpant, quam
Christo servamus, quando legem Dei culpant nomine
vetustatis, et errorem suum laudant nomine novitatis,
quasi omnis vetustas fugienda sit, aut omnis
novitas appetenda; cum et mandatum vetus in laude
<pb n="0305"/>
ponat apostolus Joannes <note>(I Joan. II, 7)</note>, et profanas
verborum novitates evitari jubeat apostolus Paulus <note>(I Tim. VI, 20)</note>?
Te ergo, vera sponsa veri Christi Ecclesia
catholica, alloquar et ego te pro modulo meo,
qualiscumque filius et servus tuus positus in te dispensare
cibaria conservis meis. Cave semper, ut caves,
Manichaeorum impiam vanitatem, jam tuorum
periculo expertam, et liberatione convictam. Ille me
quondam de gremio tuo error excusserat: expertus
fugi quod experiri non debui. Sed tibi profecerint
etiam pericula mea, cui nunc servit liberatio mea.
Quia nisi mihi verus et verax sponsus tuus, de cujus
latere facta es, in vero sanguine suo remissionem
peccatorum posuisset, absorbuisset me vorago fallaciae,
et terram factum serpens irreparabiliter devorasset.
Noli decipi nomine veritatis: hanc sola tu habes,
et in lacte tuo, et in pane tuo; in hac autem
tantum nomen ejus est, ipsa non est. Et in tuis quidem
grandibus secura es: sed appello in te parvulos
tuos, fratres, filios, dominos meos, quos vel tanquam
ova sollicitis alis foves, vel tanquam infantes lacte
nutris, sine corruptione fecunda, virgo mater. Hos in
te appello teneros fetus tuos, ne garrula curiositate
seducantur abs te; sed potius anathement, si quis eis
evangelizaverit praeter id quod acceperunt in te <note>(Galat.
I, 9)</note>: nec relinquant verum veracemque Christum,
in quo sunt omnes thesauri sapientiae et scientiae absconditi <note>(Coloss. II, 3)</note>,
et magnam multitudinem dulcedinis
ejus, quam abscondit metuentibus se, perfecit
autem sperantibus in se <note>(Psal. XXX, 20)</note>. Ibi vero
quomodo possunt esse verba veracis, in praedicatore
Christi fallacis? Contemne insultationes eorum: quia
bene tibi es conscia, promissionem vitae aeternae te
adamasse in muneribus sponsi tui, id est, ipsum
sponsum tuum, quia ipse est vita aeterna.</p>
</div2>

<div2>
          <head>CAPUT IV.</head>
<p>Non autem, sicut illi desipiunt, ad
alienum deum seducta es, promittentem saturitatem
ventris et terram Chananaeorum. Intelligis quippe in
ipsis etiam promissionibus te jam tunc figuratam et
prophetatam, praescientiam parturisse sanctorum. Nec
lapideo diptychio miserabili dicacitate reprehenso movearis:
quia non habes lapideum cor, quod illae tabulae
in populo priore significabant. Es enim <hi>epistola</hi> 
Apostolorum, <hi>scripta non atramento, sed spiritu Dei vivi;
non in tabulis lapideis, sed in tabulis cordis carnalibus <note>(II Cor. III, 2, 3)</note>
            </hi>.
Ad quae verba illi vani gaudent, putantes
Apostolum reprehendisse dispensationem illi tempori
congruam Veteris Testamenti, non intelligentes
hoc eum ex Propheta dixisse. Haec enim verba, quae
imperite amplectuntur, longe antequam per Apostolos
dicerentur et implerentur, a Prophetis, quos respuunt,
praenuntiata sunt. Propheta enim dixerat: <hi>Auferam
eis cor lapideum, et dabo eis cor carneum <note>(Ezech. XI,
19)</note>
            </hi>. Videant si non hoc est, <hi>Non in tabulis lapideis,
sed in tabulis cordis carnalibus.</hi> Nam neque ibi quod
dictum est cor carneum, neque hic tabulae carnales,
hoc volunt, ut carnaliter sapiamus: sed quia in
<pb n="0306"/>
comparatione lapidis, qui sine sensu est, caro sentit;
per lapidis insensualitatem significatum est cor non
intelligens, et per carnis sensualitatem significatum
est cor intelligens. Tu potius istos irride, qui dicunt,
et terram et ligna et lapides habere sensum, et intelligentiore
vita vivere, carnes autem stolidiore et obtusiore.
Unde non a veritate, sed a sua vanitate coguntur
fateri mundius esse legem conscriptam in tabulis
lapideis, quam suum thesaurum in pellibus morticinis.
An forte quia in fabella sua etiam lapides dicunt
esse ossa principum, non eis dubitant coria praeponere
agnorum? Nempe ergo illa Testamenti arca
mundius tegebat lapideas tabulas, quam caprina pellis
codicem istorum. Haec tu misericorditer irride, ut
eis irridenda et fugienda commendes: nam in illo
diptychio lapideo, jam tu non corde lapideo intelligis,
quid duro illi populo congruebat; et in eo tamen
agnoscis petram, ipsum sponsum tuum, illum quem
Petrus loquitur, <hi>lapidem vivum ab hominibus reprobatum,
a Deo autem electum et honorificatum.</hi> Illis ergo
erat <hi>lapis offensionis, et petra scandali:</hi> tibi autem <hi>lapis
quem reprobaverunt aedificantes, factus est in caput
anguli <note>(I Petr. II, 4-8)</note>
            </hi>. Quod totum idem Petrus
apostolus explicat, et totum a Prophetis, a quibus
isti damnati alienantur, praedictum esse commemorat.
Lege sane etiam illud diptychium: ne timeas,
plane sponsi tui est. Aliis lapis ille significavit duram
stoliditatem: tibi autem firmam stabilitatem. Digito
Dei scriptae sunt tabulae illae <note>(Exod. XXXI, 18)</note>: digito
Dei sponsus tuus ejecit daemonia <note>(Luc. XI, 20)</note>: digito
Dei expelle tu doctrinas daemoniorum mendaciloquorum
cauteriantium conscientiam <note>(I Tim. IV, 2)</note>. Ex
hoc diptychio repellis adulterum, qui se Paracletum
dicit, ut sancto nomine te seducat. Quinquagesimo
enim die post Pascha datae sunt illae tabulae <note>(Exod.
XX)</note>; et quinquagesimo die post passionem sponsi tui
quam Pascha illud praefigurabat, datus est digitus Dei,
Spiritus sanctus promissus Paracletus <note>(Act. II, 1-4)</note>.
Noli ergo formidare diptychium, quo tibi scripta olim,
quae nunc agnosceres, mittebantur: tantum noli esse
sub lege, ne illam timore non impleas; sed sub gratia,
ut sit in te plenitudo legis charitas. Non enim
aliud diptychium recensebat sponsi tui amicus, cum
diceret: <hi>Nam, Non adulterabis, Non homicidium facies,
Non concupisces, et si quod est aliud mandatum,
in hoc sermone recapitulatur, Diliges proximum tuum
tanquam te ipsum. Dilectio proximi malum non operatur.
Plenitudo autem legis est charitas <note>(Rom. XIII, 9
et 10)</note>
            </hi>. Ibi enim sunt duo illa praecepta, dilectionis
Dei, et dilectionis proximi, singulis tabulis explicata.
Hoc ergo diptychium ille praemisit, qui tibi haec duo
praecepta veniens commendavit, in quibus tota Lex
pendet et Prophetae <note>(Matth. XXII, 37-40)</note>. In primo
praecepto est castitas nuptiarum tuarum, in secundo
unitas membrorum tuorum: illo amplecteris divinitatem,
isto congregas societatem. Quae duo praecepta,
ipsa sunt decem: tria pertinent ad Deum, et septem
<pb n="0307"/>
ad proximum. O pudicum diptychium, in quo, vetere
figura, ille dilector et dilectus tuus praenuntiabat tibi
canticum novum, in decachordo psalterio <note>(Psal. XCI,
4)</note>: tanquam pro te etiam nervos suos extensurus
in ligno, ut de peccato peccatum damnaret in carne,
et justitia legis impleretur in te <note>(Rom. VIII, 3, 4)</note>.
O diptychium conjugale, quod non sine causa odit
adultera!</p>
</div2>

<div2>
          <head>CAPUT V.</head>
<p>Jam enim mihi ad te est sermo, manichaea
congregatio fallax, et fallaciis involuta. Itane
multinuba tot elementis, vel potius meretrix prostituta
daemoniis, et sacrilegis vanitatibus impraegnata,
audes matrimonium catholicum Domini tui, crimine
impudicitiae lacerare? Ostende nobis moechos tuos,
splenditenentem ponderatorem, et Atlantem laturarium.
Illum enim dicis capita elementorum tenere,
mundumque suspendere; istum autem genu fixo, scapulis
validis subbajulare tantam molem, utique ne
ille deficiat. Ubi sunt isti? Qui si vere essent, quando
ad te venirent occupati tanto negotio? quando ad te
intrarent, ut blanda manu tua, et otiosa, plane delicata,
post tantum laborem, alteri digitos, alteri humeros
confricares? Sed fallunt te mala daemonia,
quae tecum scortantur, ut concipias mendacia, et parias
phantasmata. Cur ergo non respuas diptychium
veri Dei, tuis membranis inimicum, quibus tot falsos
deos adamasti mente vagabunda per figmenta cogitationum
tuarum, quibus omnia poetica mendacia graviora
et honestiora reperirentur, vel hoc certe, quod
apud poetas neminem decipit ipsa professio falsitatis,
in libris autem tuis tanta fallaciarum turba, pueriles
et in senibus animas, nomine veritatis illectas, miserabilibus
corrumpit erroribus, cum prurientes auribus,
sicut Apostolus dicit, et a veritate auditum suum
avertentes, ad fabulas convertuntur <note>(II Tim. IV, 4)</note>?
Quomodo ergo sanam doctrinam ferres illarum tabularum,
ubi primum praeceptum est, <hi>Audi, Israel; Dominus
Deus tuus, Deus unus est <note>(Deut. VI, 4)</note>
            </hi>, cum tot
deorum nominibus delectata turpissimi cordis fornicatione
voluteris? Annon recordaris amatorium canticum
tuum, ubi describis maximum regnantem regem,
sceptrigerum perennem, floreis coronis cinctum
et facie rutilantem? Quem si solum talem amares,
erubescendum tibi esset: nam etiam vir unus floreis
coronis cinctus pudicae conjugi displiceret. Neque
enim potes dicere hoc aliqua mystica significatione
ita dictum, vel ita demonstratum, cum tibi praecipue
laudari Manichaeus non ob aliud soleat, nisi quod remotis
figurarum integumentis, ipse tibi veritatem nudam
et propriam loqueretur. Proprie igitur cantas
Deum regem sceptrigerum, floribus coronatum. Ponat
saltem sceptrum, quando coronis floreis cingitur: non
decet regiae virgae severitatem illa luxuriae mollitudo.
Huc accedit, quia non a te solus adamatus est: sequeris
enim cantando, et adjungis duodecim saecula
<pb n="0308"/>
floribus convestita, et canoribus plena, et in faciem
patris flores suos jactantia. Ubi et ipsos duodecim
magnos quosdam deos profiteris, ternos per quatuor
tractus, quibus ille unus circumcingitur. Quem quomodo
immensum faciatis, quem sic circumdatum dicitis,
nunquam invenire potuistis. Adjungis etiam innumerabiles
regnicolas, et deorum agmina, et angelorum
cohortes: quae omnia non condidisse dicis
Deum, sed de sua substantia genuisse.</p>
</div2>

<div2>
          <head>CAPUT VI.</head>
<p>Ita convinceris innumerabiles deos
colere, non ferendo sanam doctrinam, qua docetur
unus de uno Deo natus Filius, et utriusque Spiritus
sanctus. Quos tamen non solum innumerabiles, sed
nec tres deos fas est dicere: quorum est non solum
una eademque substantia, sed etiam una eademque
operatio, per ipsam propriam unam eamdemque substantiam;
per creaturam vero corporalem etiam demonstratio
singulorum. Haec tu non intelligis, non
capis: novi, plena es, inebriata es, ingurgitata es
fabuloso sacrilegio. Digeras aliquando quod exhalas,
et te jam obruere talibus desinas: interim canta quod
cantas, et inspice, si potes, dedecus fornicationis tuae.
Invitavit enim te doctrina daemoniorum mendaciloquorum
ad fictas domos angelorum, ubi flat aura salubris,
et ad campos ubi scatent aromata, cujus
arbores et montes, maria et flumina, dulce nectar
fluunt per cuncta saecula. Et credidisti et finxisti haec
in corde tuo, ubi vanis recordationibus luxuriata et
dissoluta jacteris. Cum enim quaedam talia dicuntur
de ineffabili affluentia spiritualium deliciarum, utique
in aenigmate dicuntur; ita ut noverit animus qui talibus
exercetur, esse aliud quod ibi quaerendum et intelligendum
sit, sive corporeis sensibus in veritate
corporali tale quid demonstretur, sicut ignis in rubo <note>(Exod. III, 2)</note>,
et de virga serpens, et de serpente
virga <note>(Id. IV, 2-4)</note>, et tunica Domini a persecutoribus
non divisa <note>(Joan. XIX, 24)</note>, et obsequio mulieris unctio
pedum aut capitis ejus <note>(Matth. XXVI, 7, et Joan.
XII, 3)</note>, et frondes multitudinis praecedentis et consequentis
asellum ejus <note>(Matth. XXI, 7-9)</note>: sive in spiritu
per imagines corporum, vel in somnio, vel in
ecstasi figurate ostendantur, sicut Jacob scalae <note>(Gen.
XXVIII, 12)</note>, et Danieli lapis praecisus sine manibus et
auctus in montem <note>(Dan. II, 34, 35)</note>, et Petro ille
discus <note>(Act. X, 11)</note>, et Joanni tam multa <note>(Apoc. I,
etc.)</note>: sive sola locutione ad eumdem modum figurentur,
sicut Cantica canticorum <note>(Cantic. I, etc.)</note>, et
quod in Evangelio fecit pater familias nuptias filio
suo <note>(Matth. XXII, 2-14)</note>, et homo quidam duos filios
habuit, frugi et luxuriosum <note>(Luc. XV, 11-32)</note>, et homo
quidam novellavit vineam, et locavit agricolis <note>(Matth.
XXI, 33)</note>. Tu vero praecipue Manichaeum ob hoc praedicas,
quod non ad talia dicenda, sed potius ad solvenda
ultimus venerit: ut et figuris antiquorum apertis,
et suis narrationibus ac disputationibus evidenti
luce prolatis, nullo se occultaret aenigmate. Addis
eam praesumptionis hujus causam, quod videlicet
<pb n="0309"/>
antiqui, ut figuras hujusmodi vel viderent, vel agerent,
vel dicerent, sciebant istum postea venturum, per
quem cuncta manifestarentur: iste autem, qui sciret
post se neminem adfuturum, sententias suas nullis
allegoricis ambagibus texeret. Quid ergo facit affectus
tuus desideriis carnalibus sordidus, in campis et montibus
nemorosis, et coronis floreis, et scatentibus
aromatibus? Si non sunt aenigmata rationis, phantasmata
sunt cogitationis, aut vecordia furoris. Si
vero aenigmata esse dicuntur, cur non fugis adulterum,
apertam veritatem, ut illiciat, promittentem, et fabulosa
fallacia quos illexerit illudentem? Nonne ministri
ejus, et ipsi miseri talibus vanitatibus venenati, in
hamo suo solent hanc escam de Paulo apostolo ponere,
ubi ait: <hi>Ex parte enim scimus, et ex parte prophetamus;
cum autem venerit quod perfectum est, quod
ex parte est, auferetur;</hi> et, <hi>Videmus nunc per speculum
in aenigmate, tunc autem facie ad faciem <note>(I Cor. XIII,
9, 10, 12)</note>
            </hi>? Ut scilicet apostolus Paulus ex parte
scierit, et ex parte prophetaverit, per speculum et in
aenigmate videns, quod totum auferendum est veniente
Manichaeo, et afferente quod perfectum est, ubi facie
ad faciem veritas videatur. O lasciva, immunda, sine
fronte adhuc ista garris, adhuc pascis ventos, adhuc
amplecteris idola cordis tui! Itane tu facie ad faciem
vidisti regnantem regem sceptrigerum, floreis coronis
cinctum, et deorum agmina, et splenditenentem magnum,
sex vultus et ora ferentem, micantemque
lumine; et alterum regem honoris, Angelorum exercitibus
circumdatum; et alterum adamantem heroam
belligerum; dextra hastam tenentem, et sinistra clypeum;
et alterum gloriosum regem tres rotas impellentem,
ignis, aquae, et venti; et maximum Aulantem
mundum ferentem humeris, et eum genu fixo
brachiis utrinque secus fulcientem? Haec et alia mille
portenta tu facie ad faciem vidisti, an haec tibi doctrina
daemoniorum mendaciloquorum per ora deceptorum
cantat, et nescis? Vae tibi, infelix! ecce quibus phantasmatibus
constupraris, ecce quas vanitates pro veritate
lambis: et serpentinis poculis ebria, de diptychio
lapideo audes insultare matronali verecundiae conjugis
unici Filii Dei; quia illa jam non sub paedagogio
Legis, sed sub magisterio gratiae, nec superba operibus,
nec fracta terroribus, vivit ex fide et spe et
charitate, facta Israel, in quo dolus non est <note>(Joan. I,
45)</note>, et audiens quod ibi scriptum est, <hi>Dominus Deus
tuus, Deus unus est <note>(Deut. VI; 4)</note>
            </hi>: quod tu non audiens,
in tam multos fictos deos fornicationem tuam
diffudisti.</p>
</div2>

<div2>
          <head>CAPUT VII.</head>
<p>Quomodo non sint tibi inimicae
illae Tabulae, in quibus secundum praeceptum est, <hi>Non
accipies in vanum nomen Domini Dei tui <note>(Exod. XX,
7)</note>
            </hi>; quandoquidem tu etiam ipsum Christum, qui propter
carnales a carnali vanitate mundandos, etiam
<pb n="0310"/>
carneis oculis verus in veritate carnis exortus est, in
fallaciae vanitate posuisti? Quomodo tibi non sit adversum
tertium praeceptum de sabbati requie, quae
tot figmentorum illusionibus inquieta anima ventilaris?
Haec tria praecepta quomodo pertineant ad dilectionem
Dei, quando capies, quando sapies, quando
amabis? Immoderata es, et foeda, et contentiosa:
tumuisti, evanuisti, viluisti, excessisti modum tuum,
turpasti decorem tuum, turbasti ordinem tuum. Talis
apud te fui, novi te. Quo pacto ergo te nunc doceam
haec tria praecepta ad dilectionem Dei pertinere, ex
quo, et per quem, et in quo sunt omnia <note>(Rom. XI,
30)</note>? Unde hoc intelligis, quando nec illa septem, quae
ad dilectionem proximi pertinent qua humanae vitae
societas continetur, erroris tui detestanda perversitate
nosse atque observare permitteris? In quibus
mandatum primum est, <hi>Honora patrem tuum et matrem
tuam:</hi> quod et Paulus commemorat mandatum
primum in repromissione, eadem atque itidem etiam
ipse praecipiens <note>(Exod. XX, 12, et Ephes. VI, 2)</note>. Tu
autem doctrina daemoniaca didicisti inimicos deputare
parentes tuos, quod te per concubitum in carne
ligaverint, et hoc modo utique deo tuo immundas
compedes imposuerint. Hinc etiam consequens praeceptum,
quod est, <hi>Non maechaberis,</hi> ita violatis, ut
hoc maxime in conjugio, detestemini, quod filii procreantur;
ac sic Auditores vestros, dum cavent ne
feminae quibus miscentur concipiant, etiam uxorum
adulteros faciatis. Ducunt enim eas ex lege matrimonii,
tabulis proclamantibus, liberorum procreandorum
causa: et vestra lege, metuentes ne particulam dei
sui sordibus carnis afficiant, ad explendam tantum
libidinem feminis impudica conjunctione miscentur;
filios autem inviti suscipiunt, propter quod solum
conjugia copulanda sunt. Quomodo ergo non prohibes
nubere, quod de te tanto ante praedixit Apostolus <note>(I Tim. IV, 3)</note>,
quando id conaris auferre de nuptiis,
unde sunt nuptiae? Quo ablato, mariti erunt turpiter
amatores; meretrices, uxores; thalami, fornices;
soceri, lenones. Ac per hoc etiam illud praeceptum,
quod est, <hi>Non occides,</hi> ex ejusdem erroris perversitate
non servas. Dum enim times ne dei tui membrum
ligetur in carne, non das esurienti panem: hic formidans
homicidium falsum, illic perpetras verum.
Itaque si incurras in eum famelicum qui mori possit,
nisi cibum porrigendo subvenias; jam tu homicida
teneberis aut lege Dei, si non dederis; aut lege Manichaei,
si dederis. Quid caetera Decalogi praecepta,
quomodo servabis? An a furto abstineas, ut nescio
quis panem, seu quamlibet escam in suis visceribus
trucidandam, devoret potius, quam tu, si possis, ei
subripias, atque ad officinam ventris Electorum tuorum
curras, ut furto tuo deus tuus nec in gravius
incidat vinculum, et quo inciderat eruatur? Porro si
in eodem furto comprehendaris; nonne per ipsum
deum tuum, non te abstulisse jurabis? Quid enim
<pb n="0311"/>
tibi facturus est talis deus, cui dicis, Falsum juravi
per te, sed pro te; nisi velles ut exitium tibi inferrem,
dum honorem deferrem? Ita et illud mandatum
Legis, <hi>Ne falsum testimonium dicas,</hi> propter membra
dei tui sic contemnes, ut ea non solum testimonio,
sed et juramento falso de compedibus liberes. Jam
vero quod sequitur, <hi>Non concupisces uxorem proximi
tui <note>(Exod. XX, 13, 16, 17)</note>
            </hi>, debet apud te impleri:
et hoc unum video, quod nulla tui erroris necessitate
violare cogaris. Sed si nefas est conjugem concupiscere
alienam, considera quid sit concupiscendum
se proponere alienis: et recordare deos tuos formosos
et deas formosas, praebentes se ut ardenter concupiscantur,
illi a feminis principibus tenebrarum, et
illae a masculis: quibus excitatis in fruendi libidinem,
et in suos amplexus inhianter aestuantibus,
eruant ab eis illum deum tuum ubique compeditum,
et tanta suorum turpitudine, ut solvi valeat, indigentem.
Nam rem proximi non concupiscere, quod est
ultimum Decalogi mandatum, unde potes, misera?
Nonne tibi deus ipse tuus in terra aliena se fabricare
mentitur saecula nova, ubi post falsam victoriam falso
triumpho tumescas? Quod cum modo insana vanitate
desideras, et eamdem terram gentis tenebrarum
summa vicinitate substantiae tuae conjungi credis, utique
rem proximi concupiscis. Merito tibi est inimicum
diptychium, continens tam bona mandata multum
errori tuo contraria. Nam illa tria quae ad dilectionem
Dei pertinent, omnino ignoras, omnino non
servas: haec autem septem quibus societas humana
non laeditur, si quando custodis, aut pudore reprimeris,
ne inter homines confundaris; aut timore frangeris,
ne publicis legibus puniaris; aut malum factum
bona aliqua consuetudine horrescis; aut ipsa naturali
lege, quam injuste alteri facias quod tibi ab altero
fieri non vis, advertis: error tamen tuus quam te
in contrarium ire compellat, et dum sequeris, et
dum non sequeris, sentis; cum vel hoc facis quod
pati non vis, vel ideo non facis quia pati non vis.</p>
</div2>

<div2>
          <head>CAPUT VIII.</head>
<p>At ista vera sponsa Christi, cui
de diptychio lapideo fronte impudentissima insultas,
intelligit quid distet inter litteram et spiritum <note>(II Cor.
III, 6)</note>, quae duo dicuntur alio modo, Lex et gratia:
et non jam in vetustate litterae, sed in novitate spiritus
Deo serviens <note>(Rom. VII, 6)</note>, non est jam sub
lege, sed sub gratia. Neque enim litigiosa caecatur;
sed mitis intendit verbis Apostoli, ut intelligat quid
appellet legem, sub qua nos jam non vult esse, quia <hi>transgressionis gratia posita est, donec veniret semen cui
promissum est 
 <note>(Galat. III, 19)</note>
            </hi>: et quia ideo <hi>subintravit,
ut abundaret delictum; ubi autem abundavit delictum,
superabundavit gratia <note>(Rom. V, 20)</note>
            </hi>. Nec ideo
tamen eadem legem peccatum vocat, quia sine
gratia non vivificat; auget enim potius reatum praevaricatione
addita: <hi>Ubi enim lex non est, nec praevaricatio <note>(Id. IV, 15)</note>
            </hi>;
et ideo per se ipsam, cum sola
littera est sine spiritu, id est, lex sine gratia, tantummodo
reos facit: sed proponit sibi quod putare
<pb n="0312"/>
minus intelligentes possent, et aperit quid dicat,
cum ait: <hi>Quid ergo dicemus? Lex peccatum est? Absit:
sed peccatum non cognovi nisi per legem. Nam
concupiscentiam nesciebam, nisi lex diceret, Non concupisces.
Occasione itaque accepta, peccatum per mandatum
fefellit me, et per illud occidit. Itaque lex quidem
sancta, et mandatum sanctum et justum et bonum.
Quod ergo bonum est, factum est mihi mors? Absit:
sed peccatum ut appareat peccatum, per bonum mihi
operatum est mortem <note>(Rom. VII, 7-13)</note>
            </hi>. Haec ista, cui tu
insultas, intelligit; quia gemens petit, quia humilis
quaerit, quia mitis pulsat: et sic videt non reprehendi
legem, cum dicitur, <hi>Littera occidit, spiritus
autem vivificat <note>(II Cor. III, 6)</note>
            </hi>; sicut non reprehenditur
scientia, cum dicitur, <hi>Scientia inflat, charitas vero
aedificat.</hi> Nam utique ipse dixerat, <hi>Scimus quia omnes
scientiam habemus:</hi> et tunc adjungit, <hi>Scientia inflat,
charitas vero aedificat <note>(I Cor. VIII, 1)</note>
            </hi>. Utquid ergo
habebat ipse quo inflaretur, nisi quia cum charitate
non solum non inflat scientia, sed etiam firmat? Ita
littera cum spiritu, et lex cum gratia, jam non eo
modo littera et lex appellatur, sicut per se ipsam cum
occidit abundante delicto. Ita enim lex et <hi>virtus peccati</hi> 
dicta est <note>(Id. XV, 56)</note>, cum auget ejus noxiam
delectationem, per severam prohibitionem. Nec tamen
etiam sic mala est: <hi>sed peccatum ut appareat
peccatum, per bonum operatum est mortem.</hi> Ita multa
quibusdam sunt noxia, quamvis non sint mala. Nam
et vos cum oculos doletis, etiam contra deum vestrum
solem fenestras clauditis. Haec igitur sponsa Christi,
jam mortua legi, id est, peccato, quod legis prohibitione
fit abundantius, cum lex sine gratia jubet,
non juvat: tali ergo legi mortua, ut sit alterius qui
ex mortuis resurrexit, discernit ista sine legis injuria,
ne sacrilegium committat in ejus auctorem: quod tu
facis in eum, quem non intelligis auctorem boni; cum
audias Apostolum dicentem, <hi>Itaque lex quidem sancta,
et mandatum sanctum et justum et bonum.</hi> Ecce auctor
boni est, qui tibi videtur unus ex principibus tenebrarum.
Attende veritatem, ferit tibi oculos. Ecce
Paulus apostolus dicit, <hi>Lex quidem sancta, et mandatum
sanctum et justum et bonum.</hi> Ecce cujus auctorest,
qui diptychium illud, quod stulta irrides, in
magni sacramenti dispensationem praemisit. Eadem
quippe lex, quae per Moysen data est, gratia et veritas
per Jesum Christum facta est <note>(Joan. I, 17)</note>, cum
accessit litterae spiritus, ut inciperet impleri justitia
legis, quae non impleta reos etiam praevarisatione
faciebat. Neque enim alia lex est sancta et justa et
bona, et alia per quam peccatum mortem operatur,
cui mori nos oportet, ut simus alterius qui ex mortuis
resurrexit: sed eadem ipsa est. Ecce sequere,
lege. <hi>Sed peccatum,</hi> inquit, <hi>ut appareat peccatum, per
bonum mihi est operatum mortem, ut fiat supra modum
peccator, aut peccatum per mandatum.</hi> Surda, caeca,
audi, vide. <hi>Per bonum,</hi> inquit, <hi>mihi operatum est
mortem.</hi> Ergo lex semper est bona; sive obsit inanibus
gratia, sive prosit plenis gratia, semper est bona:
<pb n="0313"/>
sicut sol semper est bonus, quia omnis creatura Dei
bona est <note>(I Tim. IV, 4)</note>, sive dolentibus oculis noceat,
sive sanos mulceat. Proinde quod est oculis sanitas
ad videndum solem, hoc est gratia mentibus ad implendam
legem. Et sicut oculi sani non solis delectationi
moriuntur, sed illis ictibus asperis radiorum,
quibus reverberati in densiores tenebras pellebantur:
sic anima per charitatem spiritus salva facta, non
justitiae legis mortua dicitur, sed illi reatui et praevaricationi,
quam lex per litteram, cum gratia defuit,
faciebat. Itaque de illa utrumque dicitur, et, <hi>Bona est lex, si quis ea legitime utatur;</hi> 
 et quod sequitur, <hi>Sciens hoc, quia justo lex non est posita 
 <note>(Id. I,
8, 9)</note>
            </hi>; quia non opus habet terrente littera, quem
delectat ipsa justitia.</p>
</div2>

<div2>
          <head>CAPUT IX.</head>
<p>Haec sponsa Christi gaudens in spe
plenae salutis suae, et tibi optat bonam conversionem
a fabulis ad veritatem, ne Adoneum quasi adulterum
reformidans, cum versutissimo adultero serpente remaneas.
Adonai enim verbum hebraeum est, et interpretatur
Dominus, eo modo quo solus Deus dicitur
Dominus: sicut Latria, quod verbum graecum est, et
interpretatur Servitus, non quaecumque, sed illa qua
tantummodo Deo servitur: sicut Amen, interpretatur
Verum, non ubicumque et quomodocumque, sed mystica
religione. Quod si a te quaeratur unde tu quoque
habeas; praeter hebraeas litteras, vel quae ex hebraeo
sunt, non invenis. Non ergo timet Ecclesia Christi
istorum nominum objectionem: intelligit, et amat;
nec curat imperitum insultatorem: et quae nondum
intelligit, credit esse talia, qualia nonnulla experta est,
quae nondum intellecta sic erant. Objiciat ei quisque
quod Emmanuel adamaverit; irridet inscitiam illius
hominis, amplectitur veritatem hujus nominis. Objiciat
quod amaverit Messiam; repellit exstinctum adversarium,
tenet unctum magistrum. Ita te quoque
cupit sanari a vanis erroribus, et aedificari super fundamentum
Apostolorum et Prophetarum <note>(Ephes. II,
20)</note>. Quem dicis Hippocentaurum, nesciens quid loquaris,
nec attendis quid tibi tua fabula confecerit,
cum ex parte dei tui et ex parte terrae tenebrarum
falsum mundum fabricasti in corde tuo. Itane ille non
est Hippocentaurus, semiferus et semideus? Vere,
quia nec Hippocentaurus dicendus est. Quid autem sit,
tu attende, et erubesce et mitesce, ut corruptionem
tuam a serpente adultero perhorrescas: cujus astutiam
si apud Moysen credendam non putasti, apud Paulum
cavere debuisti, qui veram Ecclesiam volens virginem
castam exhibere Christo, <hi>Timeo,</hi> inquit, <hi>ne sicut serpens
Evam fefellit in versutia sua, ita corrumpantur
mentes vestrae a simplicitate et castitate, quae est in
Christo <note>(II Cor. XI, 2, 3)</note>
            </hi>. Hoc tu cum audires, usque
adeo tamen desipuisti, et venenatis incantationibus
ejus amens facta es, ut aliis multis haeresibus aliud
atque aliud idem serpens, tibi autem etiam se Christum
esse persuaserit. Porro si errant multae fallaciis
ejus variis et multiformibus irretitae, quae tamen hanc
admonitionem Apostoli veram fatentur: tu quantum
adulterata es, quam in longinquo prostituta, quae
<pb n="0314"/>
ipsum pro Christo habes, a quo Apostolus Christi seductam
Evam atque corruptam clamat, ut ab eo virginem
sponsam Christi tali admonitione custodiat?
Tenebravit cor tuum, qui tecum in phantasmatibus
lucidorum nemorum volutatur. Quae sunt, ubi sunt,
unde sunt fidelia promissa ejus? O ebria, non a vino <note>(Isai. LI, 21)</note> 
!</p>
</div2>

<div2>
          <head>CAPUT X.</head>
<p>Nempe conviciata es impudentia sacrilega
Deo Prophetarum, quod ipsis Judaeis sibi servientibus
non exhibuerit quod promisit. Nec sane
dixisti quid promiserit et non exhibuerit, ne ibi convincereris
aut jam exhibitum quod non intelligis, aut
adhuc futurum quod non credis. Tibi quid promissum
est et praesentatum, unde tibi fides fieret te accepturam
triumphos novorum saeculorum super terram tenebrarum?
Si aliquos prophetas protuleris, in quibus
legamus cum laude praedictos futuros Manichaeos,
unde jam tibi aliquid exhibitum putes, hoc ipso quia
esse vos videmus; prius probatura es quod non ipse
Manichaeus tibi prophetas finxerit, qui sibi ut crederes
voluit. Neque enim putat turpe mendacium: aut
vero potest dubitare falsos prophetas ostendere in pellibus
ovinis, qui Christum laudans asseverat falsas
cicatrices ostendisse in membris suis. At ego vos
plane praedictos lego, non solum a prophetis aliquando
obscurius, verum et ab Apostolo expressius. Sed videte
quemadmodum: <hi>Spiritus,</hi> inquit, <hi>manifeste dicit,
quia in novissimis temporibus recedent quidam a fide,
intendentes spiritibus seductoribus, et doctrinis daemoniorum
in hypocrisi mendaciloquorum, cauteriatam habentes
conscientiam suam, prohibentes nubere, abstinentes
a cibis quos Deus creavit ad perpiciendum cum
gratiarum actione fidelibus, et iis qui cognoverunt veritatem:
quia omnis creatura Dei bona est, et nihil abjiciendum
quod cum gratiarum actione percipitur <note>(I Tim.
IV, 1-4)</note>
            </hi>. Haec quemadmodum in vobis impleta sint,
et luce clarius omnium qui vos noverunt oculos tangit,
et supra pro tempore ostendimus.</p>
</div2>

<div2>
          <head>CAPUT XI.</head>
<p>Ista autem, quam doctrina apostolica
virginem castam uni viro exhibens Christo, a fallacia
serpentis qua tu corrupta es, monet ut caveat,
agnoscit Deum Prophetarum, Deum verum, Deum
suum: hujus ultimae pollicitationi secura credit, cujus
tanta promissa completa jam tenet; nec quisquam
dicit, ad praesens tempus ei confictos esse Prophetas,
quos in Judaeorum codicibus asserit. Quid enim incredibilius
promittebatur, quam id quod Abrahae dictum
est: <hi>In semine tuo benedicentur omnes gentes <note>(Gen. XXII, 18)</note>
            </hi>.
Et quid certius jam tenemus exhibitum?
Illa certe est ultima ejus promissio, quam propheta
breviter ita commemorat: <hi>Beati qui habitant in
domo tua; in saecula saeculorum laudabunt te <note>(Psal.
LXXXIII, 5)</note>
            </hi>. Finita quippe omni indigentia, et novissima
inimica morte destructa <note>(I Cor. XV, 26)</note>, perpetua
Dei laus erit otiosorum negotium: quo jam nemo accedet,
unde jam nemo discedet. Quod alibi propheta
ita commemorat: <hi>Collauda, Jerusalem, Dominum;
<pb n="0315"/>
lauda Deum tuum, Sion: quoniam confirmavit vectes
portarum tuarum, benedixit filios tuos in te <note>(Psal.
CXLVII, 1, 2)</note>
            </hi>. Clausis portis nullus intrabit, nullus
exibit. Quod et ipse sponsus in Evangelio dicit, fatuis
virginibus, etiam pulsantibus, se non aperturum <note>(Matth. XXV, 12)</note>.
Haec Jerusalem, sancta Ecclesia,
sponsa Christi, in Apocalypsi Joannis copiosius uberiusque
describitur. Non credat huic propheticae promissioni
virgo casta, si non jam tenet quod ei per
eamdem prophetiam hoc tempore futurum promissum
est: <hi>Audi, filia, et vide, et inclina aurem tuam, et obliviscere
populum tuum, et domum patris tui; quoniam concupivit
rex speciem tuam, quia ipse est Deus tuus, et adorabunt
eum filiae Tyri in muneribus: vultum tuum deprecabuntur
divites plebis. Omnis gloria ejus filiae regis
intrinsecus, in fimbriis aureis circumamicta varietatibus:
afferentur regi virgines post eam, proximae ejus afferentur
tibi, in laetitia et exsultatione adducentur in templum
regis. Pro patribus tuis nati sunt tibi filii, constitues eos
principes super omnem terram: memores erunt nominis
<pb n="0316"/>
tui in omni progenie et generatione, propterea populi
confitebuntur tibi in aeternum et in saeculum saeculi <note>(Psal. XLIV, 11-18)</note>
            </hi>.
Sed tu infelix a serpente corrupta,
quando vel cogitare conaris quae sit pulchritudo
filiae regis intrinsecus? Ipsa est enim castitas mentis,
ubi tu vitiata es, ut aperirentur tibi oculi ad amandum
et adorandum solem et lunam; ac sic per justum
judicium Dei alienareris a ligno vitae, quod est aeterna
et interna sapientia; nihilque aliud vocares putaresque
veritatem atque sapientiam, nisi lucem istam,
quam per male apertos oculos tractam, et in immensum
auctam, multipliciterque variatam per imagines
fabulosas impudica mente convolveres. Hae sunt fornicationes
tuae nimis abominandae. Et tamen patienter
cogita eas, et revertere ad me, dicit Veritas. Revertere
ad me, et mundaberis, reparaberis, si confundaris
tibi, et refundaris mihi. Hoc audi, hoc dicit
vera Veritas, quae nec fallacibus formis cum tenebrarum
gente pugnavit, nec fallaci sanguine te redemit.</p>
</div2>
      </div1>

<div1>
        <head> <hi>LIBER SEXTUS DECIMUS.</hi> </head>
<div2>
          <head>CAPUT PRIMUM.</head>
<pb n="0315"/>
          <p>FAUSTUS dixit: Quare Moysen
non accipitis, cum Christus dicat: <hi>Moyses de me scripsit;
et si crederetis Moysi, crederetis et mihi <note>(Joan. V,
46)</note>
            </hi>? Ego vero non solum Moysen de Christo scripsisse
velim, sed omnes etiam Prophetas Judaeorum
et Gentium. Quid enim hoc nostrae fidei noceret, aut
quid non potius prodesset, si congrua et convenientia
undique in Deum nostrum testimonia carperemus?
Siquidem esset etiam tum liberum nobis, odio manente
atque exsecratione superstitionis eorum, solas
ab eisdem de Christo excerpere prophetias: adeo
mihi contrarium non potest esse, si et Moyses, quamvis
sit alienus a Christo, nonnihil tamen videatur
scripsisse de Christo. An quisquam hominum non
optaverit de spinis omnibus florem legere, de omni
herba frugem, de muscis omnibus mel: quamvis nec
muscas, nec gramen in cibum, nec spinas in coronae
usurpemus ornatum? An quisquam nollet in omni
profundo margaritam nasci, in omnibus terris gemmas,
in silvis omnibus poma? Aut si piscem de mari
edere non nocet, aquam bibere nocet, sciuntque
homines utilibus sumptis inimica respuere; nobis liberum
non esset, religionis cujusque ritu damnato, si
esset inutilis nobis, solas inde de Christo prophetias
accipere? Neque hoc prodesset erroribus ad capiendos
nosmet ac redigendos in propriam servitutem:
quia nec spiritibus immundis, cum iidem Jesum esse
Filium Dei exserte indissimulanterque confiterentur <note>(Matth. VIII, 29)</note>,
profuit, ut minime sint nobis exosi.
Quare si et Moyses secundum hoc testimonium de
Christo aliquid scripsit, accipiam: ita tamen ut ipsi
hoc minime prosit ad captivandum me in propriam
legem, quam nihil videam a Paganismo distare. Quapropter
nihil omnino est quod arbitreris, si probatum
hoc fuerit, me minime gavisurum, spiritum omnem
prophetasse de Christo.</p>
</div2>

<div2>
          <head>CAPUT II.</head>
<p>Tibi sane sufficientes referam gratias,
si quemadmodum ostendis quia Christus Moysen
de se scripsisse testatus sit, ita etiam illud doceas,
quaenam sint ea quae scripsit. Nam ego quidem
Scripturas ejus perscrutatus, ut jussum est, nullas
ibidem de Christo prophetias inveni; sive quia nullae
sunt, sive quia intelligere ipse non potui. Unde in ingenti
positus aestu, ratione cogebar in alterum e duobus;
ut aut falsum pronuntiarem capitulum hoc, aut
mendacem Jesum. Sed id quidem alienum pietatis
erat, Deum existimare mentitum. Rectius ergo visum
est, scriptoribus ascribere falsitatem, quam veritatis
auctori mendacium. Quippe cum et ipsum dicentem
audirem, fures fuisse et latrones omnes qui venerunt
ante se <note>(Joan. X, 8)</note>: qua sententia primum omnium
video feriri Moysen. Ad haec, et cum majestatem
suam loquenti eidem, ubi se mundi lumen appellat,
Judaei indignantes reclamarent, <hi>Quia tu de te testificaris,
testimonium tuum non est verum:</hi> non eum video
prosecutum, ubi maxime locus exigebat, ut diceret
de se prophetasse Moysen; sed tanquam revera alienus
et nullum habens ex eorum patribus testimonium,
respondit, <hi>Nempe in lege vestra scriptum est,
quia duorum hominum testimonium verum est. Ego sum
qui testificor de me; et testificatur de me, qui me misit,
Pater <note>(Id. VIII, 13, 17, 18)</note>
            </hi>. Illud eis commemorans,
quod de coelo dictum omnes audierant, <hi>Hic est Filius
meus dilectissimus, credite illi <note>(Matth. III, 17, et Luc.
IX, 35)</note>
            </hi>. Necnon et illud mihi verisimile non videtur,
Judaeos potuisse tacere, cum Christus diceret de se
scripsisse Moysen, quin statim, utpote maligni et
astuti, quaererent quidnam illud esset, quod de se a
<pb n="0317"/>
Moyse scriptum putaret. Sed et haec eorum omnifaria
taciturnitas non minus Jesum nihil tale dixisse significat.</p>
</div2>

<div2>
          <head>CAPUT III.</head>
<p>Quamvis ergo et haec non parva videantur
ad confirmandam suspicionem falsi de capitulo
isto, plus tamen illo teneor, quia omnem, ut
dixi, Moyseos scripturam scrutatus, nullas ibi de
Christo prophetias inveni. Nunc tamen te compertus
melioris intelligentiae lectorem, consecuturum me
aliquid credo, acturumque fateor gratias, si spem
profectus ac doctrinae, quam mihi objurgationis tuae
fiducia promittit, nulla frustreris invidia; sed doceas,
si quid est quod me forte legentem praeterierit de Deo
ac de Domino nostro memoratum in scriptura Moysi.
Nec dixeris, quaeso, ut imperiti solent, hoc ipsum
satis esse debere ad fidem, quia Christus dixerit de
se scripsisse Moysen. Nolo enim nunc ad me respicias,
quem ad credendum professio mea fecit obnoxium,
ut non possim non credere ei quem sequor; sed puta
nos cum Judaeo tractare, puta cum Gentili: cum eis
dixerimus, Moyses de Christo scripsit, quaesituri
erunt probationes, quid offeremus? Numquidnam
dicere poterimus, Christus hoc dixit, cui adhuc illi
minime credunt? Nempe opus erit nos ipsis ostendere
quid scripserit.</p>
</div2>

<div2>
          <head>CAPUT IV.</head>
<p>Quid ergo ostendemus? An illud
quod vos soletis, ubi Deus suus loquitur ad Moysen
dicens: <hi>Suscitabo illis Prophetam de fratribus ipsorum
similem tibi <note>(Deut. XVIII, 15, 18)</note>
            </hi>? Sed hoc
quidem ad Christum minime spectare, nec Judaeum
latet, nec nobis sic credere conducibile est: quia non
propheta Christus, nec Moysi similis propheta: siquidem
ille fuerit homo, hic Deus; ille peccator, hic
sanctus; ille ex coitu natus, hic secundum te ex virgine,
secundum me vero nec ex virgine; ille offenso
Deo suo occiditur in monte <note>(Deut. XXXIV, 5)</note>, hic
Patri perplacens patitur propria voluntate <note>(Joan. X,
18)</note>. Quomodo ergo ipse erit propheta similis Moysi?
Nempe statim nos Judaeus aut ut imperitos irridebit,
aut coarguet ut mendaces.</p>
</div2>

<div2>
          <head>CAPUT V.</head>
<p>An illud offeremus ei, quod perinde
soletis inducere, <hi>Videbunt vitam suam pendentem, et
non credent vitae suae <note>(Deut. XXVIII, 66)</note>
            </hi>? Cui vos quidem
adjicitis, <hi>in ligno;</hi> nam non habetur. Sed hoc
quoque probare quod ad Christum minime pertineat,
nihil tam in promptu est. Inter maledictorum enim
saeva, quae prompsit in populum suum, si a lege sua
desciscerent, etiam hoc adjecit, futuros eosdem dicens
in captivitate hostium suorum, finemque sui
meditaturos diebus ac noctibus, ut nec vitae ipsius
suae fiduciam gererent, quae sibi esset a victoribus
condonata: quia eadem ex incerto penderet pavens
ac sollicita semper sub imminentia gladiorum. Ne hoc
quidem ergo ad Christum pertinet: quaerenda sunt
alia. Nam illud quidem vix crediderim de Christo vos
dictum putare, maledictum esse omnem qui pendet
in ligno <note>(Id. XXI, 23)</note>: aut illud aliud, interficiendum
<pb n="0318"/>
esse prophetam sive principem populi, qui eos
a Deo suo vellet avertere, aliquodve infringere mandatorum <note>(Deut. XIII, 5)</note>.
Quod ego quidem Christum fecisse
plane negare non possum. Sed tu contra de ipso
haec esse scripta plane fateri non poteris, ne si hoc
sit, quaerere rursus incipiamus, etiam in quonam
spiritu Moyses prophetaverit, ut aut malediceret
Christo, aut eum juberet occidi. Si enim spiritum
Dei habuit, haec de Christo non dixit: si haec de
Christo dixit, spiritum Dei non habuit. Neque enim
divinus spiritus aut malediceret Christo, aut eum
juberet interfici. Ut ergo Moysen ab hoc crimine
vindicetis, fateamini necesse est, ne haec quidem
eum scripsisse de Christo. Quod si haec de Christo
minime scripsit, aut alia dabitis, aut nulla erunt. Si
nulla fuerint, nec Christus potuit asseverare quod
nusquam est. Ita si Christus hoc minime asseveraverit,
capitulum illud falsum esse constiterit.</p>
</div2>

<div2>
          <head>CAPUT VI.</head>
<p>Sed nec illud quidem verisimile est,
quod prosequitur, <hi>Si crederetis Moysi, crederetis et
mihi <note>(Joan. V, 46)</note>
            </hi>. Quia dissimilis admodum traditio
est et longe altera Moyseos et Christi, ut si eorum
alteri Judaei crederent, alteri necessario repugnarent.
Nam Moyses quidem prae caeteris ab omni
opere abstinendum docet in sabbato, causamque inducit
religionis hujus hanc esse, quia Deus cum
mundum et quae in eo sunt omnia fabricaret, sex
diebus indulserit operi, septima vero cessaverit,
quod est sabbatum: idcircoque benedixerit, id est,
sanctificaverit, tanquam suae tranquillitatis portum,
legemque dederit insuper, ut qui idem solveret, occideretur <note>(Exod. XX, 8-11, et XXXI, 13-17)</note>.
Hoc
igitur Judaei vehementer credebant, docente Moyse:
idcircoque Christo ne aures quidem accommodandas
putabant, asseveranti Deum semper operari, nec ullum
sibi cessationis statuisse diem, quia sit jugis et
infatigabilis virtus; seque adeo idcirco nunquam debere
cessare, ne sabbatis quidem: <hi>Pater</hi> enim, inquit, <hi>meus semper operatur, et me oportet operari 
 <note>(Joan. V,
17, et IX, 4)</note>
            </hi>. Item Moyses carnis peritomen in sacris
et Deo amabilibus numerat, jubetque circumcidi
masculinum omne, carne praeputii ipsorum: esseque
hoc docet necessarium signum testamenti illius, quod
Deus suus disposuerit ad Abraham, affirmatque quod
virorum quisquis hoc non gestaverit, exterminabitur
ille de tribu sua, et haereditatis quae Abrahae repromissa
sit ac semini ejus, non veniet in consortium <note>(Gen. XVII, 9-14)</note>.
Et hoc ergo Judaei valde crediderant,
asseverante Moyse: idcircoque fidem Christo
habere non poterant infirmanti ea, et insuper asseveranti
quod dupliciter gehennae filius fieret, qui
esset circumcisus <note>(Matth. XXIII, 15)</note>. Item Moyses
carnalium ciborum sollicitam facit discretionem, et
inter pisces ac volucres et quadrupedia helluonis in
modum disceptator sedet; jubetque alia quidem
abliguriri pro mundis, alia vero pro immundis ne
<pb n="0319"/>
contingi quidem: quorum in parte porcum taxat et
leporem, et si quid in piscibus caret squama, aut in
quadrupedibus ungulam fissam non habet, nec ruminat <note>(Deut. XIV, 3-20)</note>.
Et haec ergo Judaei fortiter
crediderunt, scribente Moyse: idcircoque Christo
jam credere non poterant, indifferentiam docenti
ciborum, et a suis quidem discipulis omnia penitus
removenti, saecularibus vero vulgo concedenti omnia
quae possent edi, atque asseveranti quod eos nihil in
os intrans pollueret; quia quae de ore impudenter
procedant, ea sola sint quae polluant hominem <note>(Matth. XV, 11-20)</note>.
Haec atque alia multa Moysi
contraria, Jesum dogmatizare, nemo qui nesciat.</p>
</div2>

<div2>
          <head>CAPUT VII.</head>
<p>Quae quia singula percurrere longum
est, unum pro multis ostendam, id est, quia
Christianarum haeresium pars maxima, et, quod est
in promptu, Catholici nihil eorum servare curant,
quae Moyses scribit. Quod ipsum si non de errore descendit
aliquo, sed ex vera illa Christi et discipulorum
ejus traditione, vos omnino fateamini necesse est,
contraria invicem sibi Jesum docuisse atque Moysen:
idcircoque nec creditum Christum a Judaeis, quia
fidem vellent exhibere Moysi. Quorsum ergo falsum
non erit, illud Jesum dixisse ad eos, <hi>Si crederetis
Moysi, crederetis et mihi:</hi> cum sit longe manifestum,
idcirco magis eos non credidisse Jesu, quia Moysi
crederent; potuisse autem fidem Christo habere, si
Moysi credere destitissent? Tu tamen, ut dixi, ubinam
Moyses de Christo aliquid scripserit, quaeso nos
doceas.</p>
</div2>

<div2>
          <head>CAPUT VIII.</head>
<p>Alias inquit: Si Christianus es,
crede dicenti Christo quia de se scripsit Moyses. Quod
si non credis, christianus non es. Inepta haec semper
et imbecilla responsio est nihil habentium quod ostendant.
Quanto igitur melius fecisses, si idem confitereris
simpliciter? et tamen hoc mihi quidem dicere
potuisti, quem scias necesse habere ut credam
causa religionis qua famulor Christo: licet hoc ipsum
adhuc quaeratur, utrum sit et hoc Christi testimonium,
ut credi debeat absolute; an scriptoris, ut
examinari sollicite. Nec si nos non credimus falsis,
Christum hinc offendimus, sed falsatores. Tamen
utcumque hoc ferri poterit Christianis oppositum:
quid autem de illis agemus, quos retuli, Judaeo scilicet
atque Gentili, quibus dicere non possumus, Si
christianus es, crede; si non credis, christianus non
es? Quanquam ne Christiano quidem hoc rectissime
dixeris, cum Christus Thomam apostolum dubitantem
de se aspernatus non sit; sed quo animi ejus vulneribus
mederetur, corporis sui cicatrices ostendit: nec
dixit, Si discipulus es, crede, si non credis, discipulus
non es. Tu mihi hoc dicas, non de Christo dubitanti,
sed de sententia, utrum sit ejus, an subinducta.
At, inquis, beatiores appellat, qui non viderunt
et crediderunt <note>(Joan. XX, 27, 29)</note>. Hoc si ideo dictum
putas, ut sine ratione et judicio quidque credamus;
esto tu beatior sine sensu, ego mihi contentus ero
cum ratione beatus audisse.</p>
</div2>

<div2>
          <head>CAPUT IX.</head>

<pb n="0320"/>
<p>AUGUSTINUS respondit: Astute quidem
paratum te dicis, si quas in libris Moysi de
Christo prophetias inveneris, ita percipere, ac si
piscem de mari, cum aquam ipsam unde piscis capitur,
respuas. Sed quia Moyses omne quod scripsit,
de Christo est, id est, ad Christum omnino pertinet,
sive quod eum figuris rerum vel gestarum vel dictarum
praenuntiet, sive quod ejus gratiam gloriamque
commendet; tu qui commentitium fallacemque Christum
de Manichaei litteris credidisti, ita Moysi non vis
credere, sicut nec piscem vis edere. Verum hoc interest,
quod Moysen hostiliter insectaris, piscem autem
fallaciter laudas. Si enim piscem de mari edere
non nocet, sicut ipse dixisti; cur ita eum vos noxium
praedicatis, ut si alia esca non occurrat, prius fame
consumamini, quam pisce vescamini? Quid, quod si
omnis caro immunda est, ut dicitis, et in omni aqua
omnique herba vita illa misera dei vestri retinetur,
quae per vestra alimenta purganda est; detestabilis
superstitio tua et piscem te cogit projicere quem laudasti,
et aquam marinam bibere ac spinas edere quas
vituperasti? Quod vero etiam daemonibus Dei famulum
comparasti, ut quales illi fuerunt cum Christum
confiterentur, <note>(Matth. VIII, 29)</note>, talis et iste accipiatur
si aliquid in ejus libris reperiri potuerit quod praedicet
Christum; ille quidem non dedignatur opprobrium
Domini sui. Si enim paterfamilias Beelzebub
appellatus est, quanto magis domestici ejus <note>(Id. X,
25)</note>? Sed vos videte a quibus ista didiceritis, profecto
sceleratiores quam illi qui Domino ita conviciati sunt.
Illi enim non eum Christum esse credebant, et ideo
fallacem putabant: vos autem doctrinam non putatis
esse veracem, nisi quae Christum audet praedicare
fallacem.</p>
</div2>

<div2>
          <head>CAPUT X.</head>
<p>Unde autem tibi videtur legem Moysi
nihil a Paganismo distare? An quia templum, sacrificium,
altare, sacerdotemque commendat? At haec
omnia nomina et in Novo Testamento reperiuntur. <hi>Solvite,</hi> 
 inquit, <hi>templum hoc, et in triduo resuscitabo
illud <note>(Joan. II, 19)</note>
            </hi>; et, <hi>Cum offers munus tuum ad altare <note>(Matth. V, 24)</note>
            </hi>;
et, <hi>Vade ostende te sacerdoti,
et offer pro te sacrificium, quod praecepit Moyses,
in testimonium illis <note>(Id. VIII, 4)</note>
            </hi>. Quorum autem
figurae fuerint istae, partim Dominus ipse demonstrat,
cum templum corporis sui templo illi comparat; partim
apostolica doctrina cognoscimus: <hi>Templum enim
Dei sanctum est,</hi> ait Apostolus, <hi>quod estis vos <note>(I Cor. III,
17)</note>
            </hi>; et, <hi>Obsecro itaque vos per misericordiam Dei, ut
exhibeatis corpora vestra hostiam vivam, sanctam, Deo
placentem <note>(Rom. XII, 1)</note>
            </hi>; et caetera hujusmodi. Proinde
illa omnia <hi>figurae nostrae fuerunt <note>(I Cor. X, 6)</note>
            </hi>, sicut
idem dicit, et saepe commemorandum est: quia non
daemoniis exhibebantur, sed uni vero Deo, qui fecit
coelum et terram; non tanquam indigenti talibus, sed
tempora distinguenti, et jubenti praesentia, per quae
significaret futura. Vos autem, qui ut seducatis et decipiatis
idiotas imperfectosque Christianos, Paganismum
vos fingitis detestari, edite nobis auctoritatem
christianorum librorum, in quibus vobis solem ac
<pb n="0321"/>
lunam colere atque adorare praeceptum sit. Vester
ergo potius error Paganismo similis est; quandoquidem
nec Christum colitis, sed Christi nomine nescio
quid, quod vobis mentiendo finxistis, et deos vel in
isto conspicuo coelo visibiles, vel alios innumerabiles
commentitios adoratis. Quibus phantasmatibus
quasi vanis atque inanibus simulacris, non aediculas
fabricastis, sed corda vestra templa fecistis.</p>
</div2>

<div2>
          <head>CAPUT XI.</head>
<p>Exigis a me ut ostendam quaenam
scripserit de Christo Moyses. Jam quidem superius
multa demonstrata sunt; sed quis possit omnia demonstrare?
Praesertim, quia si quaedam commemorem,
paratus videtur iste perversus, vel in alium
sensum ea conari pervertere; vel si fuerit evidentia
clarioris veritatis oppressus, dicere se illa tanquam
de mari salso suavem piscem capere: nec ideo se ad
totam Scripturam Moyseos, velut ad aquam marinam
bibendam cogi oportere. Quapropter sufficere arbitror
huic operi, ut ea ipsa quae reprehendenda decerpsit
de Scriptura legis Hebraeorum, ad Christum praedicandum
pertinere, si recte intelligantur, ostendam:
ex quo satis appareat multo magis caetera, vel statim
pronuntiata, vel diligenter ac veraciter perscrutata,
christianae fidei convenire; si ea quae deridenda atque
damnanda objicit inimicus, eis ipsis convincatur
christiana veritate damnandus. Quapropter, o plene
omni fallacia, cum Dominus in Evangelio dixerit, <hi>Si
crederetis Moysi, crederetis et mihi; de me enim ille
scripsit <note>(Joan. V, 46)</note>
            </hi>; nihil est quod te in ingenti
aestu positum fingas, et cogi videaris in alterum e
duobus, ut aut falsum pronunties capitulum hoc, aut
mendacem Jesum. Sicut enim hoc capitulum verum
est, ita et verax est Jesus. <hi>Rectius visum est,</hi> inquit, <hi>scriptoribus ascribere falsitatem, quam veritatis auctori
mendacium.</hi> 
 Itane tu Christum credis veritatis auctorem,
quem praedicas carnis, et mortis, et vulnerum,
et cicatricum simulatorem? Volo mihi ostendas, unde
auctorem veritatis didiceris Christum, si eis, qui de
illo scripserunt, quorum auctoritas recenti memoria
commendata atque firmata in posteros emanavit, audes
ascribere falsitatem. Non enim vidisti Christum,
aut quemadmodum cum Apostolis, locutus est tecum,
aut de coelo te, sicut Saulum, vocavit <note>(Act. IX, 3-7)</note>.
Quid de illo sentire, quid credere possumus, nisi
quod Scriptura testatur? Porro si mendax est Evangelium
disseminatum et notum omnibus gentibus, et
ab initio praedicationis nominis Christi in Ecclesiis
omnibus in tanto sanctitatis culmine collocatum;
quae scriptura proferri potest, cui de Christo fides
habenda sit? Quid poteris proferre scriptum, quod
non ille qui hoc non vult credere, dicat esse confictum,
si tanta Evangelii notitia venit in dubium?</p>
</div2>

<div2>
          <head>CAPUT XII.</head>
<p>Deinde subjungis, ipsum te audisse
dicentem, fures fuisse et latrones omnes qui venerunt
ante se <hi>(Joan, X, 8)</hi>. Unde illum audisti hoc dicentem,
nisi ex Evangelio? At si hoc, quod ita credis
ex Evangelio, ut tanquam ex ore Domini audisse te
dicas, alius falsum esse contendat, atque hoc dixisse
<pb n="0322"/>
Christum neget; quo ibis? quid facies? Nonne evangelicam
auctoritatem quantis potueris viribus praedicabis?
Miser, illic scriptum est quod non vis credere,
ubi didicisti quod ita credis, ut hoc te ab ipso
Christo dicas audisse. Ecce nos utrumque credimus,
quia Evangelio sancto credimus, ubi utrumque scriptum
est; et de Christo scripsisse Moysen, et omnes
qui ante Christum venerunt, fures fuisse et latrones.
Venisse quippe ita vult intelligi, quia missi non sunt:
nam qui missi sunt, sicut Moyses et sancti Prophetae,
 non ante ipsum, sed cum ipso venerunt; quia
non eum per superbiam praecedere voluerunt, sed
eum per ipsos loquentem humiliter portaverunt. Vos
autem, qui haec Domini verba sic intelligitis, secundum
vestrum intellectum satis confitemini nullos vos
habere prophetas, qui venturum Christum prophetaverint:
et ideo vobis eum sicut voluistis, finxistis.
Nam si aliqui vestri, quibus quidem propterea fides
habenda non est, quia non nisi a vobis proferuntur;
tamen si aliqui sunt, quos dicere audeatis prophetasse
Christum falsa carne venturum, falsa morte passurum,
falsas cicatrices dubitantibus discipulis oblaturum;
non dico ex hoc ipso quam sint detestandi
atque fugiendi, quamque non possint esse veraces,
quibus de mendacio Christus placet: ut hoc non dicam,
certe ut dicere coeperam, secundum istum intellectum
vestrum fures fuerunt et latrones, quoniam
ante Christum venerunt, qui eum venturum quoquo
modo praedicaverunt. Porro si ille intellectus est verus,
ut ipsi ante Christum venisse dicantur, qui cum
Christo, id est, cum Verbo Dei venire noluerunt, sed
cum eos non miserit Deus, mendacia sua hominibus
attulerunt: vos quoque ipsi, quamvis post Christi
passionem et resurrectionem in hoc mundo nati fueritis,
fures et latrones estis; quia priusquam vos ipse
illuminaret, ut veritatem ipsius praedicaretis, ante
eum venire voluistis, ut vestram fallaciam jactaretis.</p>
</div2>

<div2>
          <head>CAPUT XIII.</head>
<p>Illic autem, ubi ei dictum est a
Judaeis, <hi>Tu de te testificaris; testimonium tuum non est
verum;</hi> non mirum est, non te videre prosecutum
eum, ut diceret de se prophetasse Moysen: non enim
habes pium oculum, quo id possis videre. Nam ecce
idipsum quod eis respondit: nempe, <hi>In lege vestra
scriptum est, quia duorum hominum testimonium verum
est. Ego sum qui testificor de me, et testificatur de me,
qui me misit, Pater <note>(Joan. VIII, 13, 17, 18)</note>
            </hi>: quid aliud
sonat recte intelligentibus, nisi illum testium numerum
in lege prophetico spiritu consecratum et commendatum,
ut etiam sic praenuntiaretur futura revelatio
Patris et Filii, quorum Spiritus est in illa inseparabili
Trinitate Spiritus sanctus? Ideo scriptum
est, <hi>In ore duorum vel trium testium stabit omne verbum <note>(Deut. XIX, 15)</note>
            </hi>.
Alioquin et unus testis plerumque
verum dicit, et plures plerumque mentiuntur:
potiusque creditum est in exordio fidei gentium uni
<pb n="0323"/>
apostolo evangelizanti, quam populis errantibus a
quibus ipse persecutionem patiebatur. Non igitur
frustra quodam modo consecratus est iste numerus
testium: et cum hoc Dominus respondit, eo quoque
ipso intelligi voluit de se prophetasse Moysen. An
forte inde calumniamini, quia non ait, in lege Dei,
sed, <hi>In lege vestra scriptum est?</hi> Ubi usitatam locutionem
Scripturarum quis non agnoscat? <hi>In lege</hi> enim <hi>vestra</hi> 
 dixit, vobis data <note>(II Tim. II, 8, et Galat I, 11,
12)</note>: sicut dicit Apostolus Evangelium suum, quod se
tamen accepisse testatur, non ab homine, sed per
revelationem Jesu Christi. An et Christum dicitis
negasse se habere Patrem Deum, ubicumque non ait,
Pater noster; sed, <hi>Pater vester <note>(Matth. VI, 26,
32, etc.)</note>
            </hi>? Jam vero vocem illam, quam commemorasti
coelo delatam, <hi>Hic est Filius meus dilectissimus,
credite illi <note>(Id. III, 17, et XVII, 5)</note>
            </hi>; quia vos non audistis,
nolite illi credere. Si autem ideo creditis, quia
eam in Scripturis sanctis invenistis, ibi est et ista
cui credere non vultis, de Christo scripsisse Moysen;
ibi aliae multae, quibus pariter fidem derogatis: nec
timetis, miseri, ne ita profanus aliquis dicat, istam
vocem omnino non sonuisse de coelo; et sicut vos
contra salutem generis humani, quae omnibus gentibus
evangelica auctoritate confertur, etiam in vestram
perniciem argumentamini, cum dicitis propterea
non esse credendum, quod dixerit Christus de
se scripsisse Moysen, quia <hi>si hoc ille dixisset, nec Judaei
tacere potuissent, quin statim, utpote maligni et
astuti, quaererent quidnam illud esset, quod de se a
Moyse scriptum putaret:</hi> sic et ille vanus et perditus
dicat, Si de coelo vox illa sonuisset, omnes Judaei qui
audierant, credidissent? Cur ergo non consideratis,
insani, sicut fieri potuit ut et post illam coelestem
vocem dura Judaeorum infidelitas permaneret; ita
fieri potuisse ut cum Christus diceret de se scripsisse
Moysen, hoc magis maligna astutia timentes unde
convincerentur audire, omnino non quaererent quid
de illo scripserit Moyses?</p>
</div2>

<div2>
          <head>CAPUT XIV.</head>
<p>Sed hanc non solum sacrilegam
adversus evangelicam sanctitatem, verum etiam enervem
ac debilem esse argumentationem sentit et Faustus;
atque intentionem suam in illud potius confert,
eoque se plus teneri dicit, quia omnem Moyseos
scripturam scrutatus nullas ibi de Christo
prophetias invenit. Cui cito respondeo, quia non intelligit:
et si cur non intelligat quisquam quaesierit;
respondebo, quia inimico, quia adverso animo legit;
quia non ideo scrutatur ut sciat, sed quod nescit,
scire se putat. Haec praesumptio tumidae arrogantiae
oculum cordis vel claudit, ut omnino non videat; vel
distorquet, ut perverse videat, et aliud pro alio probet
aut improbet. <hi>Tu me,</hi> inquit, <hi>doce, quid est quod
me forte legentem praeterierit de Deo ac Domino nostro
memoratum in Scriptura Moysi.</hi> Et hic cito respondeam,
Totum te praeteriit, quia totum ille de Christo
scripsit. Sed quia totum discutere et pertractare
<pb n="0324"/>
non possumus, hoc tibi in isto opere, si potero Domino
adjuvante, servabo, quod superius dixi, ut ea
ipsa quae ad reprehendendum eligis, ostendam de Christo
esse conscripta. Quin etiam petis ne dixerim, <hi>ut
imperiti solent, hoc ipsum satis esse debere ad fidem,
quia Christus dixerit de se scripsisse Moysen.</hi> Quod quidem
si dico, non ut imperitus, sed ut fidelis dico: non
valere autem hoc ad convincendum Gentilem vel Judaeum,
et ego fateor; sed adversus vos, qui quoquo
modo nomine Christiano gloriamini, satis esse idoneum
ac praevalidum, tu quoque etsi diu tergiversatus,
tamen coactus es confiteri dicens, <hi>Nolo enim nunc
ad me respicias, quem ad credendum professio mea fecit
obnoxium, ut non possim non credere ei quem sequor:
sed puta nos cum Judaeo tractare, puta cum Gentili.</hi> 
Quibus verbis ostendisti, te interim, cum quo mihi
nunc res est, quia te ad credendum professio tua fecit
obnoxium, satis esse convictum de Christo scripsisse
Moysen; quia ipsum Christum hoc dixisse, in Evangelio
scriptum est, cujus tam praeclaram sanctamque
auctoritatem labefactare non audes: quia et cum id
ex obliquo audes, difficultatis tuae pressus angustiis,
et cernens quanta ruina te obruat cum tibi dicitur,
nullam esse scripturam cui de factis et dictis Christi
flagites esse credendum, si Evangelio tam sancte lateque
notissimo credendum esse non putas; et timens
ne amisso Christiani nominis pallio nuda vanitas vestra
omnibus conspuenda et detestanda ramaneat,
rursus te saucium colligere conaris, et dicis quod istis
Evangelii verbis jam te ad credendum professio tua
fecit obnoxium. Sic ergo te interim, cum quo nunc
ago, teneo, ferio, perimo, id est, errorem tuum atque
fallaciam; et cogo fateri de Christo scripsisse
Moysen: quia hoc Christum dixisse in Evangelio legitur,
cui te ad credendum professio tua fecit obnoxium.
Cum Judaeo vero vel Gentili si mihi necesse
fuerit disputare, jam supra ostendi quibus
modis pro meis parvulis viribus me agere oportere
existimem.</p>
</div2>

<div2>
          <head>CAPUT XV.</head>
<p>Nec illud nego de Christo esse
praedictum, quod tu tanquam facile refellendum elegisti,
ubi Deus loquitur ad Moysen, dicens: <hi>Suscitabo
illis Prophetam de fratribus ipsorum similem tibi <note>(Deut.
XVIII, 15, 18)</note>
            </hi>. Nec me tua lauta et lepida antitheta,
quibus luteum sermonem quasi colorare ac pingere
voluisti, ullo modo ab hac fidei veritate deterrent.
Comparans enim Christum atque Moysen, et cupiens
demonstrare dissimiles, ut ob hoc non de Christo videatur
intelligendum esse quod scriptum est, <hi>Suscitabo
illis Prophetam similem tibi;</hi> opposuisti tibimet
ex adverso multa contraria, quod ille homo, hic Deus;
ille peccator, hic sanctus; ille ex coitu natus, hic
secundum nos ex virgine, secundum vos vero nec ex
virgine; ille offenso Deo occiditur in monte, hic Patri
perplacens patitur propria voluntate. Quasi vero
cum simile aliquid dicitur, ex omni parte atque ex
omni modo simile intelligatur: quia non ea tantum,
quae unius ejusdemque naturae sunt, dicuntur inter se
esse similia, sicut gemini homines, vel filii parentibus,
<pb n="0325"/>
vel omnes homines omnibus hominibus, in quantum
homines sunt, similes utique sunt, quod et in
caeteris animalibus intueri facillimum est, vel arboribus,
ut olea oleae, laurus lauro similis dicitur, verum
etiam naturae disparis sunt et dicuntur multa similia,
ut olivae oleaster, et far tritico. De rebus adhuc
proximis et attingentibus loquor: nam quid tam longe
distans a Filio Dei, per quem facta sunt omnia <note>(Joan.
I, 3)</note>, quam pecus et lapis? et tamen in Evangelio
legitur, <hi>Ecce Agnus Dei <note>(Ibid., 29)</note>
            </hi>; et in Apostolo, <hi>Petra autem erat Christus 
 <note>(I Cor. X, 4)</note>
            </hi>: quae nullo
modo quisquam recte diceret, si eorum aliquam similitudinem
nullo modo ille susciperet. Quid ergo mirum
si non est dedignatus Christus fieri similis ipsi
Moysi, qui similis factus est ovi, quam in ejus praenuntiationem
per ipsum Moysen praecepit Deus manducari
a populo suo, ejusque sanguinem ad tutelam
salutis adhiberi, et Pascha appellari <note>(Exod. XII)</note>, quod
nunc in Christo esse completum nemo dissimulare
permittitur? Quapropter de Scripturis agnosco dissimilem,
de Scripturis mecum agnosce et tu similem:
non inde dissimilem unde similem; sed alia causa illud,
alia illud; dum tamen utrumque demonstrem.
Dissimilis homini Christus, quia Deus; scriptum est
enim de illo, <hi>Qui est super omnia Deus benedictus in
saecula <note>(Rom. IX, 5)</note>
            </hi>: et similis homini Christus, quia
homo; quia de illo itidem scriptum est, <hi>Mediator Dei
et hominum, homo Christus Jesus <note>(I Tim. II, 5)</note>
            </hi>. Dissimilis
peccatori Christus, quia semper sanctus: et similis
peccatori Christus, quia Deus Filium suum misit
in similitudinem carnis peccati, ut de peccato
damnaret peccatum in carne <note>(Rom. VIII, 3)</note>. Homini
ex coitu nato dissimilis Christus, in quantum ex virgine
natus est: sed homini nato similis Christus, in
quantum et ipse ex femina natus est, cui dictum est, <hi>Quod nascetur ex te sanctum, vocabitur Filius Dei 
 <note>(Luc.
I, 35)</note>
            </hi>. Homini propter peccatum suum mortuo dissimilis
Christus, in quantum sine peccato et propria
potestate mortuus est: sed rursus homini mortuo similis
Christus, in quantum et ipse vera morte corporis
mortuus est.</p>
</div2>

<div2>
          <head>CAPUT XVI.</head>
<p>Nec ideo Moysi famulo Dei derogaveris,
quia eum peccatorem fuisse, et offenso Deo
suo in monte occisum esse dixisti <note>(Deut. XXXIV, 5)</note>.
Noverat enim et ipse in Domino gloriari, ut ab eo
salvus fieret: a quo et ille qui dicit, <hi>Christus Jesus
venit in hunc mundum peccatores salvos facere, quorum
primus ego sum <note>(I Tim. I, 15)</note>
            </hi>. Arguitur enim Moyses
voce divina, quod ejus fides ad aquam de petra eliciendam
 aliquantum titubaverit <note>(Num. XX, 10-12)</note>:
quod ei cum peccato Petri potest esse commune, qui
in mediis fluctibus simili fidei defectu dubitavit <note>(Matth.
XIV, 30, 31)</note>. Verum absit ut credamus hinc eum esse
alienatum ab aeterna societate sanctorum, qui cum
sancto Elia, sicut Evangelium loquitur, meruit clarificato
in monte Domino assistere <note>(Matth. XVII, 1-5)</note>.
Nam, ut in veteribus legimus Libris, etiam post ipsum
peccatum, quantum sit apud Deum meritum ejus apparet.
<pb n="0326"/>
Sed quid causae fuerit, ut de peccato ejus tali
morte vindicando Deus loqueretur? Quoniam pollicitus
sum ea ipsa demonstrare ad praenuntiandum Christum
pertinere, quae tu reprehendenda delegeris; faciam
sicut possum, Domino adjuvante, ut hoc etiam quod
in Moysi morte reprehendisti, prophetiam fuisse de
Christo recte intelligentibus doceam.</p>
</div2>

<div2>
          <head>CAPUT XVII.</head>
<p>Sicut enim mos est divinorum
in Scripturis sanctis mysteriorum, ut idem homo alias
aliam atque aliam pro re aliqua significanda personam
gerat; tunc Moyses populi Judaeorum sub Lege positi
personam gerebat, eumque in prophetica praenuntiatione
figurabat. Sicut ergo Moyses petram virga percutiens
de Dei virtute dubitavit; ita ille populus, qui
sub Lege per Moysen data tenebatur, Christum ligno
crucis affigens, eum Virtutem Dei esse non credidit.
Sed sicut percussa petra manavit aqua sitientibus; sic
plaga dominicae passionis effecta est vita credentibus.
Habemus enim de hac re praeclarissimam et fidelissimam
vocem Apostoli, cum inde loqueretur, dicentis, <hi>Petra autem erat Christus 
 <note>(I Cor. X, 4)</note>
            </hi>. Hanc ergo carnalem
de Christi divinitate desperationem in ipsius
Christi altitudine Deus mori jubet, cum mortem carnis
Moysi in monte imperat fieri. Sicut enim petra
Christus, ita et mons Christus: petra humilis fortitudo,
mons eminens magnitudo. Quia sicut Apostolus
ait, <hi>Petra erat Christus;</hi> ita ipse Dominus, <hi>Non potest
civitas abscondi super montem constituta <note>(Matth. V, 14)</note>
            </hi>:
se scilicet montem, fideles autem suos in sui nominis
gloria fundatos asserens civitatem. Prudentia carnis
vivit, cum tanquam petra percussa Christi humilitas
in cruce contemnitur: Christus enim crucifixus Judaeis
scandalum est, Gentibus autem stultitia. Et prudentia
carnis moritur, cum tanquam montis eminentia Christus
excelsus agnoscitur: ipsis enim vocatis Judaeis
et Graecis, Christus Dei Virtus et Dei Sapientia est <note>(I Cor. I, 23, 24)</note>.
Ascendit itaque Moyses in montem,
ut carne mortua vivo spiritu reciperetur: quo Faustus
non ascenderat, ut carnales calumnias mente
mortua loqueretur. Nonne ipsam petram Petrus per
prudentiam carnis percuti exhorruit, cum Domino
passionem suam praenuntianti ait: <hi>Absit, Domine, non
fiet istud; propitius esto tibi?</hi> Neque enim pepercit
huic peccato Dominus, cum ei retulerit: <hi>Redi retro,
satanas, scandalum mihi es: non enim sapis quae Dei
sunt, sed quae sunt hominum <note>(Matth. XVI, 22, 23)</note>
            </hi>. Aut
ubi mortua est ista carnalis diffidentia, nisi in Christi
glorificatione, tanquam in montis altitudine? Nam
utique vivebat, cum eum timide negaret: et utique
mortua erat, cum eum libere praedicaret. Haec vivebat
in Saulo, cum scandalum crucis detestans vastabat
christianam fidem <note>(Act. VIII, 3)</note>: et ubi nisi in illo
monte mortua erat, cum jam Paulus diceret, <hi>Vivo
autem jam non ego, vivit vero in me Christus <note>(Galat.
II, 20)</note>
            </hi>.</p>
</div2>

<div2>
          <head>CAPUT XVIII.</head>
<p>Quid habes igitur, haeretica vanitas,
unde te putes posse convincere, non de Christo
esse praedictum, <hi>Suscitabo illis Prophetam de fratribus
ipsorum similem tibi;</hi> quando ne hinc quidem potes,
<pb n="0327"/>
quod dissimilem ostendis? Aliis enim causis et nos
similem ostendimus. An quia propheta dictus est, qui
et homo esse dignatus est, et tam multa futura praedixit?
Nisi forte aliud est propheta, quam homo ultra
humanas conjecturas futura praenuntians? Unde et
ipse de se ipso ait: <hi>Non est propheta sine honore, nisi
in patria sua <note>(Matth. XIII, 57)</note>
            </hi>. Sed de te videro, qui
te convictum paulo ante confessus es, cum dixisti,
quod te ad credendum Evangelio professio tua fecit
obnoxium: Judaeus ipse procedat in medium, qui
cervicem a jugo Christi male liberam tollit, et ideo
sibi adhuc fas putat dicere, Mentitus est Christus vester;
nihil de illo scripsit Moyses.</p>
</div2>

<div2>
          <head>CAPUT XIX.</head>
<p>Dicat mihi quem prophetam promiserit
Deus, cum ait Moysi, <hi>Suscitabo illis Prophetam
de fratribus eorum, sicut te,</hi> vel, <hi>similem tibi?</hi> 
Multi enim prophetae postea fuerunt, sed utique
unum quemdam intelligi voluit. Hic ei, credo, facillime
occurret successor ille Moysi, qui populum ex
Aegypto liberatum, in terram promissionis induxit.
Quem cogitans, me adhuc fortasse ridebit quaerentem
de quo dictum sit, <hi>Suscitabo illis Prophetam similem
tibi;</hi> cum legam quis in eodem munere populi
illius regendi atque ducendi Moysi defuncto successerit.
Qui cum me velut imperitum riserit (talis enim
et a Fausto describitur), non desinam hominem adhuc
etiam compellare, et a securo risu ad curam
respondendi revocare, quaerendo atque flagitando,
cur eidem ipsi futuro suo successori, in cujus comparatione
improbatus est, ut non ipse introduceret
populum in terram promissionis; ne videlicet Lex
per Moysen non ad salvandum, sed ad convincendum
peccatorem data, in regnum coelorum introducere
putaretur <note>(Joan. I, 17)</note>, sed gratia et veritas per Jesum
Christum facta: quaeram ergo a Judaeo, cur eidem
ipsi futuro suo successori Moyses nomen mutaverit.
Vocabatur enim Ause, et appellavit eum Jesum <note>(Num. XIII, 9, et XIV, 6)</note>.
Cur denique tunc appellaverit,
quando ex convalle Pharan praemisit ad eamdem
terram, quo erat populus ipso duce venturus?
Dixit enim verus ipse Jesus: <hi>Et si iero, et praeparavero
vobis locum; iterum veniam, et assumam vos ad me <note>(Joan. XIV, 3)</note>
            </hi>.
Quaeram etiam, utrum non huic figurae
attestetur propheta dicens, <hi>Deus ab Africo veniet, et sanctus
de Pharan <note>(Habac. III, 3)</note>
            </hi>: tanquam diceret, Ejus
nominis veniet Deus sanctus, cujus nominis erat ille
qui venit ab Africo de Pharan, id est, Jesus. Huc accedit
quod idem ipsum Dei Verbum intelligitur loqui,
ubi promittit eumdem ipsius Moyseos successorem,
per quem populus in terram promissionis mitteretur,
nomine angeli eum appellans; sicut etiam homines
aliquid nuntiantes in Scriptura divina solent appellari:
et ita dicit, <hi>Ecce ego mitto angelum meum ante
faciem tuam, ut servet te in via, et inducat te in terram
quam juravi tibi</hi>. <hi>Attende tibi, et obaudi eum, ne
<pb n="0328"/>
non credas illi: nihil enim subtrahet tibi, nomen enim
meum est in eo <note>(Exod. XXIII, 20, 21)</note>
            </hi>. Quid est hoc?
Perscrutetur Scripturas illas non jam Manichaeus,
sed ipse etiam Judaeus, et videat utrum de aliquo
Angelo Deus dixerit, <hi>Nomen meum est in illo,</hi> nisi de
hoc, quem introductorem in promissionis terram pollicetur.
Deinde quaerat in hominibus quis Moysi successor
introduxerit populum; et inveniet Jesum: non
hoc ab initio vitae suae, sed nomine mutato appellatum.
Qui ergo dixit, <hi>Nomen meum est in illo</hi> Jesu,
ipse est verus Jesus, rector et ductor populi in haereditatem
vitae aeternae, secundum Testamentum Novum,
cujus figura erat Testamentum Vetus. Ita quantum
attinet ad propheticum apparatum, nec geri, nec dici
aliquid posset insignius, quandoquidem res perducta
est usque ad nominis expressionem.</p>
</div2>

<div2>
          <head>CAPUT XX.</head>
<p>Superest ut Judaeus ille, si vult et
in abscondito Judaeus esse non littera, sed spiritu <note>(Rom. II, 29)</note>;
si vult reputari verus Israelita, in quo
dolus non est <note>(Joan. I, 47)</note>, recordetur in figura
illum mortuum Jesum, qui introduxit in terram morientium,
et agnoscat in veritate vivum Jesum, quo
duce intret in terram viventium. Talis enim jam non
acerbus resistet tam perspicuae prophetiae, sed ex
commemoratione Jesu qui introduxit in illam promissionis
terram, mitis effectus, audiet jam ipsum cujus
nomen ille habebat, verius introducentem et dicentem, <hi>Beati mites, quoniam ipsi haereditate possidebunt
terram 
 <note>(Matth. V, 4)</note>
            </hi>. Hic jam etiam ille Gentilis, si
non nimis lapideum cor haberet, aut si ex illis esset
lapidibus de quibus suscitat Deus filios Abrahae <note>(Id.
III, 9)</note>, nonne miraretur in Libris antiquis ejusdem
gentis, ex qua natus perhiberetur Jesus, tam evidentem
de illo conscriptam esse prophetiam, ut etiam
nomen ejus exprimeretur: simulque ibi adverteret,
non quemlibet hominem praedictum fuisse Jesum,
sed utique Deum, cum in homine illo qui regendo et
introducendo in regnum populo constitutus, mutato
nomine Jesus appellatus est, suum nomen inesse Deus
diceret, eumque angelum nominaret; eo ipso quod
mutato nomine mittebatur, magnum aliquid divinumque
nuntiantem? Nuntium quippe graece Angelum
dici, quis illa lingua vel tenuiter tinctus ignoret?
Quamobrem quilibet Gentilis, si perversus et pervicax
esse nollet, non ideo Libros illos contemneret, quia
essent Hebraei, cujus gentis lege non teneretur: sed
cujuslibet gentis libros ideo magni penderet, quia in
eis tanto ante conscripta inveniret, quae suis jam temporibus
impleta cognosceret: ipsumque Christum
Jesum non propterea sperneret, quia Hebraicis litteris
praenuntiatum videret; sed potius eum, qui litteris
quibuslibet, antequam inter homines nasceretur, per
tot volumina saeculorum, partim apertioribus testimoniis,
partim rerum gestarum et sermonum figuris
et sacramentis ita praenuntiari commendarique meruisset,
cum ingenti admiratione et devota religione
sectandum venerandumque censeret. Ita illi ex rerum
Christianarum jam praesentatis effectibus, Librorum
<pb n="0329"/>
prophetia vera probaretur: ex Librorum vero prophetia
Christus colendus agnosceretur. Vana loqui
deputer, si non ita factum est, si non ita fit, si non
in eam fidem per universum orbem terrarum eorumdem
Librorum recitatione concurritur.</p>
</div2>

<div2>
          <head>CAPUT XXI.</head>
<p>Unde mirabiliter istorum est ridenda
vecordia, qui tanquam impossibile a nobis quaerunt,
quomodo per Judaeorum Libros fidem Christianam
velit discere homo Gentilis, cum tanta devotione
et tanta celebritate omnes gentes istorum Librorum
fieri discipulas cernat: eo ipso nimirum fortius atque
firmius, quod ex manibus inimicorum tanta de
Christo testimonia proferuntur; in quibus ideo Gentes
quae credunt, nihil de illo ad tempus possunt putare
confictum, quia in eis Libris inveniunt Christum,
quibus a tot saeculis serviunt, qui crucifixerunt Christum,
et quos in tanto apice auctoritatis habent qui
quotidie blasphemant Christum. Si enim ab eis
proferrentur prophetiae de Christo qui praedicant
Christum, ab eis ipsis confictae putarentur: nunc
vero id exponit qui praedicat, quod recitat qui
blasphemat. Ad aliquem namque usum sanctorum
ordinatur omnis caecitas impiorum a summo
Deo, qui pro sui regiminis aequitate bene utitur
etiam malis, ut qui suo arbitrio injuste vivunt, illius
judicio juste disponantur. Ergo ne testimonia prophetiae
Christi nascituri, mira facturi, indigna passuri,
morituri, resurrecturi, ascensuri, per omnes
gentes Evangelium vitae aeternae disseminaturi, illi
finxisse crederentur, qui eum populis annuntiarent;
magnum aliquid actum est in usum nostrum de infidelitate
Judaeorum, ut iidem ipsi qui haec propter se
non haberent in cordibus, propter nos haberent in
codicibus. Nec inde auctoritas illis Libris minuitur,
quod a Judaeis non intelliguntur; imo et augetur:
nam et ipsa eorum caecitas ibi praedicta est. Unde
magis non intelligendo veritatem perhibent testimonium
veritati: quia cum eos Libros non intelligunt, a quibus
non intellecturi praedicti sunt, etiam hinc eos veraces
ostendunt.</p>
</div2>

<div2>
          <head>CAPUT XXII.</head>
<p>Hinc est et illud, cujus ambiguitate
Faustus fallitur: <hi>Videbis vitam tuam pendentem, et
non credes vitae tuae <note>(Deut. XXVIII, 66)</note>
            </hi>. Quae verba et
aliter posse intelligi, potest aliquis dicere: de Christo
autem non posse intelligi, nec Faustus ausus est
dicere, nec quisquam prorsus audebit, nisi qui negaverit
aut Christum esse vitam, aut a Judaeis visum
esse pendentem, aut eos illi non credidisse. Cum vero
et ipse dicat, <hi>Ego sum vita <note>(Joan. XIV, 6)</note>
            </hi>; et eum pependisse
constet ante oculos non ei credentium Judaeorum;
non video cur dubitare debeamus, id etiam de
Christo scripsisse illum, de quo Christus ait, <hi>Ille
enim de me scripsit <note>(Id. V, 47)</note>
            </hi>. Proinde si quod scriptum
est, <hi>Suscitabo eis Prophetam de fratribus illorum
similem tibi,</hi> ostendere conatus est Faustus non posse
de Christo intelligi, quia Christus Moysi similis non
est, et tamen ex omni parte convictus est; quid opus
est in hoc testimonio laborare? Aut certe, sicut dixit
<pb n="0330"/>
Christum similem non esse Moysi, ut illam refelleret
prophetiam; sic etiam ut hanc refellat, dicat Christum
non esse vitam, vel in conspectu Judaeorum non ei
credentium non pependisse. Cum autem hoc ille non
dixerit, nec hodie quisquam eorum audeat dicere,
nihil est cur moremur hanc quoque de Domino et
Salvatore nostro Jesu Christo famuli ejus amplecti
prophetiam. At enim inter caetera maledicta et hoc
positum est. Num ideo non est prophetia, cum et caetera,
inter quae positum est, nihil sint aliud quam
prophetiae? Aut ideo non est de Christo prophetia,
quia illa quae in ea lectione vel praecedentia vel consequentia
contexuntur, nihil pertinere videntur ad
Christum? Quasi vero quidquam sit pejus inter maledicta,
quae Judaeis pro merito superbae impietatis acciderunt,
quam videre vitam suam, id est, Filium
Dei pendentem, et non credere vitae suae. Maledicta
enim, cum ex prophetia dicuntur, non sunt de malo
voto imprecantis, sed de praescio spiritu denuntiantis.
Nam illa quae de malo voto sunt, prohibentur, cum
dicitur, <hi>Benedicite, et nolite maledicere <note>(Rom. XII, 14)</note>
            </hi>.
Haec autem saepe inveniuntur in sermone sanctorum,
sicut apostolus Paulus, <hi>Alexander,</hi> inquit, <hi>aerarius
multa mala mihi ostendit; reddet illi Dominus secundum
opera sua <note>(II Tim. IV, 14)</note>
            </hi>. Nam illud tanquam
stomachatus et indignatus etiam male optasse videtur
Apostolus, <hi>Utinam et abscindantur qui vos conturbant <note>(Galat. V, 12)</note>
            </hi>!
Quod utique si consideres personam
scribentis, magis eum elegantissimo ambiguo bene
optasse intelliges. Sunt enim spadones, qui se ipsos
absciderunt propter regnum coelorum <note>(Matth. XIX,
12)</note>. Quod in his quoque verbis Faustus sapuisset, si
pium palatum ad escas dominicas attulisset. Sic enim
sonuit fortasse Judaeis, quod dictum est, <hi>Videbis vitam
tuam pendentem, et non credes vitae tuae;</hi> ut inter
minas vel dolos hostium suorum vitam suam videntes
ex incerto pendere, victuros se esse non crederent.
Sed filius Evangelii cum audit, <hi>Ille enim de me scripsit,</hi> 
in hac ipsa ambiguitate sententiae videt quid
Prophetae porcis projiciant, quid hominibus innuant:
statimque illi occurrit vita hominum Christus pendens,
eique non credentes Judaei, ob hoc ipsum quia pendentem
vident. Et alius quidem aliquis cito diceret, inter
caetera maledicta quae in illa lectione ad aliquid de
Christo intelligendum non pertinent, hoc solum ibi
esse de Christo, quod scriptum est, <hi>Videbis vitam tuam
pendentem, et non credes vitae tuae.</hi> Neque enim fieri
non posset ut inter diversa maledicta quae impio populo
prophetice praenuntiabantur, hoc quoque poneretur.
Sed ego, et qui mecum aliquanto attentius cogitant
evangelicam illam dominicamque sententiam,
qua non ait, Ille enim et de me scripsit; ut et alia quae
ad Christum non pertinent, scripsisse crederetur: sed
ait, <hi>De me enim ille scripsit;</hi> ut omnem scripturae illius
intentionem non nisi ad intelligendam Christi gratiam
perscrutando consuleremus; etiam caetera in illa lectione
maledicta propter Christum praedicta cognoscimus:
<pb n="0331"/>
quod nunc ostendere si velim, nimis longum
erit.</p>
</div2>

<div2>
          <head>CAPUT XXIII.</head>
<p>Unde tantum abest ut hoc quod
Faustus commemoravit, propterea non pertineat ad
Christum, quia inter caetera maledicta positum est;
ut nec ipsa caetera rectum habeant intellectum, nisi
ad Christi gloriam, qua generi humano consulitur,
prophetata referantur: quanto magis hoc? Quod et si
talis fuisset Moyses, ut aliud corde intuens, id ore
funderet; facilius eum dicerem prophetasse nescientem,
quam cum audirem populo Judaeorum dictum, <hi>Videbis vitam tuam pendentem, et non credes vitae tuae,</hi> 
de Christo prophetatum negarem. Neque enim hoc intuebatur
animo Caiphas, quod ex verbis ejus intellectum
est, cum Christum ut inimicum persequens, ait
expedire ut unus homo moreretur, ne periret tota
gens. Ubi Evangelista subjecit, hoc eum non a se
dixisse, sed cum esset pontifex prophetasse <note>(Joan. XI,
49-51)</note>. Sed Moyses non erat Caiphas: quare illud
quod populo Hebraeo dixit, <hi>Videbis vitam tuam pendentem,
et non credes vitae tuae;</hi> non solum de Christo
dixit, quod etsi nesciens dixisset, de nullo alio dixisse
deberet intelligi; verum etiam sciens dixit. Erat enim
fidelissimus dispensator prophetici sacramenti, id est,
illius sacerdotalis chrismatis, unde Christi nomen
agnoscimus: in quo sacramento, quamvis homo pessimus,
Caiphas etiam nesciens potuit prophetare. Hoc
quippe in eo egit propheticum chrisma, ut prophetaret:
hoc autem vita impia, ut nesciens prophetaret.
Quo itaque ore dicitur nihil de Christo prophetasse
Moyses, a quo illud chrisma coepit, unde Christi nomen
innotuit, et unde Christum etiam persecutor
Christi vel nesciens prophetavit?</p>
</div2>

<div2>
          <head>CAPUT XXIV.</head>
<p>Nam de maledicto pendentis in
ligno, jam quantum satis visum est, supra diximus.
Interficiendum autem esse prophetam sive principem
populi, qui filios Israel a Deo suo vellet avertere,
aliquodve infringere mandatorum, non adversus
Christum praecepisse Moysen, et ex his quae jam multa
egimus, satis clarum est, et magis magisque consideranti
dicta et facta Domini nostri Jesu Christi, magis
magisque clarebit: quia nec a suo Deo voluit
quemquam eorum Christus avertere. Deus quippe,
quem illis Moyses diligendum colendumque praeceperat,
ipse est certe Deus Abraham, et Deus Isaac, et
Deus Jacob, quem Dominus Jesus Christus eadem
commendatione commemorat, ejusque auctoritate
Sadducaeorum refellit errorem resurrectionem negantium,
ubi ait, <hi>De resurrectione autem mortuorum non
legistis quid Deus locutus sit de rubo ad Moysen, Ego
sum Deus Abraham, et Deus Isaac, et Deus Jacob?
Non est Deus mortuorum, sed vivorum <note>(Matth. XXII,
31, 32, et Luc. XX, 37, 38)</note>
            </hi>: <hi>omnes enim illi vivunt.</hi> 
Opportune itaque eadem voce nunc convincuntur Manichaei,
qua tunc convicti sunt Sadducaei: nam et
ipsam resurrectionem alio quidem modo, sed tamen
etiam isti negant. Item cum fidem Centurionis laudans
diceret, <hi>Amen dico vobis, non inveni tantam fidem
in Israel;</hi> adjecit et ait, <hi>Dico autem vobis, quoniam
<pb n="0332"/>
multi ab oriente et occidente venient, et recumbent cum
Abraham, et Isaac, et Jacob in regno coelorum; filii autem
regni ibunt in tenebras exteriores <note>(Matth. VIII, 10-12)</note>
            </hi>.
Si ergo, quod negare Faustus non potest, non
commendavit Moyses populo Israel Deum, nisi Deum
Abraham, et Isaac, et Jacob, eumque ipsum Christus
ex his et aliis testimoniis sine dubitatione commendat;
non est conatus illum populum avertere a Deo
suo: sed ideo minatus est eos ituros in tenebras exteriores,
quod aversos videret a Deo suo, in cujus
regno Gentes vocatas ex toto orbe terrarum, recubituras
dicit cum Abraham, et Isaac, et Jacob: non ob aliud,
quam quod fidem, tenuissent Dei Abraham, et Isaac, et
Jacob. Unde et Apostolus dicit, <hi>Providens autem Scriptura,
quia ex fide justificat Gentes Deus, praenuntiavit
Abrahae dicens, In semine tuo benedicentur omnes gentes <note>(Galat. III, 8)</note>
            </hi>;
ut illi scilicet in semine Abrahae benedicerentur,
qui Abrahae fidem imitarentur. Non igitur
Christus Israelitas a Deo suo volebat avertere, sed eos
potius quod ab illo averterentur arguebat. Mandatorum
autem aliquod eorum quae per Moysen data sunt, infregisse
Dominum qui arbitratur, non mirum si hoc putat
quod Judaei: sed ideo errat, quia in hoc erraverunt
et Judaei. Ubi autem Faustus commemorat ipsum
mandatum, quod Dominum infregisse vult credi, ibi
opus est ut ostendamus quomodo fallatur, sicut jam
supra, ubi oportebat, ostendimus. Nunc illud dico,
quia si aliquod illorum mandatorum Dominus infregisset,
non etiam de hoc ipso Judaeos arguisset: quibus
calumniantibus quod discipuli ejus illotis manibus
manducarent, et ob hoc excederent, non mandatum
Dei, sed traditiones seniorum, ait illis, <hi>Utquid et vos
transgredimini mandatum Dei, ut traditiones vestras statuatis?</hi> 
Ipsumque Dei mandatum commemorat, quod
per Moysen mandatum esse novimus. Secutus quippe
ait, <hi>Deus enim dixit, Honora patrem et matrem; et,
Qui maledixerit patri aut matri, morte morietur</hi>. <hi>Vos
autem dicitis, Quicumque dixerit patri vel matri, Munus
quod est ex me, proderit</hi>, <hi>non honorabit patrem
suum: et irritum fecistis verbum Dei propter vestram
traditionem <note>(Matth. XV, 3-6)</note>
            </hi>. Qua in re videte quam
multa nos doceat, et Judaeos a Deo suo se non avertere;
et ejus mandata non tantum se non infringere,
verum etiam illos a quibus infringerentur,
arguere; et non nisi Deum per Moysen ista mandasse.</p>
</div2>

<div2>
          <head>CAPUT XXV.</head>
<p>Quamobrem quoniam nos credimus
omnia quae scripsit Moyses, ad Christi commendationem
pertinere, quod isto opere quia demonstrare
non possumus, polliciti sumus in iis hoc ostendere,
quae Faustus de illa scriptura refellenda vel vituperanda
delegerit, recte a nobis debitum exigitur, ut
hoc etiam, quod praecepit Moyses interficiendum esse
prophetam sive principem, qui eos a Deo suo vellet
avertere, aliquodve infringere mandatorum, ostendamus
ad custodiendam fidem, quae in Ecclesia Christi
discitur, pertinere. Videbat quippe ille spiritu
<pb n="0333"/>
prophetico et Deo sibi loquente, multos exsurrecturos
haereticos diversorum errorum magistros adversum
doctrinam Christi, qui non eum Christum praedicarent
qui verus est Christus. Ille enim verus est, qui
per prophetias, per eumdem Moysen caeterosque sanctos
ejus gentis editas, praenuntiatus est. Quisquis
itaque alium docere vellet, ipsum interficiendum
Moyses praecipiebat. Quid autem nunc aliud agit lingua
catholica, nisi ut spirituali gladio utriusque Testamenti
acie bis acuto interficiantur omnes qui nos
a Deo nostro volunt avertere, aliquodve infringere
mandatorum? Inter quos praecipue cadit ipse Manichaeus,
cum ejus error asserta Legis et Prophetarum
veritate perimitur, volentis nos avertere a Deo nostro,
Deo Abraham, et Isaac, et Jacob, quem Christus commendat;
et volentis infringere mandata Legis, in
quorum etiam figuris Christum prophetatum esse
cognoscimus.</p>
</div2>

<div2>
          <head>CAPUT XXVI.</head>
<p>Jam vero illam complexionem
utrum obtusissimam an fraudulentissimam dicam,
nescio; erat enim Fausto ingenium: unde magis
arbitror eum nebulam injicere voluisse minus attento
lectori, quam non vidisse quod dicam: ait enim, <hi>Quod si haec de Christo minime scripsit, aut alia dabitis,
aut nulla erunt.</hi> 
 Haec propositio vera est, sed
consequens erat ut ostenderet et haec de Christo minime
scripta esse, et alia dari non posse. Nihil autem
horum fecit: quia et haec nos ostendimus, quomodo
de Christo accipi possint; et superius alia multa
dedimus, quae nisi de Christo intellectum habere non
possint. Non est ergo cur concludas, Fauste, nulla
esse a Moyse scripta de Christo. Attende enim quid
dicas: <hi>Quod si haec,</hi> inquis, <hi>minime de Christo scripsit,
aut alia dabitis, aut nulla erunt.</hi> Verum dicis. Proinde,
quia et haec de Christo, vel propter Christum scripta
docuimus, et alia multa dedimus, argumentatio tua
potius nulla erit. Et haec quidem quae commemorasti,
quamvis non obtinueris, saltem conatus es ostendere
non esse scripta de Christo. Quod autem subdidisti, <hi>Aut alia dabitis, aut nulla erunt;</hi> 
 prius demonstrare
debuisti, alia nos dare non posse, ut securus inferres
nulla esse. Nunc vero tanquam libellus tuus surdos
auditores vel caecos lectores esset habiturus, ut nullus
adverteret quid praetermiseris, cucurristi dicere: <hi>Si
nulla fuerint, nec Christus potuit asseverare quod nusquam
est; ita, si Christus hoc minime asseveraverit,
capitulum hoc falsum esse constiterit.</hi> O hominem se
cogitantem dictorem, et alium non cogitantem contradictorem!
Ubi est acumen tuum? An in mala
causa non posses aliter? Sed mala causa te vana
loqui coegit: malam vero habere causam nemo te
cogit. Quid si enim alia dabimus? Certe utique non
erunt nulla, quia erunt aliqua. Et si erunt aliqua,
potuit Christus hoc asseverare quod est. Ita, si Christus
hoc asseverare potuit, capitulum illud evangelicum
falsum esse non constat. Redi ergo ad propositionem
tuam, qua dixisti, <hi>Aut alia dabitis, aut nulla
<pb n="0334"/>
erunt;</hi> et vide non te ostendisse nulla nos alia daturos.
Vide etiam quam multa alia jam supra dederimus,
et quid hinc conficiatur adverte; scilicet non
esse falsum, quod in Evangelium Christum dixisse
legimus, <hi>Si crederetis Moysi, crederetis et mihi; de me
enim ille scripsit.</hi> Et Evangelii quidem tam eminens
est auctoritas et tam fundata veritas, ut etiamsi nos
propter tarditatem intelligentiae nostrae nulla inveniremus
a Moyse scripta de Christo, non solum esse
aliqua, sed ad Christum omnia pertinere quae scripsit,
quia non ait, Et de me scripsit; sed, <hi>De me ille
scripsit;</hi> credere deberemus. Nunc autem etsi de isto
Evangelii capitulo, quod absit, dubitandum esset,
compertis tam multis in scriptura Moysi de Christo
testimoniis, omnis illa dubitatio tolleretur: et quia
de capitulo Evangelii dubitandum non est, etiamsi
illa comperta non essent, esse tamen credi oporteret.</p>
</div2>

<div2>
          <head>CAPUT XXVII.</head>
<p>Nam illud quod adjungis, <hi>dissimilem
fuisse traditionem Christi atque Moyseos; et ideo
non fuisse verisimile, ut si crederent Moysi, crederent
et Christo; imo illud potius esse consequens, ut si
alteri Judaei crederent, alteri necessario repugnarent;</hi> 
non utique diceres, si considerationis oculum paululum
attolleres, orbemque terrarum sine contentionis
caecitate conspiceres in hominibus doctis atque indoctis,
Graecis et Barbaris, sapientibus et insipientibus,
quibus se debitorem dicebat Apostolus <note>(Rom. I, 14)</note>,
et Moysi et Christo simul credentem. Si ergo non
erat verisimile ut Judaei Moysi et Christo pariter
crederent, multo minus verisimile est ut orbis terrarum
Moysi et Christo pariter credat. Cum vero
videamus omnes gentes utrique credere, et illius
prophetiam cum Evangelio hujus convenientem fide
robustissima et celeberrima retinere, non ad aliquid
impossibile gens una vocabatur, cum ei diceretur, <hi>Si crederetis Moysi, crederetis et mihi:</hi> 
 potiusque est
miranda et vehementius arguenda duritia Judaeorum,
qui hoc non fecerunt, quod totum mundum fecisse
conspicimus.</p>
</div2>

<div2>
          <head>CAPUT XXVIII.</head>
<p>Nam quidquid dicis de sabbato,
et de circumcisione carnis, et de differentia ciborum,
aliam fuisse traditionem Moysi, aliud per Christum
didicisse Christianos; jam supra ostendimus quia,
sicut dicit Apostolus, <hi>Haec omnia figurae nostrae fuerunt <note>(I Cor. X, 6)</note>
            </hi>.
Non ergo diversa doctrina est,
sed diversum tempus. Aliud enim erat, quo haec
oportebat per figuratas prophetias praenuntiari; et
aliud est, quo haec jam oportet per manifestam veritatem
redditamque adimpleri. Sed quid mirum si
Judaei carnaliter intelligentes sabbatum, Christo, qui
jam hoc spiritualiter insinuabat, repugnaverunt? Tu
Apostolo responde, si potes, qui vacationem ipsius
diei umbram futuri esse testatur <note>(Coloss. II, 16, 17)</note>.
Sed si illi restiterunt Christo, non intelligentes verum
sabbatum, vos ei nolite resistere, et intelligite veram
innocentiam. Nam eo ipso loco, ubi praecipue destructor
sabbati putatur Jesus, cum discipuli ejus per
segetem transeuntes et esurientes vellerent spicas et
<pb n="0335"/>
ederent, innocentes eos dixit, respondens Judaeis, <hi>Si sciretis quid sit, Misericordiam volo 
 quam sacrificium,
nunquam condemnassetis innocentes <note>(Matth. XII,
7)</note>
            </hi>. Magis enim esurientium misereri debuerunt, quia
hoc illi coacti fame fecerunt. A vobis autem quisquis
vulserit spicas, non ex traditione Christi, qui hanc
innocentiam vocat, sed ex traditione Manichaei homicida
deputatur. An forte misericordiam eisdem spicis
exhibuerunt Apostoli, ut inde membra Dei manducando
purgarent, sicut vestra fabula est? Vos ergo
crudeles, qui hoc non facitis. Sed videlicet novit
Faustus destruere sabbatum, quia scit virtutem Dei
semper atque infatigabiliter operari. Illi hoc dicant,
qui intelligunt Deum sine temporali voluntate universa
tempora facientem. Hoc ad vos multum est,
qui Dei vestri requiem rebellatione gentis tenebrarum
perhibetis excussam, et hostium repentino impetu
perturbatam. An ex aeterno praevidens hoc futurum,
nunquam habuit requiem, quia nunquam securus
fuit, qui se cogitabat tam grave bellum cum tanta
membrorum suorum labe damnoque gesturum?</p>
</div2>

<div2>
          <head>CAPUT XXIX.</head>
<p>Caeterum illud sabbatum, quod
imperite atque impie deridetis, nisi et ipsum inter
prophetias quae de Christo scriptae sunt, haberet
intellectum, non ei Christus sic attestaretur: qui
cum propria voluntate, sicut ipse in ejus laude posuisti,
pateretur, ideoque tempora passionis et resurrectionis
suae haberet in potestate, id egit, ut caro
ejus in sepultura sabbato requiesceret ab omnibus
operibus suis, ut tertio die resurgens, quem dominicum
dicimus, qui post sabbatum numeratur octavus,
etiam circumcisionem octavi diei ad se prophetandum
pertinere declararet. Quid enim significat circumcisio
carnis? Quid, nisi exspoliationem mortalitatis,
quam de carnali generatione portamus? Propter
hoc dixit Apostolus: <hi>Exuens se carnem, principatus
et potestates exemplavit, fiducialiter triumphans eos in
semetipso <note>(Coloss. II, 15)</note>
            </hi>. Quod enim dicit exuisse se
carnem, eo loco carnem mortalitatem carnis intelligimus,
secundum quam proprie corpus hoc caro
nominatur. Quae mortalitas proprie caro appellata
est, quia in illa resurrectionis immortalitate non
erit: propterea scriptum est, <hi>Caro et sanguis regnum
Dei non possidebunt.</hi> De quibus verbis soletis calumniari
fidei nostrae, qua credimus hujus corporis
futuram resurrectionem, quae in ipso Domino jam
praecessit, dissimulantes ea quae sequuntur, in quibus
aperte Apostolus quid dicat exponit. Volens enim
ostendere quid eo loco dixerit carnem, continuo
subjecit: <hi>Neque corruptio incorruptionem possidebit.</hi> 
Hoc enim corpus, quod propter mortalitatem proprie
caro nominatur, mutari dicit in resurrectione, ut jam
non sit corruptibile atque mortale. Quod ne putetur
nostra suspicione dici, ipsa ejus quae sequuntur verba
consulite. <hi>Ecce,</hi> inquit, <hi>mysterium dico: omnes
quidem resurgemus, non tamen omnes immutabimur.
In atomo, in ictu oculi, in novissima tuba; canet enim
<pb n="0336"/>
tuba, et mortui resurgent incorrupti, et nos immutabimur.
Oportet enim corruptibile hoc induere incorruptionem,
et mortale hoc induere immortalitatem <note>(I Cor.
XV, 50-53)</note>
            </hi>. Ut ergo induatur immortalitate, exuitur
mortalitate: hoc est circumcisionis mysterium, quae
octavo die fieri jussa est <note>(Gen. XVII, 12)</note>, et octavo
die, id est, dominico post sabbatum jam in veritate
a Domino impleta. Unde dicitur, <hi>Exuens se carnem,
principatus et potestates exemplavit.</hi> Per hanc enim
mortalitatem nobis invidae diabolicae potestates dominabantur:
quas exemplasse dictus est, quia in se
ipso capite nostro praebuit exemplum, quod in toto
ejus corpore, id est, Ecclesia ex diaboli potestate
liberanda, in ultima resurrectione complebitur: haec
est fides nostra. Et quoniam, sicut testimonium propheticum
Paulus commemorat, <hi>Justus ex fide vivit <note>(Rom. I, 17; Habac. II, 4)</note>
            </hi>;
haec est justificatio nostra.
Mortuum quippe Christum et Pagani credunt: resurrexisse
autem Christum, propria fides est Christianorum. <hi>Si enim confitearis,</hi> 
 ait Apostolus, <hi>in ore tuo
quia Dominus est Jesus, et credideris in corde tuo quia
Deus illum suscitavit a mortuis, salvus eris <note>(Rom. X, 9)</note>
            </hi>.
Quia ergo ex ista resurrectionis fide justificamur,
ideo et illud de Christo apostolicum est, <hi>Quia mortuus
est propter delicta nostra, et resurrexit propter
justificationem nostram <note>(Id. IV, 25)</note>
            </hi>. Et quia ista resurrectio,
quae credita nos justificat, illa octava diei
circumcisione figurata est; propterea de ipso Abraham,
cui primum tradita est, dicit Apostolus: <hi>Et
signum accepit circumcisionis, signaculum justitiae fidei <note>(Ibid., 11)</note>
            </hi>.
Ergo et istam circumcisionem inter alias
figuras propheticas de Christo scripsit Moyses: de
quo ipse dicit, <hi>De me enim ille scripsit.</hi> Quod autem
dicit Dominus, <hi>Vae vobis, Scribae et Pharisaei hypocritae,
qui circumitis mare et aridam, facere unum
proselytum; et cum feceritis eum, facitis eum filium
gehennae duplo quam vos estis:</hi> non quia circumciditur,
dixit, sed quod eorum mores imitatur, a quibus
imitandis cohibet suos, dicens, <hi>Super Cathedram
Moysi sedent Scribae et Pharisaei: quae dicunt, facite;
quae autem faciunt, facere nolite: dicunt enim, et non
faciunt <note>(Matth. XXIII, 15, 2, 3)</note>
            </hi>. In quibus dominicis
verbis utrumque debetis advertere, et quantus honor
delatus sit doctrinae Moysi, in cujus cathedra etiam
mali sedentes, bona docere cogebantur; et unde
fieret proselytus filius gehennae, non scilicet a Pharisaeis
verba legis audiendo, sed eorum facta sectando.
Hoc ergo dici posset tunc proselyto circumciso, quod
Paulus dicit: <hi>Circumcisio quidem prodest, si legem
custodias <note>(Rom. II, 25)</note>
            </hi>. Quia vero ille in non custodienda
lege Pharisaeos imitabatur, fiebat filius gehennae:
propterea, quantum arbitror, duplo quam illi,
quia hoc negligebat implere quod propria voluntate
susceperat, non ex Judaeis natus, sed sponte Judaeus
factus.</p>
</div2>

<div2>
          <head>CAPUT XXX.</head>
<p>Quid autem dicere voluisti, sine
respectu injuriose, quod <hi>Moyses helluonis in modum
disceptator sedet, jubetque alia quidem abliguriri pro
mundis, alia vero pro immundis ne contingi quidem?</hi> 
<pb n="0337"/>
cum ad helluonem hoc magis pertineat, ut nulla discernat;
aut si discernit, suaviora eligat. An hoc ideo
dicis, ut imperitis continentia tua velut ab ineunte
aetate miranda videatur, quasi nescientis, vel jam
obliti, quanto jucundius sapiat porcina, quam vervecina?
Sed quia et ista Moyses figuris propheticis de
Christo scripsit, in animalium carnibus significans
homines, vel incorporandos Christi corpori, quod
est Ecclesia; vel respuendos; vos quoque inter immunda
figuravit, qui propterea fidei catholicae non
convenitis, quia nec ruminatis verbum sapientiae, et
duo Testamenta, Vetus et Novum, non concorditer
distinguentes tanquam geminam ungulam non habetis.
Quis autem ferat te quoque Adimanti vestri fallaciam
non puduisse sectari?</p>
</div2>

<div2>
          <head>CAPUT XXXI.</head>
<p>Dicis enim et tu, <hi>Christum sic
docuisse ciborum indifferentiam, ut a suis quidem discipulis
omnes carnes penitus removeret, saecularibus vero
vulgo concederet omnia quae possent edi; atque asseveraret
quod eos nihil in os intrans pollueret, quia quae de
ore impudenter procedunt, ea sola sunt quae polluant
hominem.</hi> Haec verba tua sunt, tanto impudentiore,
quanto apertiore mendacio deprompta et expressa.
Primo quia secundum Christi sententiam, si ea sola
polluunt hominem, quae mala ex ore procedunt; cur
et discipulos Christi non ea sola polluerunt, ut non
eos tanquam ab immundis carnibus esset necesse
prohiberi? An saeculares homines non polluuntur his
quae in os intrant, sed his quae ex ore exeunt? Ergo
munitiores sunt adversus immunditiam quam sancti,
si sanctos et ea quae intrant, et ea quae exeunt possunt
inquinare. Vellem autem isti mihi dicerent, quid
manducabat et bibebat Christus, qui in comparatione
Joannis non manducantis neque bibentis, se dixit
manducantem et bibentem? Cum enim argueret perversitatem
hominum, utrobique calumnias inquirentium, <hi>Venit enim,</hi> 
 inquit, <hi>Joannes non manducans neque
bibens, et dicunt, Daemonium habet: venit Filius
hominis manducans et bibens, et dicunt, Ecce homo vorax
et vinarius</hi>, <hi>amicus publicanorum et peccatorum <note>(Matth. XI, 18, 19)</note>
            </hi>.
Et Joannis quidem escam et potum
novimus: non enim dictum est quod omnino non
biberet; sed quod vinum et siceram non biberet <note>(Luc.
I, 15)</note>: bibebat ergo aquam. Cibus autem ejus non
omnino nullus erat, sed locustae et mel silvestre <note>(Matth. III, 4)</note>.
Unde ergo dictus est <hi>non manducans
neque bibens,</hi> nisi quia illo victu quo Judaei utebantur,
ille non utebatur? Hoc ergo Dominus nisi uteretur,
non in ejus comparatione <hi>manducans bibensque</hi> diceretur.
An forte ideo quia pane et oleribus Dominus
vescebatur, quibus Joannes non vescebatur? Mirum
si <hi>non manducans</hi> dicitur, qui locustas et mel comedit;
et <hi>manducans</hi> dicitur, qui pane atque olere contentus
est. Sed de cibis suspicamini quidquid vultis;
certe <hi>bibens et vinarius</hi> non diceretur, nisi vinum biberet:
cur ergo et hoc vos immundum putatis? Neque
<pb n="0338"/>
enim haec propter continentiam disciplinamque
domandi corporis tangere prohibetis, sed quod immunda
sint: nam ea sordes et fel gentis tenebrarum
esse perhibetis, contra Apostolum dicentem, <hi>Omnia
munda mundis <note>(Tit. I, 15)</note>
            </hi>. Ecce qui audent dicere
Christum indifferentiae ciborum magistrum, discipulos
tamen suos ab iis prohibuisse, quae immunda ipsi
putant. Ostendite, ubi ista a discipulis suis removerit,
fallaces, improbi; verumtamen Dei vindicis providentia
ita caecati, ut etiam commoneatis nos unde convincamini.
Nam vim patior ab animo meo, nisi totum
ipsum Evangelii capitulum, quod iste adversum Moysen
opponere voluit, inspiciendum inseruero: ut ibi
videamus quam falsum sit, quod prior Adimantus, et
modo Faustus dixit, Dominum Jesum a discipulis suis
carnes vescendas removisse, easque vulgo saecularibus
concessisse. Nempe cum respondisset calumniantibus
quod non lotis manibus manducarent, ita
sequitur Evangelium: <hi>Et convocatis turbis, ait illis,
Audite et intelligite. Non quod intrat in os, communicat
hominem; sed quod procedit de ore, communicat
hominem. Tunc accedentes discipuli, dixerunt ad eum:
Scis quod Pharisaei audito hoc verbo scandalizati sunt?</hi> 
Hic certe a discipulis compellatus, debuit eos, sicut
isti volunt, proprie docere ab omnibus carnibus abstinendum,
ut illud quod supra dixit, <hi>Non quod intrat
in os, communicat hominem; sed quod procedit de ore,</hi> 
turbis dixisse videretur. Sequatur ergo Evangelista,
et dicat quid jam non turbis, sed discipulis responderit
Dominus. <hi>At ille respondens ait: Omnis plantatio
quam non plantavit Pater meus coelestis, eradicabitur.
Sinite illos, caeci sunt duces caecorum. Caecus autem si
caecum ducat, ambo in foveam cadunt.</hi> Hoc utique ideo,
quia traditiones suas volentes statuere, mandata Dei
non intelligebant. Sed nondum quaesierant discipuli a
Magistro, quomodo ipsi quod turbis dixerat, accipere
deberent. Ecce et hoc fit: nam contexit Evangelista,
et dicit, <hi>Respondens autem Petrus, ait illi: Narra
nobis parabolam istam.</hi> Hinc intelligimus Petrum putasse,
non proprie, nec aperte Dominum locutum
fuisse cum diceret, <hi>Non quod intrat in os, communicat
hominem; sed quod procedit de ore:</hi> sed, ut solet,
obscuritate parabolae aliquid significare voluisse. Videamus
ergo utrum jam secretius discipulis interrogantibus
hoc dicat, quod Manichaei volunt, immundas
esse omnes carnes, nec eos aliquid earum debere
contingere. Quid, quod exprobrat quod apertam suam
locutionem nondum intellexerint, et proprie dictum
parabolam putent? Sic enim sequitur: <hi>At ille dixit:
Adhuc et vos insipientes estis, et non intelligitis quia
omne quod in os intrat, in ventrem vadit, et in latrinam
emittitur: quae autem procedunt ex ore, de corde exeunt,
et illa communicant hominem? Nam de corde exeunt
cogitationes malae, homicidia, adulteria, fornicationes,
furta, falsa testimonia, blasphemiae; haec sunt quae
communicant hominem: non lotis autem manibus manducare,
non communicat hominem <note>(Matth. XV, 10-20)</note>
            </hi>.</p>
</div2>

<div2>
          <head>CAPUT XXXII.</head>
<p>Certe jam manifestata fallacia
<pb n="0339"/>
convicta discedit: certe jam clarum est, non aliud hac
de re turbas, aliud secreto discipulos Dominum docuisse:
certe sine dubitatione perspicitur Manichaeos
potius esse mendaces atque fallaces, non Moysen, non
Christum, non Testamenti utriusque doctrinam ibi
figuratam, hic revelatam; ibi prophetatam, hic praesentatam.
Quomodo ergo nihil eorum Catholicos servare
putant, quae Moyses scripsit, cum omnia prorsus
observent; non jam in figuris, sed in eis rebus
quas illae figurae significando praenuntiarunt? Neque
enim, si aliud tempus esset scribendi, aliud legendi,
recte diceremus Scripturam illam non observare lectorem,
quia et ipse characteres illos non faceret:
cum illi fuissent figurae sonorum, ille autem jam sonos
ipsos expromeret, illarum tamen figurarum non formatione
occupatus, sed inspectione commonitus. Ideo
autem Judaei Christo non credebant, quia nec illa
quae Moyses non figurate, sed aperte praeceperat,
observabant. Unde illis dicit: <hi>Decimatis mentham et
cyminum, et relinquitis graviora Legis, misericordiam et
judicium; liquantes culicem, camelum autem glutientes:
haec oportebat facere, illa autem non omittere <note>(Matth.
XXIII, 23, 24)</note>
            </hi>. Unde est et illud, quod traditionibus
suis docebant quomodo infirmaretur praeceptum Dei,
quo deferri honorem parentibus jusserat; propter
quam superbiam et iniquitatem excaecari meruerunt,
ut caetera non intelligerent: quia ea quae intelligebant,
impie contemnebant.</p>
</div2>

<div2>
          <head>CAPUT XXXIII.</head>
<p>Videsne quam tibi non dicam,
Si Christianus es, crede dicenti Christo quia de se
scripsit Moyses; quod si non credis, Christianus non
<pb n="0340"/>
es? Ipse quippe videris quid de te sentias, qui te ut
Gentilem vel Judaeum doceri de Christo expetis: ego
tamen neque hoc defugi, et omnes tibi aditus erroris
quantum potui clausi. Nec illud sivi patere praecipitium,
qua vos caeci mittitis, dicentes falsa esse in
Evangelio, sicubi vestra haeresis exitum non invenerit:
ut vobis nihil remaneat, quo redire possitis, unde
Christo credatis, ubi vobis haec vox pestilentiae non
possit opponi. Quin etiam sic te doceri cupis, ut
christianum Thomam, quem Christus <hi>de se dubitantem
non est aspernatus, sed quo animi ejus vulneribus
mederetur, corporis sui cicatrices ostendit.</hi> Haec verba
tua sunt. Bene quod sic te doceri exigis. Quam enim
verebar ne hoc quoque in Evangelio falsum esse contenderes!
Crede ergo cicatricibus Christi: quia si
cicatrices illae verae erant, vera etiam illa vulnera
fuerant; nec vera vulnera, nisi vera caro habere potuisset:
hoc verum totum vestrum evertit errorem.
Porro, si Christus falsas cicatrices dubitanti discipulo
demonstravit, et ipsum fallacem dicis ita docentem,
et te falli cupis ita discentem. Sed quia falli nemo est
qui velit, fallere autem multi volunt, magis te velle
intelligo quasi exemplo Christi fallaciter docere,
quam exemplo Thomae fallaciter discere. Proinde, si
credis quod falsis cicatricibus Christus fefellerit dubitantem,
te quis velit credere docentem, ac non
potius cavere fallentem? At si ille discipulus veras
cicatrices tetigit Christi, veram confiteri cogeris et
carnem Christi. Ita Manichaeus non permanebis, si
sic credas ut Thomas: infidelis autem remanebis, si
nec sic credis ut Thomas <note>(Joan. XX, 27, 28)</note>.</p>
</div2>
      </div1>

<div1>
        <head> <hi>LIBER DECIMUS SEPTIMUS.</hi> </head>
<div2>
          <head>CAPUT PRIMUM.</head>
<pb n="0339"/>
          <p>FAUSTUS dixit: Cur Legem
non accipitis et Prophetas, cum Christus eos non se
venisse solvere dixerit, sed adimplere <note>(Matth. V, 17)</note>?
Quis hoc testatur dixisse Jesum? Matthaeus. Ubi dixisse?
In monte. Quibus praesentibus? Petro, Andrea,
Jacobo et Joanne, quatuor his tantum: caeteros enim
necdum elegerat, nec ipsum Matthaeum. Ex his ergo
quatuor unus, id est Joannes, Evangelium scripsit?
Ita. Alicubi hoc ipse commemorat? Nusquam. Quomodo
ergo quod Joannes non testatur qui fuit in
monte, Matthaeus hoc scripsit qui longo intervallo,
postquam Jesus de monte descendit, secutus est eum?
Ac per hoc de hoc ipso primo ambigitur, utrum Jesus
tale aliquid dixerit, quia testis idoneus tacet, loquitur
autem minus idoneus: ut interim permiserimus nobis
injuriam fecisse Matthaeum, donec et ipsum probemus
haec non scripsisse, sed alium nescio quem sub nomine
ejus: quod docet et ipsa lectionis ejusdem Matthaei
obliqua narratio. Quid enim dicit? <hi>Et cum transiret
Jesus, vidit hominem sedentem ad telonium, nomine
Matthaeum, et vocavit eum: at ille confestim surgens,
secutus est eum <note>(Id. IX, 9)</note>
            </hi>. Et quis ergo de se
<pb n="0340"/>
ipso scribens, dicat, <hi>Vidit hominem, et vocavit eum, et
secutus est eum;</hi> ac non potius dicat, Vidit me, et vocavit
me, et secutus sum eum: nisi quia constat haec
Matthaeum non scripsisse, sed alium nescio quem sub
ejus nomine? Cum ergo ne quidem si et Matthaeus
hoc scriberet, verum foret; quia praesens non erat
cum Jesus haec loquebatur in monte: quanto magis
credendum non erit, quia nec Matthaeus eadem
scripsit, sed alius sub nominibus et Jesu et Matthaei?</p>
</div2>

<div2>
          <head>CAPUT II.</head>
<p>Quid, quod etiam ex ipso sermone,
quo praecipit non putare quia venerit Legem solvere,
magis intelligi detur quia solverit? Neque enim nihil
eo tale faciente Judaei suspicari hoc possent. Sed, <hi>Nolite,</hi> 
inquit, <hi>putare quia veni solvere Legem.</hi> Agedum
ergo, si ei et Judaei dixissent, Quid porro autem tu
tale agis, unde hoc suspicari possimus? An quia circumcisionem
derides, sabbatum violas, sacrificia respuis,
confundis cibos? Hoc est ergo, <hi>Nolite putare.</hi> 
Et quid hoc amplius, quidve manifestius fieri potuit
in destructionem Legis ac Prophetarum? Aut si hoc
adimplere est Legem, quid erit solvere? Quid, quod
<pb n="0341"/>
etiam Lex et Prophetae ne adimpletione quidem gaudent,
adeo sibi pleni videntur et consummati, quorum
auctor ac pater non minus cis adjici indignatur,
quam detrahi, ut scribens in Deuteronomio dicat, <hi>Haec praecepta quae mando tibi hodie, Israel, observabis;
et cave ne declines ab iisdem, neque in sinistram,
neque in dexteram; nec addas quidquam eis, nec minuas:
sed in iisdem perseverabis, ut benedicat te Deus
tuus 
 <note>(Deut. V, 32, et XII, 32)</note>
            </hi>? Quapropter, sive adimplendi
causa Jesus Legi aliquid et Prophetis adjecit,
in dexteram videtur lapsus; sive dempsit ut destrueret,
in sinistram; utrumque certe offendit Legis
auctorem: idcircoque aut aliud aliquid significat
istud, aut falsum est.</p>
</div2>

<div2>
          <head>CAPUT III.</head>
<p>AUGUSTINUS respondit: O mirabilem
insaniam, de Christo aliquid narranti nolle credi
Matthaeo, et velle credi Manichaeo! Si Matthaeus non
interfuit, cum Christus dixisset, <hi>Non veni solvere Legem
aut Prophetas, sed adimplere <note>(Matth. V, 17)</note>
            </hi>; et
propterea non est ei credendum: numquid Manichaeus
interfuit, aut jam vel natus fuit, cum Christus inter
homines appareret? Secundum ergo hanc fidei vestrae
legem, nihil ei de Christo testificanti credere debuistis.
Nos autem non propterea dicimus non credendum
esse Manichaeo, quia dictis factisque Christi non
interfuit, et longe post natus est; sed quia de Christo
contra Christi discipulos loquitur, et contra Evangelium
quod illorum auctoritate firmatum est. Habemus
enim Apostoli vocem, qui in Spiritu sancto tales venturos
esse cernebat. Unde fidelibus dicebat: <hi>Si quis
vobis evangelizaverit praeterquam quod accepistis, anathema
sit <note>(Galat. I, 9)</note>
            </hi>. Nam si nemo de Christo vera
dicit, nisi qui eum praesens vidit et audivit, hodie de
illo nemo vera dicit. Porro si hodie propterea de illo
fidelibus ejus vera dicuntur, quia illi qui viderunt et
audierunt, vel praedicando vel scribendo ea disseminaverunt;
cur ex ore Joannis condiscipuli sui non
posset vera Matthaeus audire de Christo, ubi ille adfuit,
et ipse non adfuit, si ex libro Joannis possumus
vera loqui de Christo, non solum nos tanto post nati,
sed etiam post nos alii nascituri? Hinc enim non solum
Matthaei, verum etiam Lucae ac Marci Evangelium,
qui eosdem discipulos secuti sunt, in non imparem
auctoritatem receptum est. Huc accedit, quia
et ipse Dominus potuit narrare Matthaeo, quod antequam
eum vocasset, cum iis egerat quos prius vocaverat.
At enim hoc ipse Joannes in Evangelio suo
ponere debuit, si hoc dictum a Domino audierat, qui,
cum diceretur, praesens erat? Quasi fieri non potuerit
ut cum omnia quae a Domino audierat, scribere non
posset, inter alia quae praetermisit, et hoc praetermiserit,
cum in alia scribenda esset intentus. Nonne
Evangelium suum ita ipse conclusit, dicens, <hi>Et alia
quidem multa fecit Jesus, quae si scriberentur singula,
nec ipsum existimo capere mundum qui scriberentur libros <note>(Joan. XXI, 25)</note>
            </hi>?
Hic utique ostendit se scientem
multa praetermisisse. Sed si de Lege et Prophetis vos
<pb n="0342"/>
delectat Joannis auctoritas, Joanni credite attestant:
Legi et Prophetis. Ipse scripsit quod Isaias viderit
Christi gloriam <note>(Joan. XII, 41)</note>. In ejus habetis Evangelio,
unde jam paulo ante tractavimus: <hi>Si crederetis
Moysi, crederetis et mihi; de me enim ille scripsit <note>(Id. V, 46)</note>
            </hi>.
Undique tergiversatio vestra contunditur.
Aperte dicite non vos credere Christi Evangelio: nam
qui in Evangelio quod vultis creditis, quod vultis non
creditis, vobis potius quam Evangelio creditis.</p>
</div2>

<div2>
          <head>CAPUT IV.</head>
<p>At quam elegantem rem sibi visus
est Faustus dicere, ubi propterea voluit non credi
haec scripsisse Matthaeum, quia cum de sua electione
diceret, non ait, Vidit me, et dixit mihi, Sequere
me; sed, <hi>Vidit Matthaeum, et dixit ei, Sequere me <note>(Matth. IX, 9)</note>
            </hi>:
quod nescio utrum de errore imperitiae
dixerit, an de more fallaciae. Sed non usque
adeo imperitum putaverim, ut nec legerit, nec audierit,
solere scriptores rerum gestarum, cum in suam
personam venerint, ita se contexere, tanquam de
alio narrent, quod de se narrant. Magis ergo hunc
arbitror non ut imperitum, sed ut imperitis nebulam
obtendere voluisse, sperantem se plures esse capturum,
qui ista non nossent. Et in historia quidem rerum
saecularium talis narrationis reperiuntur exempla:
sed non opus est ut ex alio genere litterarum
vel nostros admoneam, vel istum refellam. Ipse certe
paulo ante de libris Moysi quaedam testimonia ita
proferebat, ut non ea negaret scripsisse Moysen, imo
et affirmaret, sed ad Christum non pertinere contenderet.
Legat ergo in eisdem libris, quae de se scripsit
Moyses, utrum ita scripserit, Dixi, aut, Feci hoc vel
illud; et non potius, <hi>Dixit Moyses <note>(Exod. III, 3)</note>
            </hi>, et, <hi>Fecit Moyses 
 <note>(Id. VII, 6)</note>
            </hi>: aut, Vocavit me Dominus,
vel, Dixit ad me Dominus; et non potius, <hi>Vocavit
Dominus Moysen <note>(Levit. I, 1)</note>
            </hi>, et, <hi>Dixit Dominus ad
Moysen <note>(Exod. IV, 19)</note>
            </hi>: et omnia caetera in eumdem
modum. Ita ergo et Matthaeus de se tanquam de alio
scripsit: quod et Joannes fecit; nam circa finem libri
sui etiam ipse sic loquitur: <hi>Conversus Petrus vidit
discipulum quem diligebat Jesus, qui et recumbebat in
coena super pectus ejus, et dixerat Domino, Quis est qui
te tradet?</hi> Numquid et hic dixit, Conversus Petrus
vidit me? An forte propterea nec istum putant hoc
Evangelium scripsisse? Sed paulo post dicit: <hi>Hic
est discipulus qui testificatur de Jesu, et qui haec scripsit;
et scimus quia verum est testimonium ejus <note>(Joan.
XXI, 20, 24)</note>
            </hi>, Numquid ait, Ego sum discipulus qui
testificor de Jesu, et qui haec scripsi; et scimus quia
verum est testimonium meum? Certe manifestum est
hunc morem fuisse scriptorum, cum gesta narrarent.
Quam multa et ipse Dominus eadem locutione de se
dicit, quis enumerare sufficiat? <hi>Cum venerit,</hi> inquit, <hi>Filius hominis, putas, inveniet fidem in terra 
 <note>(Luc.
XVIII, 8)</note>
            </hi>? non dixit, Cum venero, putas, inveniam?
Et, <hi>Venit Filius hominis manducans et bibens <note>(Matth.
XI, 19)</note>
            </hi>: non dixit, Veni. Et, <hi>Veniet hora, et nunc est,
cum mortui audient vocem Filii Dei; et qui audierint,
vivent <note>(Joan. V, 25)</note>
            </hi>: non dixit, Vocem meam: et
multa hujusmodi. Unde jam puto sufficere quae dicta
<pb n="0343"/>
sunt, et ad studiosos commonendos, et ad calumniosos
convincendos.</p>
</div2>

<div2>
          <head>CAPUT V.</head>
<p>Jam illud quam sit infirmum, quis
non videt, quod ait, non eum dicere potuisse, <hi>Nolite
putare quia veni solvere Legem aut Prophetas; non veni
solvere, sed adimplere:</hi> nisi aliquid tale jam fecisset,
ut in hanc suspicionem posset venire? Quasi nos negemus
Judaeis non intelligentibus videri potuisse Christum
destructorem Legis et Prophetarum: sed hoc
ipsum est cur ille verax et veritas non potuerit de
alia Lege et de aliis Prophetis dicere, quod eos non
solveret, nisi de iis quos illi eum solvere suspicabantur.
Quod hinc etiam satis confirmatur, quia ibi
sequitur, et dicit: <hi>Amen, amen dico vobis, donec transeat
coelum et terra, iota unum, aut unus apex non transiet
de Lege, donec omnia fiant. Quicumque ergo solverit
unum ex mandatis istis minimis, et docuerit sic homines,
minimus vocabitur in regno coelorum: quicumque
autem fecerit, et sic docuerit, hic magnus vocabitur in
regno coelorum.</hi> Pharisaeos enim cogitabat, cum ista
diceret, qui solvebant Legem factis, et docebant verbis.
De quibus alio loco dicit: <hi>Quae dicunt, facite;
quae autem faciunt, facere nolite: dicunt enim, et non
faciunt <note>(Matth. XXIII, 3)</note>
            </hi>. Propterea et hic ita sequitur: <hi>Dico enim vobis, nisi abundaverit justitia vestra
plus quam Scribarum et Pharisaeorum, non intrabitis
in regnum coelorum 
 <note>(Id. V, 17-20)</note>
            </hi>: id est, nisi vos
feceritis et ita docueritis, quod illi non faciunt et sic
docent, non intrabitis in regnum coelorum. Quam
ergo Legem docebant Pharisaei et non faciebant,
ipsam dicit Christus non se venisse solvere, sed adimplere:
quia ipsa pertinet ad cathedram Moysi, in qua
<pb n="0344"/>
sedentes Pharisaei, et dicentes nec facientes, audiendi
sunt, non imitandi.</p>
</div2>

<div2>
          <head>CAPUT VI.</head>
<p>Nec intelligit Faustus, aut forte se
fingit non intelligere, quid sit implere Legem; cum
hoc de verborum adjectione putat accipiendum, quia
scriptum est, ne quid addatur Scripturae Dei, vel detrahatur <note>(Deut. XII, 32)</note>:
unde dicit non debuisse
adimpleri, quod ita perfectum commendatur, ut
nihil addendum minuendumque sit. Nesciunt ergo
isti quomodo adimpleat Legem, qui sic vivit ut Lex
praecepit. <hi>Plenitudo</hi> enim <hi>Legis charitas,</hi> sicut dicit
Apostolus <note>(Rom. XIII, 10)</note>. Istam charitatem Dominus
et exhibere et donare dignatus est, mittendo fidelibus
suis Spiritum sanctum. Unde item dicit idem apostolus: <hi>Charitas Dei diffusa est in cordibus nostris per
Spiritum sanctum qui datus est nobis 
 <note>(Id. V, 5)</note>
            </hi>. Et
ipse Dominus: <hi>In hoc scient omnes quia discipuli mei
estis, si vos invicem diligatis. <note>(Joan. XIII, 35)</note>
            </hi>. Impletur
ergo Lex, vel cum fiunt quae ibi praecepta sunt, vel
cum exhibentur quae ibi prophetata sunt. Lex enim
per Moysen data est, gratia et veritas per Jesum Christum
facta est <note>(Id. I, 17)</note>. Ipsa Lex cum impleta est,
gratia et veritas facta est. Gratia pertinet ad charitatis
plenitudinem, veritas ad prophetiarum impletionem.
Et quia utrumque per Christum, ideo non venit solvere
Legem aut Prophetas, sed adimplere: non ut
Legi adderentur quae deerant, sed ut fierent quae
scripta erant: quod ipsa ejus verba testantur. Non
enim ait, <hi>Iota unum, aut unus apex non transiet a
Lege,</hi> donec addantur quae desunt; sed, <hi>donec omnia
fiant.</hi> </p>
</div2>
      </div1>

<div1>
        <head> <hi>LIBER DECIMUS OCTAVUS.</hi> </head>
<div2>
          <head>CAPUT PRIMUM.</head>
<pb n="0343"/>
          <p>FAUSTUS dixit: <hi>Non veni Legem
solvere, sed adimplere <note>(Matth. V, 17)</note>
            </hi>. Sed enim
hoc, nisi aliud forte significat, a Christo dictum credere,
non minus tibi contrarium scias esse, quam
mihi. Uterque enim nostrum sub hac opinione christianus
est, quia Christum in destructionem Legis ac
Prophetarum venisse putavimus. Quod si tu verbo
interim fateri non vis, attamen id operibus indicas.
Inde enim est quod Legis ac Prophetarum praecepta
et ipse contemnis: inde quod Novum Testamentum
Jesum condidisse utrique fatemur: quo quid aliud,
quam destructionem fatemur Veteris Testamenti?
Quae cum ita sint, quomodo Christum illud dixisse
credemus, nisi ante nosmetipsos damnemus stultae in
praeteritum opinionis, et ad poenitudinem recurramus,
obsequamurque Legi de integro ac Prophetis,
atque eorum curemus, qualiacumque sint, observare
mandata? Quod cum fecerimus, tunc denique vere
crediderimus dixisse Jesum quia non venerit Legem
solvere, sed adimplere. Nunc autem falsum est, quia
nec tu id credis, de quo me solum incusas.</p>
</div2>

<div2>
          <head>CAPUT II.</head>
<p>Sed esto, licuerit in praeteritum errasse.
Quid nunc tandem? Placetne ire sub Legem, si eam
<pb n="0344"/>
Christus non tam solvit, sed adimplevit? Placet circumcidi,
id est, pudendis insignire pudenda, et Deum
credere sacramentis talibus delectari? placet suscipere
sabbatorum otium, et Saturniacis manus insertare
catenis? Placet ad ingluviem Judaeorum daemonis
(neque enim Dei) nunc tauros, nunc arietes,
nunc etiam hircos, ut non et homines dicam, cultris
sternere: ac propter quod idola sumus exosi, id nunc
exercere crudelius sub Prophetis ac Lege? Placet
denique feralium ciborum quaedam existimare munda,
quaedam in immundis et contaminatis habere, ex quibus
inquinatiorem porcinam Lex asserunt et Prophetae?
Negabis profecto horum quidquam faciendum nobis
volentibus perseverare esse quod sumus: quoniam
quidem Christum dicentem audias, dupliciter filium
gehennae fieri eum qui fuerit circumcisus <note>(Matth. XXIII,
15)</note>. Sabbatum vero nec ipsum servasse videas, nec
usquam mandasse servandum. De cibis item ipsum
asseverantem audias, nullo eorum inquinari hominem,
quae in os ingrediuntur, sed ea potius quae de
<pb n="0345"/>
ore procedunt polluere <note>(Matth. XV, 11)</note>. De sacrificiis
item frequentem ipsius esse sermonem, Deum misericordiam
velle, non sacrificium <note>(Id. IX, 13, et XII,
7)</note>. Haec igitur si ita sunt, ubi illud erit, non eum
venisse solvere Legem et Prophetas, sed adimplere?
Quod si dixit, aut aliud significans dixit, aut, quod
absit, mentiens dixit, aut omnino nec dixit. Sed Jesum
quidem mentitum esse nullus dicat, duntaxat Christianus:
ac per hoc aut aliter dictum est, aut omnino
nec dictum.</p>
</div2>

<div2>
          <head>CAPUT III.</head>
<p>Et tamen me quidem jam adversus
capituli hujus necessitudinem manichaea fides reddidit
tutum, quae principio mihi non cunctis quae ex Salvatoris
nomine scripta leguntur passim credere persuasit,
sed probare si sint eadem vera, si sana, si incorrupta:
esse enim permulta zizania, quae in
contagium boni seminis Scripturis pene omnibus
noctivagus quidam seminator insperserit <note>(Id. XIII, 25)</note>.
Idcircoque me ne hic quidem terruerit sermo, quamvis
reverendi nominis prae se ferat inscriptionem; quia
probare mihi adhuc ex proposito licet, utrumne et
hic interdiani satoris et boni sit, an nocturni illius et
pessimi. Tu vero qui temere omnia credis, qui naturae
beneficium rationem ex hominibus damnas, cui inter
verum falsumque judicare religio est, cuique bonum
a contrario separare, non minus formidini est, quam
infantibus maniae; quid facturus eris, cum te in
capituli hujus angustiam necessitas coget? Dico autem,
cum te Judaeus, seu quis alter sermonis istius non
inscius interpellabit, quid ita Legis et Prophetarum
praecepta non serves, cum Christus eadem non
se venisse solvere dicat, sed adimplere? Nempe cogeris
aut vanae superstitioni succumbere, aut capitulum
profiteri falsum, aut te Christi negare discipulum.</p>
</div2>

<div2>
          <head>CAPUT IV.</head>
<p>AUGUSTINUS respondit: Jam toties
explosa atque convicta quia repetis, nos quoque, quibus
ea convicimus, repetere non pigebit. Ea Christiani
ex Lege et Prophetis non faciunt, quibus significata
sunt ista quae faciunt. Illae quippe erant figurae
futurorum, quas rebus ipsis per Christum revelatis
et praesentatis auferri oportebat, ut eo quoque ipso
quod haec ablata sunt, Lex et Prophetae implerentur.
Ibi quippe et hoc scriptum est, daturum Deum Testamentum
novum, <hi>Non quale dedi,</hi> inquit, <hi>patribus
eorum <note>(Jerem. XXXI, 32)</note>
            </hi>. Populus enim ille pro suo
corde lapideo, multa praecepta magis sibi congrua
quam bona acceperat, quibus tamen figurarentur et
prophetarentur futura: sed tunc a non intelligentibus
celebrabantur. Cum autem venerunt et patefacta sunt
quae illis significabantur, non jam illa jubentur facienda,
sed leguntur intelligenda. Unde ibi de hac
etiam re futura dicitur, <hi>Auferam eis cor lapideum, et
dabo eis cor carneum <note>(Ezech. XI, 19)</note>
            </hi>: id est, non cor
sine sensu, sed cor cum sensu. Unde traxit Apostolus
<pb n="0346"/>
quod ait, <hi>Non in tabulis lapideis, sed in tabulis
cordis carnalibus <note>(II Cor. III, 3)</note>
            </hi>. Quid enim aliud
dixit, quam <hi>cor carneum?</hi> Quia ergo et hoc praedictum
erat, magis si ista de nostra celebratione non
auferrentur, non implerentur Lex et Prophetae; quia
non fieret quod praedixerant: cum vero et hoc fit,
inde potius intelliguntur adimpleri, unde vobis videntur
non adimpleri.</p>
</div2>

<div2>
          <head>CAPUT V.</head>
<p>Nec nos terret insultatio tua, quod
sabbatorum otium, catenas Saturniacas appellas.
Vana est enim et inepta; nec tibi hoc dicere venisset
in mentem, nisi quia vos in die, quem dicunt Solis,
solem colitis. Sicut autem nos eumdem diem dominicum
dicimus, in eoque non istum solem, sed resurrectionem
Domini veneramur; sic otium sabbatorum
sine Saturni veneratione a patribus observatum est,
cum sic illud observari oportebat: erat enim umbra
futurorum, sicut Apostolus testis est <note>(Coloss. II, 17)</note>.
Diebus quippe istis, quorum septenarius numerus in
orbem redit, deorum suorum nomina Gentes imposuerunt.
De quibus ait Apostolus, quod <hi>coluerunt et
servierunt creaturae potius quam Creatori <note>(Rom. I, 25)</note>
            </hi>.
Quos in hac parte etiam vos imitamini, nisi quod cum
eis lucidiora duo lumina, caetera vero sidera non cum
eis adoratis. Sed et mensibus imposuerunt nomina
deorum suorum. Propter honorem quippe Romuli,
quia eum Martis filium crediderunt, primum mensem
Marti dicantes, Martium vocaverunt. Et inde Aprilem
a nullo dei sui nomine, sed a re ipsa, quasi Aperilem,
quod tunc plurimum germinis aperiatur in florem.
Inde tertium mensem Maium, quod Maiam Mercurii
matrem deam colant. Inde quartum Junium a Junone.
Inde caeteros usque ad Decembrem a numeris nominarunt.
Sed ex eis Quintilis atque Sextilis nominibus
hominum, quibus divinos honores decreverant, appellati
sunt, Julius et Augustus: nam septimus
September, et caeteri, ut dixi, usque de Decembrem,
numerorum ex ordine nominibus enuntiantur. Porro
Januarius a Jano appellatus est, Februarius a Februis
sacris Lupercorum. Vultis ergo ut et vos dicamini in
mense Martio Martem colere? Illo enim mense Bema
vestrum cum magna festivitate celebratis. Si autem
vobis in mense Martio licere arbitramini aliud
considerare, non Martem; cur ex die septimo, quod
sabbatum a requie nominatum est, divinis Scripturis
Saturnum importare conamini, quia eum diem Saturni
Gentes appellaverunt? Nempe jam videtis cum quanta
impietate deliretis.</p>
</div2>

<div2>
          <head>CAPUT VI.</head>
<p>De sacrificiis autem animalium quis
nostrum nesciat, magis ea perverso populo congruenter
imposita, quam Deo desideranti oblata? Sed tamen
etiam in his figurae nostrae fuerunt; quia nostra mundatio,
et Dei propitiatio nobis sine sanguine nulla est. Sed
illarum figurarum veritas Christus est, cujus sangiune
redempti et mundati sumus. Nam in figuris eloquiorum
divinorum, et taurus dictus est propter virtutem crucis,
cujus cornibus impios ventilavit; et aries, propter innocentiae
<pb n="0347"/>
principatum; et hircus, propter similitudinem
carnis peccati, ut de peccato damnaret peccatum <note>(Rom.
VIII, 3)</note>: et si quod aliud sacrificii genus expressius commemoraveris,
in eo quoque tibi Christum prophetatum
esse monstrabo. Quocirca sive circumcisio, sive
sabbatum, sive differentia ciborum, sive immolatio
sacrificiorum, omnia haec figurae nostrae fuerunt et
prophetiae: quas Christus non solvere, sed adimplere
venit, cum ea quae his praenuntiabantur, implevit.
Attende cui contradicas: cum Apostolo, ex Apostolo
dico, <hi>Omnia haec figurae nostrae fuerunt <note>(I Cor. X, 6)</note>
            </hi>.</p>
</div2>

<div2>
          <head>CAPUT VII.</head>
<p>Nam sicut te Manichaeus impiam docuit
perversitatem, ut ex Evangelio, quod haeresim tuam
non impedit, hoc accipias; quod autem impedit, non accipias:
sic nos Apostolus docuit piam provisionem,
ut quisquis nobis annuntiaverit praeter id quod accepimus,
anathema sit <note>(Galat. I, 8, 9)</note>. Unde Christiani catholici
et vos inter zizania numerant, quia Dominus
exposuit quid sint zizania, non aliqua falsa veris scripturis
immissa, sicut tu interpretaris; sed homines filios
maligni, id est, imitatores diabolicae falsitatis <note>(Matth.
XIII, 39)</note>. Nec omnia temere credunt: et ideo Manichaeo
caeterisque haereticis non utique credunt. Nec rationem
ex hominibus damnant: sed quam vos dicitis esse rationem,
errorem esse convincunt. Nec verum falsumque
<pb n="0348"/>
judicare impium putant: ideo vestram sectam falsissimam,
fidem autem catholicam verissimam judicant.
Nec bonum a contrario separare formidant; sed malum
non esse naturam, quia contra naturam est, intelligunt:
non gentem nescio quam tenebrarum, adversum
divina regna a suo principio nascentem et
rebellantem, quae vere ampliorem formidinem intulit
deo vestro, quam infantibus maniae; quippe quem
dicitis, ne sua membra illius impetu capta et vastata
conspiciat, velum contra se posuisse. Proinde nullas
ex hoc capitulo patiuntur angustias, quod quasi Legis
et Prophetarum praecepta non servent: quia et ex
gratia Christi habent legitimam charitatem Dei et
proximi, in quibus duobus praeceptis tota Lex pendet
et Prophetae <note>(Matth. XXII, 40)</note>; et quaecumque ibi vel
rebus gestis, vel sacramentorum celebrationibus, vel
locutionum modis figurate prophetata sunt, in Christo
et Ecclesia impleri cognoscunt. Unde nec vanae superstitioni
succumbimus, nec illud evangelicum capitulum
falsum esse dicimus, nec Christi discipulos nos
negamus: quia ea ratione veritatis, quam pro meis
viribus toties exposui, non aliam Legem, nec alios
Prophetas, quam eos quos catholica tenet auctoritas.
non venit solvere, sed adimplere.</p>
</div2>
      </div1>

<div1>
        <head> <hi>LIBER DECIMUS NONUS.</hi> </head>
<div2>
          <head>CAPUT PRIMUM.</head>
<pb n="0347"/>
          <p>FAUSTUS dixit: <hi>Non veni solvere
Legem et Prophetas, sed adimplere <note>(Matth. V, 17)</note>
            </hi>.
Ecce jam consentio dictum. Quaerendum tamen est,
cur hoc dixerit Jesus, utrumne compalpandi Judaeorum
furoris causa, quia iidem sacrosancta sua ab
eodem conculcari videntes indignarentur, eumque ac
si impium ac malesanum, ne audiendum quidem
existimarent, nedum sequendum: an ut nos qui ei
credebamus ex Gentibus, institueret atque informaret,
patienter ac morigere mandatorum subire jugum,
quod cervicibus nostris Judaeorum Lex imponeret ac
Prophetae. Sed hoc quidem nec teipsum putare credo,
quod Jesus hoc verbum protulerit, ut nos Hebraeorum
Legi addiceret ac Prophetis. Ac per hoc, si
haec non fuit causa dicendi, illa alia debet esse quam
dixi. Judaeos enim verbis semper atque operibus
Christi vehementer insidiatos esse, nemo qui nesciat.
Ex quibus cum iidem colligerent Legem ac Prophetas
suos ab eodem solvi, indignarentur necesse est, ac
per hoc reprimendi furoris eorum gratia non ab re
fuerit dixisse, uti ne putarent, quia venisset Legem
solvere, sed adimplere. Nec hoc ipsum mentitus est,
nec fefellit: indifferenter enim et absolute nominavit
Legem.</p>
</div2>

<div2>
          <head>CAPUT II.</head>
<p>Sunt autem legum genera tria:
unum quidem Hebraeorum, quod peccati et mortis
Paulus appellat <note>(Rom. VIII, 2)</note>. Aliud vero Gentium,
quod naturale vocat: <hi>Gentes enim,</hi> inquit, <hi>naturaliter
quae legis sunt faciunt; et ejusmodi legem non habentes,
<pb n="0348"/>
ipsi sibi sunt lex, qui ostendunt opus legis
scriptum in cordibus suis <note>(Id. II. 14, 15)</note>
            </hi>. Tertium
vero genus legis est veritas, quod perinde significans
Apostolus dicit: <hi>Lex enim spiritus vitae in Christo Jesu
liberavit me a lege peccati et mortis <note>(Id. VIII, 2)</note>
            </hi>. Tribus
ergo existentibus legibus, et Jesu asseverante
nobis quia non venit solvere Legem, sed adimplere,
non parva cura ac diligentia opus est, de qua earum
dixerit intelligere. Item Prophetae, alii sunt Judaeorum,
alii Gentium, alii veritatis. Sed de Judaeorum
quidem nullus quaesiverit; notum est enim. De Gentium
vero si quis ambigit, audiat Paulum, qui scribens
ad Titum de Cretensibus, dicit: <hi>Dixit quidam
proprius eorum propheta: Cretenses semper mendaces,
malae bestiae, ventres pigri <note>(Tit. I, 12)</note>
            </hi>. Ac per hoc
dubitandum non est, et Gentes suos habere prophetas.
Necnon et veritatem habere prophetas suos, tam
idem Paulus significat, quam etiam Jesus. Et Jesus
quidem, ubi dicit: <hi>Ecce mitto ad vos sapientes et Prophetas,
et ex ipsis inter ficietis in singulis locis <note>(Matth.
XXIII, 34)</note>
            </hi>. Paulus vero cum dicit: <hi>Ipse Dominus
constituit primum apostolos, deinde prophetas <note>(I Cor.
XII, 28, et Ephes. IV, 11)</note>
            </hi>.</p>
</div2>

<div2>
          <head>CAPUT III.</head>
<p>Lege ergo tripartita, et tripartitis
Prophetis; de quonam eorum Jesus dixerit, non
satis liquet: est tamen conjicere ex consequentibus.
Etenim si circumcisionem statim nominaret, et sabbata
ac sacrificia et observationes Hebraicas, inque
eas aliquid adimpletionis gratia protulisset; dubium
non erat quin de Judaeorum Lege dixisset et Prophetis,
<pb n="0349"/>
quia eos non solvere venerit, sed adimplere.
Ubi vero horum quidem nihil memorat, sola vero
recenset antiquiora praecepta, id est, <hi>Non occides,
Non moechaberis, Non pejerabis;</hi> Haec autem erant
antiquitus in nationibus, ut est in promptu probare,
olim promulgata per Enoch et Seth et caeteros eorum
similos justos, quibus eadem illustres tradiderint
Angeli temperandae in hominibus gratia feritatis: cui
non videatur hoc eum de veritatis dixisse lege et ejus
prophetis? Denique etiam adimpletio probatur ejus
circa haec eadem quae promisit. Quid enim dicit? <hi>Audistis
dictum esse antiquis, Non occides; ego autem
dico vobis, ne irascamini quidem:</hi> adimpletio est. <hi>Audistis
dictum esse, Non moechaberis; ego autem dico
vobis, ne concupiscatis quidem:</hi> adimpletio est. <hi>Dictum
est, Non pejerabis; ego autem dico vobis, ne juretis
quidem:</hi> aeque adimpletio est. In his enim et priora
roborat, et quod defuit, adjicit. Ubi vero Judaeorum
quaedam visus est nominasse, illa quidem nec adimplevit,
sed etiam penitus eradicavit praeceptione contrariorum.
Quid enim sequitur? <hi>Audistis dictum esse,
Oculum pro oculo, dentem pro dente; ego autem dico
vobis, qui te percusserit in maxillam, proebe illi et alteram:</hi> 
hoc jam destructio est. <hi>Dictum est,</hi> inquit, <hi>Amabis amicum tuum, et oderis inimicum tuum; ego
autem dico vobis, amate inimicos vestros, et pro persecutoribus
vestris orate:</hi> 
 aeque destructio est. <hi>Dictum
est, Qui voluerit uxorem dimittere, det ei repudium;
ego autem dico, quicumque uxorem suam dimiserit,
excepta causa fornicationis, et ipsam moechari faciet, et
is erit moechus, si postea alteram duxerit. <note>(Matth. V.
21-44)</note>
            </hi>. Haec igitur sunt de manifesto Moyseos praecepta,
idcircoque destructa: illa veterum justorum,
et ob hoc adimpleta. Quod si et tibi ita intelligere
placet, non ab re erit et illud dixisse Jesum, quia
non venit solvere Legem, sed adimplere. Sin haec
nostra tibi displicet expositio, aliam quaere: tantum
ne Jesum mentitum dicere cogaris; aut te necesse
sit Judaeum fieri: ne etiam nunc Legem solvere perseveres,
quam ipse non solvit.</p>
</div2>

<div2>
          <head>CAPUT IV.</head>
<p>Et tamen hoc si mihi Nazaraeorum
objiceret quisquam, quos alii Symmachianos appellant,
quod Jesus dixerit, non se venisse solvere
Legem; aliquantisper haesissem incertus quid ei responderem.
Nec immerito: veniebat enim corpore
atque animo simul Lege obsitus ac Prophetis. Nam
hujusmodi, quos aio, et circumcisionem portant, et
observant sabbatum, et porcina ac reliquis abstinent
hujusmodi quae praecepit Lex, sub christiani quamvis
nominis professione, decepti etiam ipsi, ut intelligi
datur, hoc ipso capitulo quo et tu, quia
Christus non ad solvendam Legem se venisse dixerit,
sed ad implendam. Quare cum talibus esset mihi non
pusillum, ut dixi, certamen, donec capituli hujus a
me molestiam demolirer: tibi vero nequaquam congredi
metuam, nullis confiso viribus, et impudentia
potius lacessenti, ut facilius tentari me putem abs te,
quam cogi, ut credam dixisse Christum, quod nec
te videam credidisse. Nec enim quidquam eorum
<pb n="0350"/>
praeferens, quibus Lex et Prophetae non solvi videantur,
sed adimpleri, me tanquam desidem objurgas
ac praevaricatorem, ex hujus objectione capituli.
An et tu jam de truncatorum inguinum obscoeno illo
signaculo gloriaris, tanquam Judaeus aut Nazaraeus?
An supercilium de observatione erigis sabbatorum?
An de porcinae abstinentia tibi conscius gaudes? An
denique de victimarum sanguine et holocaustorum
nidoribus Judaeorum te exsaturasse Deum exsultas?
Quod si horum fecisti nihil, quid ita Christum non
venisse Legem solvere, sed adimplere contendis?</p>
</div2>

<div2>
          <head>CAPUT V.</head>
<p>Quare indeficientes ego praeceptori
meo refero gratias, qui me similiter labentem retinuit,
ut essem hodie Christianus. Nam ego quoque,
cum capitulum hoc imprudens legerem, quemadmodum
tu, pene ieram in consilium Judaeus fieri.
Nec immerito: etenim si Christus Legem non venit
solvere, sed adimplere, adimpletio autem nunquam
in vase inani dicitur, sed in semo, solus mihi videbatur
Israelita posse Christianus fieri, qui refertus
maxima ex parte Lege ac Prophetis, ad Christum
veniret, replendus eo cujus adhuc videretur esse capacior;
si tamen et ipse priora non solveret: alioquin
nec circa eum adimpletio haec esset, sed
exhaustio. At ego ex Gentibus veniens, incassum
me accessisse putabam ad Christum, quia nihil tale
afferrem, quod in me de suis posset adjectionibus
adimplere. Quaerens ergo quaenam esset prior illa
mensura, invenio sabbata, peritomen, sacrificia,
neomenias, baptismata, azymophagias, ciborum discretiones,
potuum, vestimentorum, et alia, quae percurrere
longum est. Arbitratus ergo sum hoc esse;
nec aliud quidquam, quod se Christus non venisse
solvere dixerit, sed adimplere. Nec immerito: quid
enim Lex sine mandatis? Quid Prophetae sine praefatibus?
Ad haec invenio etiam amarum illic indictum
maledictum adversus eos, qui non permanserint
in omnibus quae scripta sunt in libro Legis illius, ut
faciant ea <note>(Deut. XXVII, 26)</note>. Et illinc ergo maledictum
metuens tanquam Dei, et hinc Christum tanquam
ejus filium dicentem audiens quod non venerit
eadem solvere, sed adimplere; vide si quid impedire
jam poterat quin factus essem judaeus. Sed huic
periculo me Manichaei veneranda fides eripuit.</p>
</div2>

<div2>
          <head>CAPUT VI.</head>
<p>Tu tamen quid fiduciae gerens,
haec objicias quaero, aut quare contra me id esse putes
solum, quod tibi non minus videatur esse contrarium.
Si Christi non est Legem solvere et Prophetas,
utique nec Christianorum. Cur ergo eadem vos solvitis?
An sensim fatemini vos non esse Christianos?
Quid Legi et Prophetis omnibus sacrosanctum illum
sabbatorum diem, in quo et mundi ipsum opificem
Deum requievisse testantur <note>(Gen. II, 2)</note>, vos omni
opere profanatis, nec poenam mortis quam adversum
violatores ejus statuit, nec maledicti pertimescentes
infamiam? Quid et a circumcisionis dedecoroso illo
signaculo Legi ac Prophetis omnibus honorato, et
<pb n="0351"/>
maxime Abrahae post opinatam suam fidem, sinus
defenditis vestros: praesertim cum et periturum
omnem de plebe sua perhibeat Judaeorum Deus, quicumque
non hac fuerit ignominia praesignatus <note>(Gen.
XVII, 9-14)</note>? Cur et sacrificiorum legitima, quae nec
Moyses ac Prophetae sub Lege, nec sub fide sua in
secundis habuit Abraham, vos spernitis? Cur vero et
ciborum indifferentia animas polluitis vestras, si haec,
ut creditis, omnia Christus non venit solvere, sed
adimplere? Cur et azymorum anniversale jus, et
mactationis agninae sacrum, quod in aeternum servare
Lex et Prophetae praecipiunt, vos impiatis? Cur
denique neomenias, et baptismata, et scenopegiam,
ac reliqua hujusmodi Legis atque Prophetarum sacramenta
carnalia, parum devitatis irrumpere, si eadem
Christus minime destruxit? Quare non immerito
dixerim, quia si vultis ut ratio vobis contemptus
istius constet, oportet aut vos negare Christi esse discipulos,
aut tandem fateri ipsum omnia haec destruxisse
priorem. Quod cum fueritis confessi, tunc et
illud consequitur, ut aut falso fateamini scriptum
esse, tanquam idem dixerit, non se venisse solvere
Legem, sed adimplere; aut nescio quid hoc longe
aliud quam vos putatis, significasse.</p>
</div2>

<div2>
          <head>CAPUT VII.</head>
<p>AUGUSTINUS respondit: Quia jam
consentis dixisse Christum, <hi>Non veni solvere Legem
vel Prophetas, sed adimplere <note>(Matth. V, 17)</note>
            </hi>; durum
enim tibi videtur adversus evangelicam auctoritatem
venire; durum etiam tibi videatur venire adversus
Apostolum, dicentem, <hi>Omnia haec figurae nostrae fuerunt <note>(I Cor. X, 6)</note>
            </hi>;
item dicentem de Christo, <hi>Quia
non fuit Etiam et Non, sed Etiam in illo erat: quotquot
enim promissiones Dei, in illo Etiam <note>(II Cor. I,
19, 20)</note>
            </hi>; id est, in illo exhibitae, in illo adimpletae
sunt: et sine caligine videbis, et quam Legem adimplere
venerit, et eam quo pacto adimpleverit. Nec
perges extendi per tria genera legis et tria genera Prophetarum,
quaerens qua exeas, et non inveniens. Manifestum
est enim, et luce clarius hoc etiam Novi Testamenti
scriptura saepe testatur, quam Legem et quos
Prophetas Christus non venerit solvere, sed adimplere.
Ipsa est enim Lex, quae per Moysen data, gratia
et veritas per Jesum Christum facta est <note>(Joan. I, 17)</note>.
Ipsa est, inquam, Lex per Moysen data, de quo Christus
ait, <hi>De me enim ille scripsit <note>(Id. V, 46)</note>
            </hi>. Certe enim
ipsa est Lex, quae subintravit ut abundaret delictum <note>(Rom. V, 20)</note>:
quod ad ejus reprehensionem, nihil intelligentes,
in ore habere consuestis. Ibi ergo lege et
vide, quia ipsa est de qua dicitur, <hi>Itaque Lex quidem
sancta, et mandatum sanctum et justum et bonum. Quod
ergo bonum est, mihi factum est mors? Absit. Sed peccatum
ut appareat peccatum, per bonum mihi operatum
est mortem <note>(Id. VII, 12, 13)</note>
            </hi>. Neque enim Lex
jubebat delictum, ut illa subintrante abundaret delictum;
sed superbos multum sibi tribuentes, mandati
sancti et justi et boni adjectio reos etiam praevaricationis
effecerat: ut eo modo humiliati, discerent ad
gratiam pertinere per fidem, ut jam non essent Legi
<pb n="0352"/>
subditi per reatum, sed Legi sociati per justitiam.
Idem quippe apostolus dicit: <hi>Quia priusquam veniret
fides, sub Lege custodiebamur conclusi, in eam fidem
quae postea revelata est. Itaque Lex,</hi> inquit, <hi>paedagogus
noster erat in Christo Jesu: sed posteaquam venit fides,
jam non sumus sub paedagogo <note>(Galat. III, 23-25)</note>
            </hi>. Quia
nos reatus Legis non obligat, jam per gratiam liberatos.
Namque antequam spiritualem gratiam humiliati
reciperemus, nihil nisi mortificabat nos littera,
jubens quod non possemus implere. Unde idem dicit: <hi>Littera occidit, spiritus autem vivificat 
 <note>(II Cor III, 6)</note>
            </hi>.
Rursus ejusdem apostoli verba sunt: <hi>Si enim data
esset Lex, quae posset vivificare, omnino ex Lege esset
justitia; sed conclusit Scriptura omnia sub peccato, ut
promissio ex fide Jesu Christi daretur credentibus <note>(Galat.
III, 21, 22)</note>
            </hi>. Item ipsius verba sunt: <hi>Quod enim
impossibile erat Legis</hi>, <hi>in quo infirmabatur per carnem,
Deus Filium suum misit in similitudinem carnis peccati,
ut de peccato damnaret peccatum in carne, ut justitia
Legis impleretur in nobis, qui non secundum carnem
ambulamus, sed secundum spiritum <note>(Rom. VIII, 3, 4)</note>
            </hi>.
Ecce quod est, <hi>Non veni Legem solvere, sed adimplere.</hi> 
Quia lex enim superbos etiam praevaricationis reatu
devinxit, augendo peccatum, cum jubet quod implere
non possunt; ipsius Legis impletur justitia per gratiam
spiritus, in eis qui discunt a Christo mites esse
atque humiles corde; qui venit non Legem solvere,
sed adimplere. Deinde, quia etiam sub gratia positis,
in hac mortali vita difficile est omni modo implere
quod in Lege scriptum est, <hi>Non concupisces <note>(Exod.
XX, 17)</note>
            </hi>; ille per carnis suae sacrificium sacerdos effectus,
impetrat nobis indulgentiam, etiam hinc
adimplens Legem; ut quod per nostram infirmitatem
minus possumus, per illius perfectionem recuperetur,
cujus capitis membra effecti sumus. Unde
Joannes dicit: <hi>Filioli, haec scribo vobis, ut non peccetis:
et si quis peccaverit, advocatum habemus apud
Patrem Jesum Christum justum; ipse est exoratio pro
peccatis nostris <note>(I Joan. II, 1, 2)</note>
            </hi>.</p>
</div2>

<div2>
          <head>CAPUT VIII.</head>
<p>Prophetias autem sic adimplevit,
cum in eo veritas facta est promissionum Dei. Hoc
paulo ante ex Apostolo commemoravi, dicente, <hi>Quotquot
enim promissiones Dei, in illo Etiam.</hi> Idem rursus
dicit, <hi>Dico enim Christum ministrum fuisse circumcisionis
propter veritatem Dei, ad confirmandas promissiones
Patrum <note>(Rom. XV, 8)</note>
            </hi>. Quod ergo in Prophetis,
sive aperte, sive per figuras, vel locutionum vel
actionum promittebatur, in illo adimpletum est, qui
non venit solvere Legem et Prophetas, sed adimplere.
Hoc autem vos non intelligitis, quia si quaedam
facta et celebrationes, quae figurae erant ventura
praenuntiantes, adhuc a Christianis fierent, nihil significaretur,
nisi nondum venisse, quae tum illis figuris
praenuntiabantur. Quod enim adhuc venturum
praenuntiatur, aut nondum venit, aut si jam venit,
<pb n="0353"/>
superfluo vel fallaciter praenuntiatur. Quapropter,
unde vobis videtur Christus non implesse Prophetas,
quia non fiunt a Christianis quaedam quae per Prophetas,
ab Hebraeis ut fierent, instituta sunt, inde potius
probatur implesse. Usque adeo enim quidquid per
hujusmodi figuras prophetabatur impletum est, ut
jam per illas non prophetetur. Ad hoc pertinet etiam
quod ipse Dominus ait, <hi>Lex et Prophetae usque ad
Joannem <note>(Luc. XVI, 16)</note>
            </hi>. Lex enim, quae praevaricatores
abundanti reatu concludebat in eam fidem quae
postea revelata est, gratia facta est per Jesum Christum,
per quem superabundavit gratia: ac per hoc
impleta est per gratiam liberantem, quae non implebatur
per litteram jubentem. Item in ipsa Lege universa
prophetia, quae non tantum verbis, sed etiam
quarumdam actionum figuris, Salvatoris promittebat
adventum, veritas facta est per Jesum Christum. <hi>Lex</hi> 
enim <hi>per Moysen data est; gratia autem et veritas per
Jesum Christum facta est <note>(Joan. I, 17)</note>
            </hi>. Ex cujus adventu
jam regnum Dei coepit annuntiari: quia <hi>Lex et
Prophetae usque ad Joannem;</hi> Lex ut reos faceret, qui
desiderarent salutem; Prophetae, ut promitterent
Salvatorem. Caeterum prophetas alios exstitisse jam
in Ecclesia post ascensionem Christi, quis nesciat?
De quibus Paulus dicit: <hi>Et quosdam constituit in Ecclesia,
primum apostolos, deinde prophetas, tertio doctores <note>(I Cor. XII, 28)</note>
            </hi>,
et caetera. Non itaque de illis
dictum est, <hi>Lex et Prophetae usque ad Joannem:</hi> sed
de iis qui primum Christi adventum prophetaverunt;
qui adventus impletus non utique adhuc posset
prophetari.</p>
</div2>

<div2>
          <head>CAPUT IX.</head>
<p>Proinde, cum quaeris, cur jam non
circumcidatur carne Christianus, si Christus non venit
Legem solvere, sed adimplere: respondeo, Imo
ideo jam non circumciditur Christianus, quia id quod
eadem circumcisione prophetabatur, jam Christus
implevit. Exspoliatio enim carnalis generationis, quae
in illo facto figurabatur, jam Christi resurrectione
adimpleta est: quod est in nostra resurrectione futurum
sacramento Baptismi commendatur. Nam neque
penitus auferri debuit novae vitae sacramentum,
quia restat adhuc in nobis futura resurrectio mortuorum:
et in melius tamen idem succedente Baptismo
debuit commutari, quia jam factum est, quod
nunquam factum erat, ut futurae vitae aeternae in resurrectione
Christi nobis praeberetur exemplum. Cum
quaeris, sabbati otium cur non observet Christianus,
si Christus non venit Legem solvere, sed adimplere:
respondeo, Imo id propterea non observat Christianus,
quia quod ea figura prophetabatur, jam Christus
implevit. In illo quippe habemus sabbatum, qui
dixit: <hi>Venite ad me, omnes qui laboratis et onerati
estis, et ego vos reficiam; tollite jugum meum super
vos, et discite a me quoniam mitis sum et humilis
corde, et invenietis requiem animabus vestris <note>(Matth. XI,
28, 29)</note>
            </hi>.</p>
</div2>

<div2>
          <head>CAPUT X.</head>
<p>Cum quaeris, quare Christianus non
observet differentiam ciborum, quae in Lege praecipitur,
<pb n="0354"/>
si Christus non venit Legem solvere, sed adimplere:
respondeo, Imo propterea id non observat
Christianus, quia quod illis figuris prophetabatur,
jam Christus implevit, non admittens ad corpus suum
quod in sanctis suis ad vitam aeternam praedestinavit,
quidquid per illa animalia in moribus hominum
significatum est. Cum quaeris, quare Christianus non
animalibus immolatis carnis et sanguinis sacrificia
offerat Deo, si Christus non venit Legem solvere, sed
adimplere: respondeo, Imo propterea magis haec
Christianus jam offerre non debet, quia ea quae talibus
rerum figuris illi prophetabant, immolatione carnis
et sanguinis sui Christus implevit. Cum quaeris, cur
azyma sicut Judaei non observet Christianus, si Christus
non venit Legem solvere, sed adimplere: respondeo,
Imo propterea magis hoc non observat Christianus,
quia quod illa figura prophetabatur, expurgato
veteris vitae fermento, novam vitam demonstrans
Christus implevit <note>(I Cor. V, 7)</note>. Cum quaeris,
cur de carne agni Christianus Pascha non celebret,
si Christus non venit Legem solvere, sed adimplere:
respondeo, Imo propterea Christianus jam sic Pascha
non celebrat, quia id quod illa figura praenuntiabatur,
agnus immaculatus sua passione Christus implevit.
Cum quaeris, quam ob causam neomenias in Lege
mandatas non celebret Christianus, si Christus non
venit Legem solvere, sed adimplere: respondeo, Imo
propterea jam Christianus istas non celebrat, quia
propter quod praenuntiandum celebrabantur, jam
Christus implevit. Celebratio enim novae lunae praenuntiabat
novam creaturam, de qua dicit Apostolus: <hi>Si qua igitur in Christo nova creatura, vetera transierunt;
ecce facta sunt nova 
 <note>(II Cor. V, 17)</note>
            </hi>. Cum quaeris,
cur illa singularum quarumque immunditiarum
baptismata, quae in Lege praecipiuntur, non observet
Christianus, si Christus non venit Legem solvere,
sed adimplere: respondeo, inde potius haec non observare
Christianum, quia figurae futurorum erant, quas
Christus implevit. Venit enim consepelire nos sibi
per Baptismum in mortem; ut quemadmodum Christus
resurrexit a mortuis, sic et nos in novitate vitae
ambulemus <note>(Rom. VI, 4)</note>. Cum quaeris, quid causae
est ut scenopegia non sit solemnitas Christianorum,
si Lex a Christo adimpleta est, non soluta: respondeo,
tabernaculum Dei fideles ejus esse, in quibus
charitate sociatis et quodammodo compactis habitare
dignatur; et ideo magis illud non observari a Christianis,
quia jam Christus in Ecclesia sua, quod illa figura
prophetice promittebat, implevit.</p>
</div2>

<div2>
          <head>CAPUT XI.</head>
<p>Et nunc quidem ista pro suscepto
negotio, ne silentio praeterirentur, quanta potuimus
brevitate perstrinximus. Caeterum membratim articulatimque
discussa, libros magnos multosque fecerunt,
nihil aliud in eis quam Christum prophetatum ostendentes:
ita fit ut omnia quae ex illa Scriptura propterea
putatis non observari a Christianis, quod ea Christus
solverit, propterea potius reperiantur non observari
<pb n="0355"/>
a Christianis, quod ea Christus impleverit. Ipsa
quippe talium figurarum observatio, praenuntiatio
Christi fuit. Unde quid mirum est, quid absurdum,
imo quid non congruum et consentaneum, si post
ejus cessavit adventum, quidquid ideo fiebat, ut ejus
praenuntiaret adventum? Figurae igitur rerum, quae
ad hoc observabantur, ut ipsa earum observatione
venturus Christus prophetaretur, usque adeo non debent
propterea putari per Christi adventum non impletae,
quia illo veniente non observantur, ut nisi
jam per adventum Christi implerentur, adhuc observarentur.
In nullum autem nomen religionis, seu verum,
seu falsum, coagulari homines possunt, nisi
aliquo signaculorum vel sacramentorum visibilium
consortio colligentur: quorum sacramentorum vis
inenarrabiliter valet plurimum, et ideo contempta
sacrilegos facit. Impie quippe contemnitur, sine qua
non potest perfici pietas.</p>
</div2>

<div2>
          <head>CAPUT XII.</head>
<p>Verumtamen, quia visibilia sacramenta
pietatis inesse possunt etiam impiis, sicut habuisse
sanctum Baptismum etiam magum Simonem
legimus <note>(Act. VIII, 13)</note>; fiunt tales, quales Apostolus
ait, <hi>Habentes formam pietatis, virtutem autem ejus
abnegantes <note>(II Tim. III, 5)</note>
            </hi>. Virtus autem pietatis est
finis praecepti, id est, charitas de corde puro et conscientia
bona et fide non ficta <note>(I Tim. I, 5)</note>. Unde
apostolus Petrus, cum de sacramento arcae, in qua
Noe domus a diluvio liberata est, loqueretur, <hi>Sic et
vos,</hi> inquit, <hi>simili forma Baptisma salvos facit.</hi> Et ne
sibi sufficere putarent visibile sacramentum, per
quod habebant formam pietatis, et per malos mores
perdite vivendo virtutem ejus abnegarent, continuo
subjecit, <hi>Non carnis depositio sordium, sed conscientiae
bonae interrogatio <note>(I Petr. III, 21)</note>
            </hi>.</p>
</div2>

<div2>
          <head>CAPUT XIII.</head>
<p>Proinde prima sacramenta, quae
observabantur et celebrabantur ex Lege, praenuntiativa
erant Christi venturi: quae cum suo adventu
Christus implevisset, ablata sunt; et ideo ablata, quia
impleta; non enim venit solvere Legem, sed adimplere:
et alia sunt instituta virtute majora, utilitate
meliora, actu faciliora, numero pauciora, tanquam
justitia fidei revelata, et in libertatem vocatis filiis
Dei jugo servitutis ablato <note>(Galat. V, 1, 13)</note>, quod
duro et carni dedito populo congruebat.</p>
</div2>

<div2>
          <head>CAPUT XIV.</head>
<p>Verumtamen si antiqui justi, qui
sacramentis illis intelligebant venturam praenuntiari
revelationem fidei, ex qua licet adhuc operta et abscondita,
munere tamen pietatis intellecta, etiam
tunc ipsi vivebant; quia in hac vita nemo esse potest
justus, nisi qui ex fide vivit <note>(Rom. I, 17)</note>: si ergo
antiqui justi pro illis praenuntiativis sacramentis et
rerum nondum impletarum figuris, omnia dura et
horrenda perpeti parati fuerunt, et plerique perpessi
sunt; si tres pueros Danielemque praedicamus, quia
de mensa regis contaminari noluerunt <note>(Dan. I, 8)</note>,
quod erat contra illius temporis sacramentum; si
Machabaeos cum ingenti admiratione praeferimus, quia
<pb n="0356"/>
escas, quibus nunc Christiani licite utuntur, attingere
noluerunt <note>(II Machab. VII)</note>, quia tunc pro tempore prophetico
non licebat: quanto magis nunc pro Baptismo
Christi, pro Eucharistia Christi, pro signo Christi ad
omnia perferenda paratior debet esse Christianus,
cum illa fuerint promissiones rerum complendarum,
haec sint indicia completarum? Quod enim adhuc promittitur
Ecclesiae, id est, corpori Christi, et in manifestatione
praedicatur, et in ipso capite corporis
Salvatore, id est, in ipso Mediatore Dei et hominum
homine Christo Jesu <note>(I Tim. II, 5)</note>, jam utique completum
est. Quid enim promittitur, nisi vita aeterna
ex resurrectione a mortuis? Hoc jam completum est
in illa carne, quod Verbum caro factum est, et habitavit
in nobis <note>(Joan. I, 14)</note>. Tunc ergo et occulta erat
fides; nam eadem credebant, eademque sperabant
omnes justi et sancti etiam temporum illorum; et
promissiva erant illa omnia sacramenta omnisque ritus
ille sacrorum: nunc autem revelata est fides, in
quam conclusus erat populus, quando sub Lege custodiebatur <note>(Galat. III, 23)</note>;
et quod fidelibus promittitur
in judicio, jam completum est in exemplo, per
eum qui Legem et Prophetas non venit solvere, sed
adimplere.</p>
</div2>

<div2>
          <head>CAPUT XV.</head>
<p>Quapropter quaeritur quidem inter
scrutatores sanctarum Scripturarum, utrum tantum
profuerit antiquis justis fides passuri et resurrecturi
Christi, quam vel revelationibus discebant, vel in
Prophetis intelligebant; quantum nunc prodest fides
passi et resuscitati: an ipsa effusio sanguinis Agni
Dei, quae facta est, sicut ipse dicit, <hi>pro multis
in remissionem peccatorum <note>(Matth. XXVI, 28)</note>
            </hi>,
aliquid utilitatis et purgationis vel dederit vel
addiderit, etiam iis qui hoc futurum credentes, antequam
fieret ex hac vita emigraverant; et utrum
mors ejus ad liberationem etiam mortuos visitaverit.
Sed nunc istam quaestionem vel pertractando discutere,
vel aliquid in ea repertum etiam confirmando
definire, et longum est, et huic operi non necessarium.</p>
</div2>

<div2>
          <head>CAPUT XVI.</head>
<p>Interim adversus calumniosam
imperitiam Fausti demonstrare suffecerit, quanto errore
delirent qui putant signis sacramentisque mutatis,
etiam res ipsas esse diversas, quas ritus propheticus
praenuntiavit promissas, et quas ritus evangelicus
annuntiavit impletas: aut qui censent, cum res eaedem
sint, non eas aliis sacramentis annuntiari debuisse
completas, quam iis quibus adhuc complendae
praenuntiabantur. Si enim soni verborum quibus loquimur,
pro tempore commutantur, eademque res
aliter enuntiatur facienda, aliter facta, sicut ista
ipsa duo verba quae dixi, facienda et facta, nec paribus
morarum intervallis, nec iisdem vel totidem litteris
syllabisve sonuerunt: quid mirum si aliis mysteriorum
signaculis passio et resurrectio Christi futura
promissa est, aliis jam facta annuntiatur; quandoquidem
ipsa verba, futurum et factum, passurus et
passus, resurrecturus et resurrexit, nec tendi aequaliter,
nec similiter sonare potuerunt? Quid enim sunt
aliud quaeque corporalia sacramenta, nisi quaedam
<pb n="0357"/>
quasi verba visibilia, sacrosancta quidem, verumtamen
mutabilia et temporalia? Deus enim aeternus est,je
nec tamen aqua et omnis illa actio corporalis, quae
agitur cum baptizamus, et fit, et transit, aeterna est:
ubi rursus etiam illae syllabae celeriter sonantes et transeuntes,
cum dicitur, Deus, nisi dicantur, non consecratur.
Haec omnia fiunt et transeunt, sonant et transeunt:
virtus tamen quae per ista operatur, jugiter manet, et
donum spirituale quod per ista insinuatur, aeternum
est. Qui ergo dicit, Si Christus Legem et Prophetas
non solvisset, illa sacramenta Legis et Prophetarum
in Christianorum congregationibus et celebrationibus
permanerent; potest dicere, Si Christus Legem et
Prophetas non solvisset, adhuc promitteretur nasciturus,
passurus et resurrecturus: cum ideo magis
haec non solverit, sed adimpleverit, quia jam non
promittitur nasciturus, passurus, resurrecturus,
quod illa sacramenta quondam personabant; sed annuntiatur
quod natus sit, passus sit, resurrexerit,
quod haec sacramenta quae a Christianis aguntur, jam
personant. Qui ergo venit Legem et Prophetas non
solvere, sed adimplere, ipsa adimpletione abstulit ea
per quae adhuc promittebatur implendum, quod jam
constat impletum: tanquam si verba ista tolleret, nasciturus,
passurus, resurrecturus, quae cum haec futura
essent, recte dicebantur; et institueret dici,
Natus est, passus est, resurrexit, quae illis completis,
et ob hoc ablatis, recte dicuntur.</p>
</div2>

<div2>
          <head>CAPUT XVII.</head>
<p>Sicut ergo ista verba, ita illa
prioris populi sacramenta, quia per eum qui non venit
Legem et Prophetas solvere, sed adimplere, jam
impleta sunt, ideo tolli mutarique debuerunt: quod
primis Christianis, qui ex Judaeis crediderant, donec
contra tam diuturnam consuetudinem paulatim persuaderetur
atque ad intellectum perfectum perduceretur,
et quia ita nati erant atque instituti, siverunt
eos Apostoli patrium ritum traditionemque servare;
et eos quibus hoc opus erat, ut congruerent illorum
tarditati moribusque monuerunt. Inde est quod Timotheum
Judaea matre et Graeco patre natum, propter
illos, ad quos tales cum eo venerat, etiam circumcidit
Apostolus <note>(Act. XVI, 1-3)</note>: atque ipse inter eos
morem hujusmodi custodivit, non simulatione fallaci,
sed consilio prudenti. Neque enim ita natis, et ita
institutis noxia erant ista, quamvis jam non essent
significandis futuris necessaria. Magis quippe noxium
erat, ea tanquam noxia prohibere in his hominibus
usque ad quos durare debuerunt. Quoniam Christus,
qui omnes illas prophetias implere venerat, sic eos
initiatos invenerat: ut jam de caetero, qui nulla tali
necessitudine tenerentur, sed ex diverso veluti pariete,
id est, ex praeputio, ad illum angularem lapidem
qui est Christus, convenirent <note>(Ephes. II, 14, 20)</note>,
ad nulla talia cogerentur. Si autem iis qui ex circumcisione
venerant, talibusque sacramentis adhuc dediti
erant, ultro vellent, sicut Timotheus, conferre congruentiam,
non prohiberentur: verum si in hujusmodi
Legis operibus putarent suam spem salutemque
<pb n="0358"/>
contineri, tanquam a certa pernicie vetarentur.
Unde est illud Apostoli: <hi>Ecce ego Paulus dico vobis,
quia si circumcidamini, Christus vobis nihil proderit <note>(Galat. V. 2)</note>
            </hi>.
 <hi>Circumcidamini</hi> scilicet, sicut ipsi volebant,
sicut eis a quibusdam depravatis persuasum
erat quod sine his Legis operibus salvi esse non possent <note>(Act. XV, 1)</note>.
Nam cum Gentes ad Christi fidem
ita venirent, maxime per Pauli apostoli praedicationem,
sicut venire debuerunt, ut nullis ejusmodi
observationibus onerarentur; quia et insolita ista,
maxime circumcisionem, grandes aetate reformidantes
deterrerentur a fide; et non ita nati, ut talibus
sacramentis imbuerentur, si more pristino proselyti
fierent, tanquam Christus per illa mysteria venturus
adhuc promitteretur: cum ergo sic venirent ad fidem,
ut jam ex Gentibus venire oportebat, non intelligentes
qui ex circumcisione venerant, cur sibi
illa permissa essent, et cur Gentibus imponenda non
essent; quibusdam carnalibus seditionibus coeperant
Ecclesiam perturbare, quod Gentiles ad Dei populum
accedentes, non solemniter proselyti fierent in carnis
circumcisione, et caeteris hujuscemodi observationibus
Legis: atque in his erant, qui hoc ideo fieri magnopere
insistebant, quia timebant Judaeos inter quos
versabantur. Contra hos apostolus Paulus multa scripsit:
nam in horum simulationem etiam Petrum adductum
fraterna objurgatione correxit <note>(Galat. II, 14)</note>.
Sed posteaquam in unum Apostoli congregati, etiam
consilio suo censuerunt Gentes ad hujusmodi opera
Legis non esse cogendas <note>(Act. XV, 6-11)</note>; displicuit
quibusdam ex circumcisione Christianis, non valentibus
mente discernere, illos solos ab hujusmodi observationibus
non fuisse prohibendos, quos fides, quae
revelata est, his jam imbutos invenerat; ut in eis jam
consummaretur ipsa actio prophetica, quos ante
adimpletionem prophetiae jam tenuerat: ne si et ab
ipsis removeretur, improbata potius quam terminata
videretur; si autem et Gentibus imponeretur, aut non
Christi promittendi causa instituta esse, aut adhuc
Christum promittere putaretur. Primus itaque populus
Dei, antequam Christus veniret Legem Prophetasque
adimplere, illa omnia quae hunc promittebant,
observare jubebatur: liber in eis, qui haec quo pertinerent
intelligebant; servus autem in eis, qui hoc
non intelligebant. Posterior vero populus accedens ad
fidem qua jam Christus venisse, passus esse, ac resurrexisse
praedicabatur, in iis quidem hominibus
quos jam talibus sacramentis institutos eadem fides
invenerat, nec cogebatur ista observare, nec prohibebatur:
in iis autem qui talibus vacui, nulla generis,
nulla consuetudinis vel congruentiae necessitudine retenti
crediderant, etiam prohibebatur; ut per eos jam
inciperet apparere, illa omnia propter promittendum
Christum fuisse instituta; quo veniente atque haec
promissa adimplente, jam oportere cessare. Hoc igitur
temperamentum moderamenque Spiritus sancti
per Apostolos operantis cum displicuisset quibusdam
ex circumcisione credentibus, qui haec non intelligebant,
<pb n="0359"/>
in ea perversitate manserunt, ut et Gentes cogerent
judaizare. Ii sunt quos Faustus Symmachianorum
vel Nazaraeorum nomine commemoravit,
qui usque ad nostra tempora jam quidem in exigua,
sed adhuc tamen vel in ipsa paucitate perdurant.</p>
</div2>

<div2>
          <head>CAPUT XVIII.</head>
<p>Quid habent ergo isti, unde Legi
et Prophetis calumnientur, quod eos Christus solvere
venerit potius quam adimplere, quia Christiani non
observant quae ibi praecepta sunt; cum ea sola non
observent per quae Christus promittebatur; et ideo
non observent magis, quia eadem promissa jam Christus
implevit, nec adhuc promittuntur quae jam impleta
sunt; eorumque promissiva signa in eis terminari
debuerunt, quos fides Christi haec adimplentis
jam talibus imbutos invenerat? Numquid enim non
observant Christiani quod in illa Scriptura est, <hi>Audi,
Israel; Dominus Deus tuus, Deus unus est <note>(Deut. VI,
4)</note>
            </hi>: <hi>Non facies tibi idolum;</hi> et caetera hujusmodi?
Numquid non observant Christiani quod ibi dicitur, <hi>Non accipies nomen Domini Dei tui in vanum?</hi> 
 Numquid
ipsum sabbatum, quod ad intelligendam veram requiem
pertinet, non observant Christiani? Numquid
honorem parentibus Christiani non deferunt, quod ibi
praeceptum est? Numquid a fornicationibus, aut homicidiis,
aut furtis, aut falsis testimoniis, aut a concupiscenda
uxore proximi, aut a concupiscenda re
proximi non se temperant Christiani; quae omnia in
illa Lege conscripta sunt <note>(Exod. XX, 4-17)</note>? Haec praecepta
sunt morum, illa sacramenta sunt promissorum:
haec implentur per adjuvantem gratiam, illa
per redditam veritatem: utraque per Christum et illam
semper gratiam donantem, nunc etiam revelantem;
et hanc veritatem tunc promittentem, nunc exhibentem:
quia <hi>Lex per Moysen data est; gratia autem
et veritas per Jesum Christum facta est <note>(Joan. 1, 17)</note>
            </hi>.
Denique ista, quae in recte vivente conscientia conservantur,
fide per dilectionem operante complentur <note>(Galat. V, 6)</note>:
illa vero quae in promittente significatione
versata sunt, rebus redditis transierunt. Ita et
ipsa non soluta, sed adimpleta sunt; quia ea non irrita,
nec fallacia Christus ostendit, cum id quod eorum
significatione promittebatur exhibuit.</p>
</div2>

<div2>
          <head>CAPUT XIX.</head>
<p>Non itaque, sicut Faustus opinatur,
quaedam Dominus Jesus adimplevit, quae ab antiquis
justis jam dicta erant ante Legem Moyseos, sicuti
est, <hi>Non occides;</hi> quod non contrario redarguit,
sed magis firmavit, cum et ab ira et a convicio revocavit <note>(Exod. XX, 13, et Matth. V, 21, 22)</note>:
quaedam
vero solvit, quae propria videbantur legis Hebraeorum,
sicuti est, <hi>Oculum pro oculo, dentem pro dente;</hi> 
quod videtur potius abstulisse quam confirmasse,
eum ait, <hi>Ego autem dico vobis, non resistere malo, sed
et si quis te percusserit in maxillam tuam dexteram,
praebe illi et alteram <note>(Exod. XXI, 24, et Matth. V, 38,
39)</note>
            </hi>, et caetera. Nos enim dicimus etiam haec, quae isti
putant solvisse Christum, velut contraria referendo,
et tunc pro tempore bene fuisse instituta, et nunc a
Christo non soluta, sed adimpleta.</p>
</div2>

<div2>
          <head>CAPUT XX.</head>

<pb n="0360"/>
<p>Proinde primum ab his quaero, utrum
illi antiqui justi, Enoch et Seth (hos enim potissimum
Faustus commemorat), et si qui alii, non solum ante
Moysen, sed et si qui ante Abraham fuerunt, irati
sint fratri sine causa, aut dixerint fratri, <hi>Fatue.</hi> Si
enim non dixerunt, cur non et talia docuerunt? Quod
si et talia docuerunt, quaero quemadmodum vel eorum
justitiam doctrinamque Christus adimpleverit, addendo, <hi>Ego autem dico vobis, si quis irascitur fratri
suo; aut si quis dicit, Racha; aut si quis dicit, Fatue;
reus erit vel judicii, vel consilii, vel gehennae ignis 
 <note>(Matth.
V, 22)</note>
            </hi>: quandoquidem et illi eodem modo vivebant,
eodem modo vivendum monebant? An ignorabant illi
justi frenandam esse iracundiam, nec petulanti convicio
fratrem lacessendum; aut noverant quidem, sed
ab his se abstinere non poterant? Ergo rei erant
gehennae: quomodo igitur justi? Profecto enim nec
imperitam rerum ad suum officium pertinentium, nec
intemperantem audes dicere eorum fuisse justitiam,
in tantum ut eos faceret reos gehennae. Cur ergo
illam legem, secundum quam vivebant antiqui justi,
haec addendo Christus impleret, cum eorum quoque
justitia sine istis esse non posset? An dicturus es
quod praeceps iracundia, et lingua improba, ex quo
venit Christus, coepit ad iniquitatem pertinere; antea
vero non erat iniquum vel corde vel ore ista
committere? Sicut in quibusdam rebus pro temporum
proprietatibus institutis, invenimus nunc aliquid non
licere, quod ante licuerit; vel quod ante non licuerit,
nunc licere. Non usque adeo desipis, ut hoc dicas:
sed etiam si dicas, respondebitur tibi, quod secundum
istum intellectum Christus non adimplere venerit quod
legi antiquae defuit, sed legem instituere quae non fuit;
si dicere fratri, <hi>Fatue,</hi> cum apud antiquos justos non
fuisset injustum, nunc ita injustum esse Christus
voluit, ut quisquis hoc dixerit, reus sit gehennae.
Proinde nondum invenisti cuinam legi haec aliquando
defuerunt quibus nunc additis, eam Christus impleret.</p>
</div2>

<div2>
          <head>CAPUT XXI.</head>
<p>An forte lex non moechandi apud
illos justos antiquos semiplena erat, donec a Domino
adimpleretur, addente, ne quis ad concupiscendum
videat mulierem? Sic enim commemorasti ipsam
sententiam:   <hi>Audistis dictum esse, Non moechaberis;
ego autem dico vobis, ne concupiscatis quidem.   Adimpletio
est,</hi> inquis. Explica plane ipsa verba evangelica,
noli tuis extenuare quod dictum est, et vide quid
de illis antiquissimis justis senseris. <hi>Audistis,</hi> inquit, <hi>quia dictum est, Non moechaberis: ego autem dico vobis,
si quis viderit mulierem ad concupiscendum eam,
jam moechatus est eam in corde suo 
 <note>(Exod. XX, 14 et
Matth. V, 27, 28)</note>
            </hi>. Itane vero illi justi, Seth vel Enoch,
vel si qui eis similes fuerunt, moechabantur in cordibus
suis; et, aut non erat cor eorum templum Dei,
aut moechabantur in templo Dei? Quod si non audes
dicere, quomodo etiam de hac re legem illorum, quae
apud illos jam tunc plena erat, modo veniens Christus
implevit?</p>
</div2>

<div2>
          <head>CAPUT XXII.</head>
<p>De non jurando autem <hi>(Exod. XX, 7
<pb n="0361"/>
et Matth. V, 33-37)</hi>, quia et hic illorum legem a Christo
adimpletam esse dixisti, non possum affirmare
antiquos justos non jurasse: nam et Paulum apostolum
jurasse invenimus <note>(Rom. I, 9; Philipp. I, 8 et
II Cor. I, 23)</note>. De vestro autem ore non tollitur crebra
juratio, cum juretis per lumen, quod amatis cum
muscis; neque enim lumen illud mentium ab istis
oculis penitus alienum, quod illuminat omnem hominem
venientem in hunc mundum <note>(Joan. I, 9)</note>, nostis
aliqua ex parte cogitare: et per dominum vestrum
Manichaeum, qui Manes lingua patria vocabatur; sed
vos ut apud Graecos nomen insaniae vitaretis, velut
declinato et prolongato nomine, quasi fusionem addidistis,
ubi amplius laberemini. Sic enim mihi quidam
vestrum exposuit, cur appellatus sit Manichaeus,
ut scilicet in graeca lingua tanquam manna fundere
videretur; quia Graece fundi <foreign xml:lang="greek"></foreign> dicitur: ubi quid
egeritis nescio, nisi ut expressius vobis somniaretis
insaniam. Neque enim addidistis in parte priore nominis
unam litteram, ut agnosceretur manna; sed
addidistis in posteriore duas syllabas, non appellantes
Mannichaeum, sed Manichaeum; ut nihil aliud vobis
tam prolixis et vanis sermonibus suis nisi insaniam
fundere sonaret. Saepissime juratis et per Paracletum,
non sane illum quem Christus discipulis promisit et
misit <note>(Joan. XIV, 16, 26; XVI, 7, et Act. II, 2-4)</note>: sed
per eum ipsum, ut latine nomen ejus interpreter, insanifusorem.
Cum ergo jurare nunquam desinatis,
vellem scire quomodo intelligatis hanc quoque Legis
partem, quam vultis antiquissimam intelligi, quod
vobis Dominus adimpleverit, et magis propter jurationes
Apostoli. Nam vestra quae auctoritas est, vel
vobis ipsis, nedum mihi, aut cuiquam homini? Unde
puto jam clarere, quam sit aliter accipiendum quod
ait Christus, <hi>Non veni Legem solvere, sed adimplere.</hi> 
Non his videlicet additamentis, quae vel ad expositionem
pertinent propositarum antiquarum sententiarum,
vel ad conversationem, non ad impletionem.</p>
</div2>

<div2>
          <head>CAPUT XXIII.</head>
<p>Quia enim non intelligebant homicidium,
nisi peremptionem corporis humani, per
quam vita privaretur; aperuit Dominus omnem iniquum
motum ad nocendum fratri in homicidii genere
deputari. Unde et Joannes dicit: <hi>Qui odit fratrem
suum, homicida est <note>(I Joan. III, XV)</note>
            </hi>. Et quoniam putabant
tantummodo corporalem cum femina illicitam
commixtionem vocari moechiam, demonstravit Magister
etiam talem concupiscentiam nihil esse aliud.
Item quia pejerare grave peccatum est; non jurare
autem, sicut verum jurare, nullum peccatum est; sed
longius remotus est a falsum jurando, qui nec jurare
consuevit, quam qui verum jurare proclivis est: maluit
nos Dominus et non jurantes non recedere a vero,
quam verum jurantes propinquare perjurio. Itaque et
Apostolus in sermonibus, quos habuisse narratur,
nunquam juravit, ne jurandi consuetudine aliquando
<pb n="0362"/>
vel nescius in perjurium laberetur. In scriptis autem,
ubi est consideratio major atque propensior, pluribus
locis jurasse invenitur, ne quisquam putaret etiam
verum jurando peccari, sed potius intelligeret, humanae
fragilitatis corda non jurando tutius a perjurio
conservari. Quibus perspectis, invenimus nec illa esse
destructa, sicut Faustus putat, quae velut proprie
vult ad Moysen pertinere.</p>
</div2>

<div2>
          <head>CAPUT XXIV.</head>
<p>Nam et hic quaero ab istis, cur
proprium velint esse Legis Moysi, quod dictum estantiquis, <hi>Diliges proximum tuum, et oderis inimicum tuum <note>(Levit. XIX, 18)</note>
            </hi>.
An et apostolus Paulus non dixit homines
quosdam <hi>Deo odibiles <note>(Rom. I, 30)</note>
            </hi>? Et utique
in hac admonitione ipse Dominus ad hoc nos hortatur,
ut imitemur Deum. <hi>Ut sitis,</hi> inquit, <hi>filii Patris
vestri qui in coelis est, qui facit solem suum oriri super
bonos et malos, et pluit super justos et injustos.</hi> Quaerendum
itaque est quomodo intelligatur, exemplo
Dei, cui dixit quosdam odibiles Paulus, odio habendos
inimicos; et rursus exemplo Dei, qui facit solem
suum oriri super bonos et malos, et pluit super
justos et injustos, diligendos inimicos. Sic apparebit
Dominum male intelligentibus id quod dictum est, <hi>Oderis inimicum tuum,</hi> 
 inferre voluisse, quod omnino
non norant, ut diligerent inimicos suos. Utrumque
autem quomodo servandum sit, longum est disputare.
Sed ad istos interim, quibus generaliter displicet, si
quis oderit inimicum suum, est nobis sermo qui eorum
frontem premat, cum eos interrogamus, utrum
diligat deus eorum gentem tenebrarum: aut si propterea
nunc inimici diligendi sunt, quod habeant
partem boni; cur non ob hoc eos et odisse debemus,
quod habeant partem mali. Ea quippe regula et hoc
solvitur, doceturque non esse contrarium, quod in
antiqua Scriptura dictum est, <hi>Oderis inimicum tuum;</hi> 
et in Evangelio, <hi>Diligite inimicos vestros <note>(Matth. V,
43-45)</note>
            </hi>: quod unusquisque iniquus homo, in quantum
iniquus est, odio habendus est; in quantum autem
homo est, diligendus est; ut illud quod in eo recte
odimus, arguamus, id est, vitium, quo possit illud
quod in eo recte diligimus, id est, humana natura
ipsa emendato vitio liberari. Haec, inquam, regula est,
qua et oderimus inimicum propter id quod in eo
malum est, id est, iniquitatem; et diligamus inimicum
propter id quod in eo bonum est, id est,
socialem rationaleqmeu creaturam: nisi quod
nos non eum per naturam vel suam vel alienam,
sed per propriam voluntatem malum esse
convincimus. Illi autem per naturam gentis tenebrarum
putant esse hominem malum, quam secundum
ipsos Deus totus timuit, antequam in parte
vinceretur; et in parte ab ea sic victus est, ut nec
totus liberaretur. Audito igitur, et non intellecto,
quod antiquis dictum est, <hi>Oderis inimicum tuum,</hi> ferebantur
homines in hominis odium, cum deberent
non odisse nisi vitium: hos corrigit Dominus, dicendo, <hi>Diligite inimicos vestros;</hi> 
 ut, qui jam dixerat, <hi>Non veni Legem solvere, sed adimplere,</hi> 
 ideoque de
odio inimici quod scriptum est in Lege non solveret,
<pb n="0363"/>
praecipiendo utique ut diligamus inimicos, cogeret nos
intelligere quonam modo possemus unum eumdemque
hominem et odisse propter culpam, et diligere propter
naturam. Sed hoc ad perversas eorum mentes
intelligere multum est. Urgendi sunt tantum, ut secundum
calumniae suae perditam rationem, vel potius
amentiam, defendant deum suum, quem non possunt
dicere dilectorem gentis tenebrarum; ideoque ad
ejus exemplum non habent quemadmodum hortentur
ut suum quisque diligat inimicum. Potius enim genti
ipsi tenebrarum dilectionem inimici tribuere potuerunt,
quam deo suo. Illa quippe, sicut delirant, vicinam
sibi lucem atque contiguam concupivit eaque
frui voluit, atque ut frueretur invadere cogitavit.
Neque ista culpa est, cum verum et beatificum bonum
appetitur. Unde et Dominus dicit: <hi>Regnum coelorum
vim patitur, et qui vim fecerint, diripient illud <note>(Matth.
XI, 12)</note>
            </hi>. Ecce gens tenebrarum secundum eorum vanitatem,
vim facere ac diripere voluit bonum quod
amaverat, ejus claritate et specie delectata: nec
eam vicissim Deus dilexit, sed odio detestans frui se
volentem, funditus eradicare molitus est. Si ergo mali
amant bonum quo fruantur, boni autem oderunt
malum ne polluantur; respondete, Manichaei, quinam
eorum impleant quod Dominus ait, <hi>Diligite inimicos
vestros.</hi> Ecce si has singulas repugnantesque sententias
esse vultis, deus vester fecit quod scriptum est
in lege Moysi, <hi>Oderis inimicum tuum;</hi> et gens tenebrarum,
quod scriptum est in Evangelio, <hi>Diligite inimicos
vestros.</hi> Quanquam nec fingendo invenire potuistis,
pacto dirimatis quaestionem inter muscas
lucipetas, et blattas lucifugas: utramque enim prolem
gentis tenebrarum esse contenditis. Unde ergo illae
amant a se alienam lucem, illae autem hanc aversando
sua potius origne delectantur? An mundius
nascuntur muscae in fetidis cloacis, quam blattae in
obscuris cubiculis?</p>
</div2>

<div2>
          <head>CAPUT XXV.</head>
<p>Jam vero illud quod antiquis dictum
est, <hi>Oculum pro oculo, dentem pro dente,</hi> quomodo
contrarium habet quod ait Dominus, <hi>Ego autem
dico vobis, non resistere malo, sed si quis percusserit
te in maxillam tuam dextram, praebe illi et alteram <note>(Exod. XXI, 24, et Matth. V, 39)</note>
            </hi>,
et caetera? Quandoquidem
et illud antiquum ad reprimendas flammas
odiorum, saevientiumque immoderatos animos refrenandos,
ita praeceptum est. Quis enim tantumdem
facile contentus est reponere vindictae, quantum
accepit injuriae? Nonne videmus homines leviter laesos
moliri caedem, sitire sanguinem, vixque invenire
in malis inimici unde satientur? Quis pugno percussus,
non aut judicia eoncitat in damnationem ejus qui percusserit;
aut, si ipse repercutere velit, totum
hominem, si non etiam telo aliquo arrepto, pugnis
calcibusque contundit? Huic igitur immoderatae, ac
per hoc injustae ultioni, lex justum modum figens,
poenam talionis instituit, hoc est, ut qualem quisque
intulit injuriam, tale supplicium pendat. Proinde,
<pb n="0364"/> <hi>Oculum pro oculo, dentem pro dente,</hi> 
 non fomes, sed
limes furoris est, non ut id quod sopitum erat, hinc
accenderetur, sed ne id quod ardebat, ultra extenderetur,
impositus. Est enim quaedam justa vindicta,
justeque debetur ei qui fuerit passus injuriam: unde
utique cum ignoscimus, de nostro quodam modo jure
largimur. Unde etiam debita dicuntur, quae in oratione
dominica humanitus dimittere monemur, ut nobis
et nostra divinitus dimittantur <note>(Matth. VI, 12)</note>.
Quod autem debetur, etsi benigne dimittitur, non tamen
inique repetitur: sed sicut in jurando, etiam qui
verum jurat, propinquat perjurio, unde longe abest
qui omnino non jurat; et quamvis non peccet qui verum
jurat, remotior tamen a peccato est qui non jurat;
unde admonitio non jurandi, conservatio est a
peccato perjurii: ita cum peccet qui per immoderationem
injuste vult vindicari, non peccet autem qui
modum adhibens juste vult vindicari; remotior est a
peccato injustae vindictae qui non vult omnino vindicari.
Peccat enim qui exigit ultra debitum; non peccat
autem qui exigit debitum: sed tutior longe est
a peccato injusti exactoris, qui omnino non exigit debitum,
praesertim ne cogatur et ipse reddere debitum
ab eo qui nullum habet debitum. Possem ergo et
ego sic ista ponere, Dictum est antiquis, Non injuste
vindicabis; ego autem dico, ne vindicetis quidem;
adimpletio est: sicut de jurando Faustus ait, <hi>Dictum
est,   Non pejerabis; ego autem dico, ne juretis quidem;  
aeque adimpletio est.</hi> Poteram ergo et ego ita dicere,
si mihi per haec adjecta verba, quod Legi defuit, a
Christo additum videretur; ac non potius id quod
Lex volebat efficere, ne injuste se quisquam vindicando
peccaret, conservari tutius si omnino se non
vindicaret; sicut id quod volebat efficere, ne quisquam
pejerando peccaret, conservari tutius si non
juraret. Nam si contrarium est, <hi>Oculum pro oculo;</hi> et, <hi>Qui te percusserit in maxillam, praebe illi et alteram:</hi> 
cur non sit contrarium, <hi>Reddes Domino jusjurandum
tuum;</hi> et, <hi>Noli jurare omnino <note>(Exod. XX, 7, et Matth.
V, 33-37)</note>
            </hi>? Et tamen illam non destructionem, sed
adimpletionem Faustus arbitratur: quod et hic debuit
arbitrari. Nam si, Verum jura, adimpletur dicendo,
Ne jures: cur non et, Juste vindica, adimpletur dicendo,
Ne vindices? Sic et ego in utroque conservationem
esse arbitror a peccato, quo vel falsum juratur,
vel injuste vindicatur: quanquam hoc de donanda
omnino vindicta valeat etiam ad illud, ut dimittendo
hujusmodi debita, etiam nobis dimitti mereamur.
Sed duro populo modus prius adhibendus fuit,
quo disceret non egredi debitum: ut edomita ira,
quae ad immoderatam vindictam rapit, jam qui vellet,
tranquillus attenderet quid ipse deberet, quod sibi
relaxari a Domino cuperet, ut hac consideratione conservo
debitum relaxaret.</p>
</div2>

<div2>
          <head>CAPUT XXVI.</head>
<p>Nam et illud de uxore non dimittenda
quod Dominus praecepit; cum antiquis dictum
<pb n="0365"/>
sit, <hi>Quicumque dimiserit uxorem suam, det illi
libellum repudii <note>(Deut. XXIV, 1, et Matth. V, 31, 32)</note>
            </hi>;
si diligenter intueamur, videbimus non esse contrarium.
Exposuit enim Dominus quid Lex voluerit:
cum passim dimittenti uxorem jusserit libellum repudii
dare. Neque enim ait, Qui voluerit, dimittat
uxorem suam; cui esset contrarium non dimittere:
sed utique nolebat dimitti uxorem a viro, qui hanc
interposuit moram, ut in discidium animus praeceps,
libelli conscriptione refractus absisteret, et quid
mali esset uxorem dimittere cogitaret: praesertim
quia, ut perhibent, apud Hebraeos scribere litteras
Hebraeas nulli fas erat, nisi Scribis solis, cum et excellentiorem
profiterentur sapientiam, et si qui eorum
essent aequitate ac pietate praediti, non tantum profiterentur
sapientiam, verum etiam sectarentur. Ad
hos igitur, quos oporteret esse prudentes Legis interpretes
et justos discidii dissuasores, Lex mittere voluit
eum, quem jussit libellum repudii dare, si dimisisset
uxorem. Non enim ei poterat scribi libellus,
nisi ab ipsis, qui per hanc occasionem ex necessitate
venientem quodam modo in manus suas bono
consilio regerent, atque inter ipsum et uxorem pacifice
agendo dilectionem concridamque concordiamque suaderent.
Quod si tantum intercederet odiu, ut exstingui emendarique
non posset, tunc utique scriberetur libellus:
quia frustra non dimitteret, quam sic odisset, ut ad
debitam conjugio charitatem nulla prudentium persuasione
revocaretur. Si enim non diligitur uxor, dimittenda
est. Quia ergo dimittenda non est, diligenda
est. Dilectio autem monendo atque suadendo componi,
non invitum cogendo imponi potest. Hoc facere
Scriba debebat justus et sapiens, qualem in illa
professione esse oportebat: ad quem ut veniretur,
discordi marito libellus conscribendus praeceptus est:
quem vir bonus prudensque non scriberet, nisi in
animo nimis averso atque perverso consilium concordiae
non valeret. Verumtamen a vobis ex vestri erroris
sacrilega vanitate quaero, cur displiceat dimittere
uxorem, quam non ad matrimonii fidem, sed ad
concupiscentiae crimen habendam esse censetis? Matrimonium
quippe ex hoc appellatum est, quod non
ob aliud debeat femina nubere, quam ut mater fiat:
quod vobis odiosum est. Eo modo enim putatis partem
dei vestri, gentis tenebrarum praelio devictam et subactam,
etiam carneis compedibus colligari.</p>
</div2>

<div2>
          <head>CAPUT XXVII.</head>
<p>Sed ut potius quod nunc agitur
explicem: si Christus, ubi quibusdam antiquis sententiis
propositis adjunxit, <hi>Ego autem dico vobis,</hi> neque
primorum hominum legem hoc verborum additamento
adimplevit, neque illam quae per Moysen
data est quasi contrariorum oppositione destruxit;
sed potius omnia ex Hebraeorum lege commemorata
ita commendavit, ut quidquid ex persona sua insuper
loqueretur, vel ad expositionem requirendam
valeret, si quid illa obscure posuisset, vel ad tutius
conservandum quod illa voluisset: vides quam sit
aliter intelligendum, quod ait, non se venisse Legem
solvere, sed adimplere; scilicet ut non quasi semiplena
<pb n="0366"/>
istis verbis integraretur, sed ut quod littera
jubente propter superborum praesumptionem non poterat,
suadente gratia propter humilium confessionem
impleretur, opere factorum, non adjectione
verborum. <hi>Fides</hi> enim, sicut Apostolus ait, <hi>per dilectionem
operatur <note>(Galat. v, 6)</note>
            </hi>. Unde item dicit; <hi>Qui enim diligit alterum, Legem implevit 
 <note>(Rom. XIII,
8)</note>
            </hi>. Istam charitatem quia veniens Christus, per Spiritum
sanctum quem promissum misit, in manifestatione
donavit, qua sola charitate justitia Legis posset
impleri, propterea dixit: <hi>Non veni solvere Legem,
sed adimplere</hi>. Hoc est Novum Testamentum, quo
huic dilectioni haereditas regni coelorum promittitur,
quod in figuris Veteris Testamenti pro temporum
distributione tegebatur. Unde idem dicit: <hi>Mandatum
novum do vobis, ut vos invicem diligatis <note>(Joan. XIII, 34)</note>
            </hi>.</p>
</div2>

<div2>
          <head>CAPUT XXVIII.</head>
<p>Itaque vel omnia, vel pene omnia,
quae monuit seu pracepit, ubi adjungebat, <hi>Ego
autem dico vobis,</hi> inveniuntur et in illi veteribus Libris.
Ibi contra iram dictum est, <hi>Turbatus est prae ira oclus
meus <note>(Psal. VI, 8)</note>
            </hi>; et, <hi>Melior est qui vincit iram,
quam qui capit civitatem <note>(Prov. XVI, 32)</note>
            </hi>. Ibi contra
verbum durum, <hi>Plaga flagelli livorem faciet; plaga
autem linguae confringet ossa <note>(Eccli. XXVIII, 21)</note>
            </hi>. Ibi
contra moechiam cordis, <hi>Ne concupiscas uxorem proximi
tui <note>(Exod. XX, 17)</note>
            </hi>. Non enim iat, Ne adulteres;
sed; <hi>Ne concupiscas.</hi> Unde Apostolus hoc ex Lege
commemorat, dicens, <hi>Nam concupiscentiam nesciebam,
nisi Lex diceret, Non concupisces <note>(Rom. VII, 7)</note>
            </hi>. Ibi de
patientia non resistendi laudatur vir praebens percutientise maxillam et saturatus opprobriis <note>(Thren. III, 30)</note>.
Ibi de inimoco diligendo dicitur, <hi>Si esurierit inimicus
tuus, ciba illum: si sitit, potum da illi <note>(Prov. XXV, 21)</note>
            </hi>.
Hinc enim hoc commemoravit Apostolus <note>(Rom.
XII, 20)</note>. Et illud in Psalmo, <hi>Cum iis qui oderant pacem,
eram pacificus <note>(Psal. CXIX, 7)</note>
            </hi>: et alia multa.
Quod autem temperando a vindicta, et diligendo
etiam malos, Deum imitemur, habes ibi de ipso Deo
id agente copiosum locum: ibi namque scriptum est, <hi>Multum enim valere tibi soli superat 
 semper, et virtuti
brachii tui quis contra stabit? Quoniam tanquam momentum
staterae, sic ante te est orbis terrarum; et tanquam
gutta roris antelucani, quae descendit in terram:
sed misereris omnium, quoniam omnia potes et dissimulas
peccata hominum propter poenitentiam. Diligis
enim omnia quae sunt, et nihil odisti horum quae fecisti:
nec enim odio habens aliquid constituisses. Quomodo ergo
posset aliquid permanere, nisi tu voluisses; aut quod a
te vocatum no esset, conservaretur? Parcis autem
omnibus, quoniam tua sunt, Domine, qui animas amas.
Bonus enim spiritus tuus est in omnibus; propter quod
eos qui exerrant partibus corripis, et de quibus peccant
admonens, alloqueris, ut relicta malitia credant in te,
Domine <note>(Sap. XI, 22; XII, 2)</note>
            </hi>. Ad hanc benignam patientiam
Dei, qui facit solem suum oriri super bonos
et malos, et pluit super justos et injustos, nos imitandam
<pb n="0367"/>
Christus hortatur: ut vindicare nostras injurias
negligamus, et benefaciamus nis qui nos oderunt,
ut simus perfecti, sicut Pater noster coelestis
perfectus est <note>(Matth. V, 44-48)</note>. Valere autem nobis
et ad remittenda debita peccatorum nostrorum, quod
aliis ista ultionum debita relaxamus, et cavendum
esse, ne si hoc non fecerimus, nec nobis deprecantibus
peccati obligatio remittatur, sic in illis Libris
veteribus scriptum est: <hi>Qui vindicari vult, inveniet
vinidictam a Deo, et peccata illius confirmans confirmabit.
Relinque proximo tuo nocenti te, et nunc deprecanti
tibi peccata solventur. Homo homini reservatiram, et a
Domino quaerit medelam carnis? In homoinem similem
sibi non habet misericordiam, et pro peccatis suis deprecatur
Dominum? et ipse dum caro sit, reservat iram, et
repropitiationem petit a Domino? et quis exorabit pro
peccatis illius <note>(Eccli. XXVIII, 1-5)</note>
            </hi>?</p>
</div2>

<div2>
          <head>CAPUT XXIX.</head>
<p>Jam vero de uxore non dimittenda,
quid aliud, vel quid opportunius ex illis Libris commemorem,
quam id unde Judaeis de hac re interrogantibus
Dominus ipse respondit? Cum enim quaererent
utrum liceret quacumque ex causa dimittere uxorem,
ait illis: <hi>Non legistis quia qui fecit ab initio</hi>, <hi>masculum
et feminam facit eos, et dixit, Propter hoc dimittet
homo patrem et matrem, et adhaerebit uxori suae; et
erunt duo in carne una. Itaque jam non sunt duo, sed
una caro. Quod ergo Deus conjunxit, homo non separet.</hi> 
Ecce Judaei ex libris Moysi convincuntur non esse uxorem
dimittendam, qui secundum voluntatem legis
Moysi arbitrabantur se facere, cum dimitterent. Simul
et illud hic, ipso Christo attestante, cognoscimus,
Duem fecisse et conjunxisse masculum et feminam:
quod Manichaei negando damnant, non jam
Moyseos libro, sed Christi Evangelio resistentes. Porro
autem si quod ipsi opinantur et praedicant,
verum est, diabolum fecisse atque junxisse masculum
et feminam: qua calliditate diabolica Faustus
reprehendit Moysen tanquam conjugia dirimentem
per libellum repudii, et laudat Christum tanquam
illud ejusmodi vinculum confirmantem ex praecepto
Evangelii; cum utique secundum suam stultam sacrilegamque
sententiam Moysen laudere debuerit separantem
quod fecerat et conjunxerat diabolus, et
Christum vituperare diaboli figmentum et ligamentum
solidantem? Jam illud qumod aperit Magister
bonus, cur ipse Moyses, ex cujus libro prolata est de
prima conjunctione masculi et feminae tam sancta et
nulla separatione violanda castitas conjugalis, postea
permiserit dimittere uxorem? Nam cum illi respondissent, <hi>Quid ergo Moyses mandavit dari libellum repudii,
et dimittere?</hi> 
 ait illis, <hi>Quoniam Moyses ad duritiam cordis
vestri permisit vobis dimittere uxores vestras <note>(Matth.
XIX, 4-8)</note>
            </hi>. Hoc est quod paulo ante exposuimus <note>(Supra, cap.
26)</note>. Quanta enim duritia erat ,quae nec per libelli
interpositionem, ubi dissuadendi locus justis et prudentibus
<pb n="0368"/>
tribuebatur, solvi et flecti posset ad recipiendam
vel revocandam conjugii charitatem? Ita Dominus,
quid Lex et bonis praeciperet, et duris permitteret,
ejusdem Legis testimonio declaravit; cum et non
dimittendam uxorem ex eadem Scriptura commemorata
conjunctione masculi et feminae monuit, divinamque
auctoritatem ejusdem conjunctionis exposuit,
et dandum libellum repudii propter duritiam vel
domandi vel indomiti cordis ostendit.</p>
</div2>

<div2>
          <head>CAPUT XXX.</head>
<p>Quapropter, cum omnia illa excellentia
praecetpa Domini, quae veteribus Hebraeorum
Libris contraria Faustus volebat ostendere, in eisdem
quoque Libris inveniantur; unde venit Dominus
Legem non solvere. sed adimplere, nisi ut exceptis
promissorum figuris, quae reddita veritate adimpletae
atque suhblatae sunt, ipsa quoque praecepta, per quae Lex
illa sancta et justa et bona est <note>(Rom. VII, 12)</note>, non per
vetustatem litterae jubentis, et delicta superborum reatu
etiam praevaricationis augentis, sed per novitatem
spiritus adjuvantis, et humilium confessionem salutis
gratia liberantis, implerentur in nobis? Quia revera,
sicut omnia ista praecepta sublimia nec in illis Libris
veteribus desunt; ita illic finis quo referantur occultus
est: quamvis secundum eum viverent sancti, qui
futuram ejus revelationem videbant, et pro temporum
proprietate vel prophetice tegebant, vel prophetice
tectum sapienter intelligebant.</p>
</div2>

<div2>
          <head>CAPUT XXXI.</head>
<p>Denique, quod non temere dixerim,
nescio utrum quisquam in illis Libris invenit nomen
regni coelorum, quod tam crebro nominat Dominus.
Dicitur quidem ibi: <hi>Diligite sapientiam, ut in aeternum
regnetis <note>(Sap. VI, 22)</note>
            </hi>. Et ipsa vita aeterna si non illic
in manifesto praedicaretur, non diceret Dominus etiam
malis Judaeis: <hi>Scrutamini Scripturas, in quibus putatis
vos vitam aeternam habere; ipsae testimonium perhibent
de me <note>(Joan. V, 39)</note>
            </hi>. Quo enim nisi ad hoc pertinet,
quod ibi scriptum est, <hi>Non moriar, sed vivam,
et enarrabo opera Domini <note>(Psal. CXVII, 17)</note>
            </hi>; et, <hi>Illumina
oculos meos, ne unquam obdormiam in morte <note>(Psal.
XII, 4)</note>
            </hi>; et, <hi>Justorum animae in manu Dei sunt, et non
tanget illos tormentum:</hi> et paulo post, <hi>Illi autem sunt
in pace; et si coram hominibus tormenta passi sunt, spes
illorum immortalitate plena est; et in paucis vexati, in multis
bene disponentur <note>(Sap. III, 1-5)</note>
            </hi>: et in alio loco, <hi>Justi
autem in perpetuum vivent, et apud Dominum est merces
eorum, et cogitatio eorum apud Altissimum; ideo accipient
regnum decoris et diadema speciei de manu Domini <note>(Id. V, 16, 17)</note>
            </hi>?
Haec et alia multa, sive apertissima
sive subobscura, inveniuntur illic testimonia vitae
aeternae. Et de ipsa corporum resurrectione non tacuerunt
Prophetae. Unde Pharisaei adversum Sadducaeos
eam non credentes, acerrime confligebant: quod non
solum in Actibus Apostolorum canonicis, quos isti non
accipiunt, ne de adventu veri Paracleti, quem promisit
Dominus, convincantur, evidenter apparet <note>(Act.
XXIII, 6-9)</note>; verum etiam in Evangelio, ubi ei proponunt
Sadducaei quaestionem de muliere, quae septem
fratribus singillatim nupserat, cum in ejus connubium
<pb n="0369"/>
alter alteri morienti succederet, cujusnam eorum in
resurrectione uxor esset futura <note>(Matth. XXII, 23-28)</note>.
Proinde testimoniis vitae aeternae et resurrectionis
mortuorum abundat illa Scriptura: sed hoc nomen,
id est regnum coelorum, de nullo inde loco mihi occurrit;
hoc enim proprie pertinet ad revelationem
Novi Testamenti, quia ea corpora quae terrena fuerant,
mutatione illa quam Paulus apertius commemorat,
in resurrectione fient spiritualia <note>(I Cor. XV, 42-44)</note>,
ac per hoc coelestia, in quibus possideamus regnum
coelorum. Quod ori ejus etiam nominandum servabatur,
<pb n="0370"/>
quem regem ad regendos, et sacerdotem ad
sanctificandos fideles suos universus ille apparatus
veteris Instrumenti in generationibus, factis, dictis,
sacrificiis, observationibus, festivitatibus, omnibusque
eloquiorum praeconiis, et rebus gestis, et rerum figuris
parturiebat esse venturum: qui plenus gratia et
veritate <note>(Joan. I, 14)</note>, et ad praecepta facienda adjuvando
per gratiam, et ad promissa implenda curando
per veritatem, venit Legem non solvere, sed adimplere.</p>
</div2>
      </div1>

<div1>
        <head> <hi>LIBER VIGESIMUS.</hi> </head>
<div2>
          <head>CAPUT PRIMUM.</head>
<pb n="0369"/>
          <p>FAUSTUS dixit: Cur solem
colitis, nisi quia estis Pagani et Gentium schisma,
non secta? Igitur non ab re fuerit et hoc ipsum quaerere,
quo manifestius videre possimus, uter nostrum
hoc nomine debeat appellari. Et quidem si tibi fidem
meam nunc simpliciter, ut in amicis referam, videar
fortasse excusationis causa id fingere, aut divinorum,
quod absit, luminum erubescere culturam. Sed tu
quidem utcumque volueris accipe: me tamen dixisse
non poenitebit, vel propter aliquos, qui hactenus
scire habebunt, religionem nostram nihil cum Gentibus
habere commune.</p>
</div2>

<div2>
          <head>CAPUT II.</head>
<p>Igitur nos Patris quidem Dei omnipotentis,
et Christi Filii ejus, et Spiritus sancti unum
idemque sub triplici appellatione colimus numen:
sed Patrem quidem ipsum lucem incolere credimus
summam ac principalem, quam Paulus alias inaccessibilem
vocat <note>(I Tim. VI, 16)</note>: Filium vero in hac secunda
ac visibili luce consistere; qui quoniam sit et
ipse geminus, ut cum Apostolus novit, Christum dicens
esse Dei virtutem et Dei sapientiam <note>(I Cor. I, 24)</note>;
virtutem quidem ejus in sole habitare credimus, sapientiam
vero in luna: necnon et Spiritus sancti, qui
est majestas tertia, aeris hunc omnem ambitum sedem
fatemur ac diversorium; cujus ex viribus ac spirituali
profusione, terram quoque concipientem, gignere
patibilem Jesum, qui est vita ac salus hominum, omni
suspensus ex ligno. Quapropter et nobis circa universa,
et vobis similiter erga panem et calicem par
religio est, quamvis eorum acerrime oderitis auctores.
Haec nostra fides est: de qua si quaerendum alias
putaveris, audies; quamvis nec illud ad praesens minus
firmum sit argumentum, quod vel tu, vel quilibet
alius rogatus, ubinam Deum suum credat habitare,
respondere non dubitabit, In lumine: ex quo cultus
hic meus omnium pene testimonio confirmatur.</p>
</div2>

<div2>
          <head>CAPUT III.</head>
<p>Sed nunc ad illud, quia nos non sectam,
sed schisma Gentium nuncupasti. Schisma,
nisi fallor, est eadem opinantem atque eodem ritu
colentem quo caeteri, solo congregationis delectari
discidio. Secta vero est longe alia opinantem quam
caeteri, alio etiam sibi ac longe dissimili ritu divinitatis
instituisse culturam. Quae si ita sunt, mea interim
et opinio et cultus longe alia sunt quam Paganorum.
<pb n="0370"/>
De tuis postea videbimus. Pagani bona et
mala, tetra et splendida, perpetua et caduca, mutabilia
et certa, corporalia et divina unum habere principium
dogmatizant. His ego valde contraria sentio,
qui bonis omnibus principium fateor Deum, contrariis
vero Hylen: sic enim mali principium ac naturam
theologus noster appellat. Item Pagani, aris, delubris,
simulacris, victimis, atque incenso Deum colendum
putant. Ego ab his in hoc quoque multum diversus
incedo, qui ipsum me, si modo sim dignus, rationabile
Dei templum puto: vivum vivae majestatis simulacrum
Christum Filium ejus accipio: aram, mentem
bonis artibus et disciplinis imbutam, honores
quoque divinos ac sacrificia in solis orationibus et
ipsis puris ac simplicibus pono: quomodo ergo schisma
sum Paganorum?</p>
</div2>

<div2>
          <head>CAPUT IV.</head>
<p>Hactenus enim et Judaeorum me
poteras dicere schisma, quia et omnipotentem Deum
colam, quod sibi et Judaeus omnis audaciter assumit,
cum non considerares rituum diversitatem, qua a me
coleretur Omnipotens, et a Judaeis; si tamen Omnipotentem
Judaei colunt. Sed interim de opinione tractamus,
quae sic et Paganos de solis cultura fefellit,
ut de Omnipotentis Judaeos. Sed nec vestrum quidem
schisma si me dixeris, verum est, quamvis Christum
venerer et colam: quia alio eum ritu colo et alia fide
quam vos. Schisma vero aut nihil immutare debet ab
eo unde factum est, aut non multum: ut puta vos,
qui desciscentes a Gentibus, monarchiae opinionem
primo vobiscum divulsistis, id est, ut omnia credatis
ex Deo: sacrificia vero eorum vertistis in agapes,
idola in martyres, quos votis similibus colitis: defunctorum
umbras vino placatis et dapibus; solemnes
Gentium dies cum ipsis celebratis, ut calendas, et
solstitia: de vita certe mutastis nihil; estis sane
schisma, a matrice sua diversum nihil habens nisi
conventum. Necnon et priores vestri Judaei, segregati
etiam ipsi a Gentibus sculpturas solum dimiserunt:
templa vero, et immolationes, et aras, et sacerdotia,
atque omne sacrorum ministerium eodem ritu exercuerunt,
ac multo superstitiosius quam Gentes. De
opinione vero monarchiae in nullo etiam ipsi dissentiunt
a Paganis: quare constat vos atque Judaeos
schismata esse Gentilitatis; cujus fidem tenentes et
<pb n="0371"/>
ritus, modice quamvis immutatos, de sola conventuum
divisione putatis vos esse sectas. Porro autem
sectas si quaeras, non plus erunt quam duae, id est,
Gentium, et nostra, qui eis longe diversa sentimus.
Ita quidem oppositi invicem nobis, ut est veritas et
mendacium, ut dies et nox, ut egestas et copia, ut
morbus et sanitas. Vos vero nec erroris secta estis,
nec veritatis: sed schisma tantum; nec ipsum veritatis
saltem, sed erroris.</p>
</div2>

<div2>
          <head>CAPUT V.</head>
<p>AUGUSTINUS respondit: O imperita
pestis, et vanitas versipellis! utquid tibi objicis, quod
si quis tibi objicit, nescit cum quo agat? Neque enim
vos Paganos dicimus, aut schisma Paganorum; sed
habere cum eis quamdam similitudinem, eo quod
multos colatis deos. Verum vos eis esse longe deteriores.
quod illi ea colunt quae sunt, sed pro diis colenda
non sunt: sunt enim et idola, sed ad salutem
nihil sunt. Et qui colit arborem, non quidem arando,
sed adorando, non id colit quod nusquam est, sed
quod ita colendum non est. Ipsa etiam daemonia,
unde dicit Apostolus, <hi>Quae immolant Gentes, daemoniis
immolant, et non Deo <note>(I Cor. X, 20)</note>
            </hi>; utique sunt
quibus illos immolare dicit, et quorum nos socios esse
non vult. Jam vero coelum et terra, mare et aer, sol
et luna, et caetera sidera, omnia haec manifesta oculis
apparent, atque ipsis sensibus praesto sunt. Quae cum
Pagani tanquam deos colunt, vel tanquam partes
unius magni dei; nam universum mundum quidam
eorum putant maximum deum: ea colunt quae sunt.
Cum quibus quando agimus, ut ea non colant, non
eis dicimus quod nulla sint, sed quod colenda non
sint: eisque colendum horum omnium conditorem
Deum invisibilem suademus, cujus solius participatione
beatus homo fieri potest; quod omnes velle
nemo ambigit. Sed quia nonnulli eorum invisibilem
et incorpoream creaturam colunt, quod est et anima
mensque humana; tamen quia nec ejusmodi creaturae
participatione fit homo beatus; ille non solum invisibilis,
verum etiam incommutabilis Deus, id est, Deus
verus colendus est: quia solus ille colendus est, quo
solo fruens, beatus fit cultor ejus; et quo solo non
fruens, omnis mens misera est, qualibet re alia perfruatur.
Vos autem cum ea colatis quae omnino non
sunt, sed vestrarum fallacium fabularum vanitate finguntur,
propinquiores essetis verae pietati ac religioni,
si saltem Pagani essetis, vel in eorum genere qui
corpora colunt, etsi non colenda, sed tamen vera.
Unde vos verius dixerim nec solem istum colere, ad
cujus gyrum vestra oratio circumvolvitur.</p>
</div2>

<div2>
          <head>CAPUT VI.</head>
<p>Nam et de ipso tam falsa, et tam
detestanda jactatis, ut si suas vindicaret injurias, jam
flammis ejus vivi arderetis. Nam primo eum navim
quamdam esse dicitis: ita non tantum, ut dicitur,
toto coelo erratis, sed et natatis. Deinde cum omnium
oculis rotundus effulgeat, eaque illi figura pro sui
ordinis positione perfecta sit; vos eum triangulum
perhibetis, id est, per quamdam triangulam coeli fenestram
lucem istam mundo terrisque radiare. Ita fit
ut ad istum quidem solem dorsum cervicemque curvetis;
<pb n="0372"/>
non autem ipsum tam clara rotunditate conspicuum,
sed nescio quam navim per foramen triangulum
micantem atque lucentem, quam confictam cogitatis,
adoretis. Quam profecto faber ille non faceret,
si quemadmodum emuntur ligna, quibus navigiorum
tabulae compinguntur, sic emerentur et verba, quibus
haereticorum fabulae confinguntur. Verum haec tolerabilius
vel ridentur vel flentur in vobis: illud est intolerabiliter
sceleratum, quod de ipsa navi puellas
pulchras et pueros proponi dicitis, quorum formosissimis
corporibus inardescant principes tenebrarum,
ad feminas masculi, et ad masculos feminae; ut in
ipsa flagranti libidine et inhianti concupiscentia de
membris eorum tanquam de tetris sordidisque compedibus
dei vestri membra solvantur. Et his obscoenissimis
pannis vestris conamini assuere ineffabilem
Trinitatem, dicentes Patrem in secreto quodam lumine
habitare; Filii autem in sole virtutem, in luna
sapientiam; Spiritum vero sanctum in aere!</p>
</div2>

<div2>
          <head>CAPUT VII.</head>
<p>In qua tripartita vestra, vel potius
jam quadripartita fabula, de Patris quidem secreto
lumine, quid vobis dicam, nisi quia lumen cogitare
non potestis, nisi quale videre consuestis? Hoc enim
conspicuum et omni carni, non tantum hominum, verum
etiam bestiarum et vermiculorum notissimum
lumen intuentes, ex illo conceptam corde phantasiam
in immensum soletis augere, et eam lucem dicere ubi
Deus Pater habitat cum regnicolis suis. Quando enim
discrevistis lucem qua cernimus, ab ea luce qua intelligimus,
cum aliud nihil unquam putaveritis esse
intelligere veritatem, nisi formas corporeas cogitare,
sive finitas, sive ex aliquibus partibus infinitas; quae
inania phantasmata esse nescitis? Proinde cum tantum
intersit inter cogitationem qua cogito terram luminis
vestram quae omnino nusquam est, et cogitationem
qua cogito Alexandriam quam nunquam vidi,
sed tamen est; rursusque tantum intersit inter istam
qua cogito Alexandriam incognitam, et eam qua cogito
Carthaginem cognitam: ab hac quoque cogitatione
qua certa et nota corpora cogito, longe incomparabiliter
distat cogitatio qua intelligo justitiam, castitatem,
fidem, veritatem, charitatem, bonitatem, et
quidquid ejusmodi est: quae cogitatio dicite, si potestis,
quale lumen sit, quo illa omnia quae hoc non
sunt, et inter se discernuntur, et quantum ab hoc distent,
fida manifestatione cognoscitur: et tamen
etiam hoc lumen, non est lumen illud quod Deus est;
hoc enim creatura est, Creator est ille; hoc factum,
ille qui fecit; hoc denique mutabile, dum vult quod
nolebat, et scit quod nesciebat, et reminiscitur quod
oblitum erat, illud autem incommutabili voluntate,
veritate, aeternitate persistit; et inde nobis est initium
existendi, ratio cognoscendi, lex amandi; inde
omnibus et irrationalibus animantibus natura qua vivunt,
vigor quo sentiunt, motus quo appetunt; inde
etiam omnibus corporibus mensura ut subsistant, numerus
ut ornentur, pondus ut ordinentur. Itaque lumen
illud Trinitas inseparabilis, unus Deus est, cujus
vos nullo corpore adjuncto, per se ipsam incorpoream,
<pb n="0373"/>
spiritualem, incommutabilemque substantiam
etiam locis dividitis. Nec saltem Trinitati loca tria
datis, sed quatuor: Patri unum, id est, lumen inaccessibile,
quod prorsus non intelligitis, Filio duo, solem
scilicet atque lunam; Spiritui sancto rursus unum,
id est, aeris hunc omnem ambitum. De Patris ergo
inaccessibili lumine, quia veram fidem tenentibus
non inde separatur Filius et Spiritus sanctus, hactenus,
in praesentia dixerim.</p>
</div2>

<div2>
          <head>CAPUT VIII.</head>
<p>Vestrae autem vanitati quid placuit
in sole ponere virtutem Filii, et in luna sapientiam?
Cum enim in ipso Patre Filius inseparabilis maneat,
quomodo potest sapientia ejus ab ejus virtute separari,
ut illa sit in sole, haec in luna; cum per ejusmodi
locos nisi corpora dividi separarique non possint?
Quod si sciretis, nunquam stulto insanoque
phantasmate tantas fabulas texeretis. At in ea ipsa
falsitate atque fallacia, quam incongrue, quam perverse
sedem sapientiae minus lucere dicitis, quam sedem
virtutis; cum ad virtutem pertinere videatur
operari et efficere, ad sapientiam vero docere et
ostendere: ac per hoc si calor in sole, lux autem
praepolleret in luna, utcumque invenissent ista figmenta
verisimilitudinis nebulam, hominibus carnalibus
et animalibus decipiendis, qui nihil putant esse,
nisi quod corporale cogitaverint; caloris enim violenta
operatio est ad movendum, unde virtuti tribueretur;
lucis autem clarus fulgor, ad demonstrandum,
unde hanc sapientiae darent: cum vero lux
longe in sole praecellat, quomodo ibi virtus, hic autem
quod tanto minus lucet, sapientia est? O sacrilega
ineptia! et cum sit unus Christus, Dei Virtus et
Dei Sapientia <note>(I Cor. I, 24)</note>, Spiritus autem sanctus
non ipse sit Christus; quomodo separatur a se ipse
Christus, cum ab eo non separetur Spiritus sanctus?
Aerem quippe, quem sedem Spiritui sancto vestra fabula
tribuit, totam mundi fabricam implere perhibetis.
Unde sol et luna circuitus suos peragentes, semper
cum illo sunt. A sole autem luna recedit, et ad
solem rursus accedit: ita vobis auctoribus, vel potius
deceptoribus, per dimidiam partem circuli recedit
a virtute sapientia, et ad eam per aliam dimidiam
rursus accedit: et cum plena est, tum longe est a
virtute sapientia; tunc enim tam longo intervallo a
se disjuncta sunt haec duo lumina, ut cum sol vergit
ad occidentem, tunc luna surgat ab oriente: ex quo
fit, ut quoniam infirmantur omnia quae virtute deseruntur,
eo sapientia sit infirmior, quo est luna plenior.
Si autem, quod veritas habet, et sapientia Dei
semper tantumdem valet, et virtus Dei semper tantumdem
sapit; cur haec sic duo dicitis, ut ea locorum
sedibus intervallisque separetis, cum et ipsas sedes
ejusdem substantiae dicatis, homines caeca et insana
mente non recedentes a phantasmate corporum, et
virtute ac sapientia ita carentes, ut nec sapere possitis
aliquid fortiter, nec valere sapienter? Itane vero,
detestanda et anathemanda stultitia, Christus per solem
<pb n="0374"/>
lunamque distentus; hic virtute habitans, hic
sapientia; nec hic perfectus et plenus, nec in sole
sapiens, nec in luna praepotens, utrobique pulchros
pueros subornat concupiscendos feminis principibus
tenebrarum, et masculis puellas? Haec legitis, haec
creditis, haec docetis: ex hac fide doctrinaque vivitis;
et miramini quia sic abominamini!</p>
</div2>

<div2>
          <head>CAPUT IX.</head>
<p>Verum si in istis tam eminentibus
notissimisque luminibus sic erratis, ut in eis non
quod sunt, sed quod vobis dementissime fingitis adoretis,
quid de caeteris vestris fabulis dicam? Quis
enim splenditenens suspendit mundum, et quis Atlas
cum illo supportat? Haec et innumerabilia, quae similiter
deliratis, omnino non sunt, et colitis ea. Hinc
vos Paganis dicimus deteriores, eo tantum similes,
quod multos deos colitis: eo vero in pejorem partem
dissimiles, quod illi pro diis ea colunt quae sunt, sed
dii non sunt; vos autem colitis ea quae nec dii, nec
aliquid sunt, quoniam prorsus nulla sunt. Habent
quidem et illi quaedam fabulosa figmenta, sed esse
illas fabulas norunt; et vel a poetis delectandi causa
fictas esse asserunt, vel eas ad naturam rerum vel
mores hominum interpretari conantur: sicut Vulcanum
claudum, quia ignis terreni motus ejusmodi est;
et Fortunam caecam, quod ex incerto accidant, quae
fortuita dicuntur; et tria Fata in colo et fuso digitisque
filum ex lana torquentibus, propter tria tempora,
praeteritum quod in fuso jam netum atque involutum
est, praesens quod inter digitos nentis trajicitur,
futurum in lana, quae colo implicata est, quod
adhuc per digitos nentis ad fusum, tanquam per praesens
ad praeteritum trajiciendum est; et Venerem
Vulcani uxorem, quia ex calore voluptas naturaliter
nascitur, et Martis adulteram, quia belligerantibus
incongrua est; et Cupidinem puerum volitantem ac
sagittantem, quod irrationabilis et instabilis amor
corda vulneret miserorum: et alia permulta in hunc
modum. Quocirca hoc in eis irridemus, quod interpretata
sic adorant, quae non intellecta, quamvis
damnabiliter, tamen excusabilius adorarent. Ipsis
quippe interpretationibus convincuntur, non se illum
Deum colere, cujus solius participatione mens beata
fit, sed ab illo conditam creaturam: nec solas virtutes
ipsius creaturae, sicut Minervam, cujus fabulam
quod de Jovis capite nata sit, ad prudentiam consiliorum
interpretantur, quae rationis est propria, cui
sedem capitis etiam Plato dedit; sed etiam vitia, sicut
de Cupidine diximus. Unde quidam eorum tragicus
ait:
<l>Deum esse amorem, turpis et vitio favens</l>
<l>Finxit libido.</l>  <note>(Seneca in Hippolyto, act. 1, scen. 2, vers. 194, 195.)</note> 
Nam et corporalium vitiorum simulacra Romani consecraverunt,
sicut Palloris et Febris. Ut ergo omittam
quod simulacrorum adoratores circa ipsas corporum
figuras habent affectum, ut eas ipsas formas
in locis honorabilibus sublimatas, quibus tantum
<pb n="0375"/>
obsequium exhiberi vident, tanquam deos timeant;
illae ipsae interpretationes, quibus haec muta, et
surda, et caeca, et exanima defenduntur, dignius accusantur:
verumtamen et ista quoque modo sunt,
quamvis, ut jam dixi, ad salutem vel aliquam utilitatem
nihil sint, et quae ex his interpretantur, in rebus
inveniuntur. Vos autem primum hominem cum
quinque elementis belligerantem; et spiritum potentem
de captivis corporibus gentis tenebrarum, aut
potius de membris dei vestri victis atque subjectis,
mundum fabricantem; et splenditenentem, reliquias
eorumdem membrorum dei vestri habentem in manu,
et caetera omnia capta, oppressa, inquinata plangentem;
et Atlantem maximum subter humeris suis cum
eo ferentem, ne totum ille fatigatus abjiciat, atque
ita fabula vestra velut in tapete theatrico ad illius
ultimi globi catastolium pervenire non possit: et alia
innumerabilia pariter inepta et insana, nec pingendo
aut sculpendo, nec interpretando demonstratis: et
ea, cum omnino nulla sint, creditis et colitis; et
insuper Christianis fide non ficta pias mentes mundantibus
tanquam temere credulis insultatis. Ut enim
multa non quaeram, quibus haec ostendantur omnino
non esse, quia subtilius sublimiusque tractare de
mundi fabrica, etsi mihi difficile non esset, certe nimis
longum est; hoc dico: si ista vera sunt, Dei substantia
commutabilis est, corruptibilis, coinquinabilis.
Hoc autem credere, plenum est sacrilegae insaniae.
Illa igitur omnia vana sunt, falsa sunt, nulla
sunt. Proinde vos Paganis istis, qui vulgo noti sunt,
et antiquitus fuerunt, et in reliquiis suis jam nunc
erubescunt, prorsus deteriores estis, quod illi colunt
ea quae dii non sunt, vos autem omnino quae non
sunt.</p>
</div2>

<div2>
          <head>CAPUT X.</head>
<p>Itaque, si propterea vos putatis
tenere veritatem, quia et errori Paganorum longe
dissimiles estis, nos autem propterea esse in errore,
quia longius a vobis, quam a Paganis forte distamus:
dicatur et mortuus ideo sanus, quia jam nec aegrotus
est; et ideo reprehendatur qui sanus est, quia vicinior
est aegroto quam mortuo. Aut si plerique Pagani;
non velut aegri, sed velut mortui deputandi sunt;
laudetur in sepulcro cinis informis, quia jam nec formam
cadaveris tenet; et membra viva culpentur,
quia cadaveri sunt similiora, quam cineri. Sic et nos
ideo isti culpandos putant, quia nos similiores esse
dicunt funeri Paganorum, quam cineri Manichaeorum.
Quanquam per multas differentias aliter atque
aliter quaeque res ad discernendum dividi soleant, ut
quod in hac erat parte, per alias differentias in alia
<pb n="0376"/>
parte inveniatur ubi ante non erat. Velut, verbi gratia,
si quis omnem carnem dividat in volatilia, et ea
quae volare non possunt; per hanc differentiam quadrupedia
hominibus sunt similiora, quam avibus;
pariter enim volare non possunt. Rursus si quis per
aliam differentiam dividat, ut dicat alia esse rationalia,
alia irrationalia; jam quadrupedes avibus sunt
similiores, quam hominibus; pariter enim sunt rationis
expertes. Hoc Faustus non cogitans, ait: <hi>Porro
autem sectas si quaeras, non plus erunt quam duae; ia
est, Gentium, et nostra, qui eis longe diversa sentimus.</hi> 
Videlicet quoniam dixerat eo maxime distare Gentes
a Manichaeis, quod ab uno principio dicunt esse omnia,
quod Manichaei negant, addentes principium
gentis tenebrarum. In hac differentia, quod fatendum
est, plerique Pagani nobiscum sentiunt: sed
non vidit quia item si quis ita dividat, ut dicat eorum
qui aliqua religione detinentur, aliis placere unum
Deum colendum, aliis multos; per hanc differentiam
et Pagani a nobis remoti sunt, et isti cum Paganis
deputantur, nos autem cum Judaeis. Potest ergo aliquis
secundum hanc differentiam hoc etiam modo
duas solas sectas putare. Hic forte dicatis quod vos
multos deos vestros ex una substantia perhibetis:
quasi Pagani multos suos non ex una asserant; quamvis
diversa illis officia et opera et potestates attribuant:
sicut etiam apud vos alius expugnat gentem
tenebrarum, alius ex ea capta fabricat mundum;
alius desuper suspendit, alius subter portat; alius
rotas ignium, ventorum, et aquarum in imo versat,
alius in coelo circumiens radiis suis, etiam de cloacis
membra dei vestri colligit. Et quis numeret omnia
deorum vestrorum officia fabulosa, nulla veritate
manifesta, nullis aenigmatibus figurata? Porro, si
alius ita dividat omnes homines, ut alios esse dicat
qui credunt Deum humana curare, alios qui id omnino
non credunt: in hac parte et Pagani nobiscum
sentiunt et Judaei, et vos et omnes haeretici, qui
quoquo modo Christiani appellantur; in illa vero
Epicurei reperiuntur, et si qui alii sunt qui ita senserunt.
Parvane ista differentia est? Cur ergo non et
secundum istam duae solae sectae esse dicantur, ut in
una earum nobiscum sitis? An audebitis in hac differentia
discedere a nobis, qui Deum praedicamus humana
curare; et esse cum Epicureis, qui hoc negant?
Hic profecto illos repudiantes ad nos curritis. Sic per
alias et alias differentias, nunc hic, nunc illic reperiuntur,
aliunde juncti, aliunde disjuncti, vicissim
omnes nobiscum, et nos cum omnibus, et rursus
nulli eorum nobiscum, nec nos cum aliquibus eorum.
Quod si Faustus cogitaret, non tam diserte deliraret.</p>
</div2>

<div2>
          <head>CAPUT XI.</head>
<p>Quid autem hinc dicam, quod ait, <hi>ex viribus sancti Spiritus ac spirituali profusione terram
quoque concipientem, gignere patibilem Jesum, qui est
vita ac salus hominum, omni suspensus ex ligno?</hi> 
 O
demens, ut interim non discutiam de hac re vestra
vaniloquia, potestne terra de Spiritu sancto concipere
patibilem Jesum, et Maria virgo non potuit? Compara,
si nudes, virginalia viscera tanta castitate sanctificata,
<pb n="0377"/>
cum omnibus terrae locis, ubi arbores herbaeque
gignuntur. Itane in illa femina exhorrescis,
aut horrescere te fingis uterum pudicitiae dedicatum,
et in hortis omnibus circum quasque urbes ex cloacinis
aquis Jesum gigni non exhorrescis? Quis enim
quamlibet coenulentus humor non innumerabilia germina
edit et nutrit? Sic praedicatis nasci patibilem
Jesum, quem credere natum esse de virgine clamatis
indignum. Si carnem putatis immundam, cur vobis
non videtur immundius, quod a suae salutis temperamento
ipsa natura carnis expurgat? An caro immunda
est, et fimus qui carne egeritur mundus est? Non
ergo attenditis, non videtis stercoribus laetari agros,
quo fertilius fecundentur? Nempe ad id redit vestra
dementia, ut de Spiritu sancto, quem carnem Mariae
dicitis dedignatum, tanto uberius et laetius terra concipiat,
quanto studiosius fuerit carnis sordibus et
squaloribus pinguefacta. An ut hoc defendatis, dicetis
Spiritum sanctum incontaminabili ubique pollere
praesentia? Respondetur vobis: Cur non ergo et in
utero virginali? Sed ut de conceptu jam taceam,
partum ipsum deinde respicite. Concipientem de Spiritu
sancto dicitis terram gignere patibilem Jesum,
quem tamen ita contaminatum omni ex ligno pendere
perhibetis in frugibus et pomis, ut innumerabilibus
animalibus animalium vescentium carnibus amplius
contaminetur, ex ea sola parte purgandus cui fames
vestra subvenerit. Itaque nos Christum Filium Dei,
Verbum Dei, incontaminabiliter carne indutum,
corde credimus, ore confitemur; quia illa substantia
contaminari nec carne potest, quae nulla re potest:
vos autem secundum vestram fabulam, adhuc in
arbore pendentem Jesum jam contaminatum dicitis,
antequam carnem ingrediatur cujusque vescentis:
aut si non est contaminatus, quomodo vos eum manducando
purgatis? Deinde cum omnes arbores crucem
ipsius esse dicatis, unde a Fausto praedicatur <hi>omni suspensus ex ligno;</hi> 
 cur non sicut illum verum
Jesum, bonum opus faciens Joseph ille ab Arimathia
de cruce deposuit, ut sepeliret <note>(Joan. XIX, 38)</note>, ita
et vos poma decerpitis, ut Jesum de ligni suspensione
depositum vestro ventre sepeliatis? Aut unde
pium est, Christum sepulcro condere, impium autem
de ligno deponere? An, ut de vobis etiam concinat,
quod de propheta ponit Apostolus, <hi>Sepulcrum patens
est guttur eorum <note>(Psal. V, 11; Rom. III, 13)</note>
            </hi>; ore
aperto exspectatis quis inferat Christum, tanquam
optimae sepulturae, faucibus vestris? Postremo, dicite
nobis quot christos esse dicatis. Aliusne est
quem de Spiritu sancto concipiens terra patibilem
gignit, omni non solum suspensus ex ligno, sed
etiam jacens in herba; et alius ille quem Judaei crucifixerunt
sub Pontio Pilato; et tertius ille per solem
lunamque distentus? An unus atque idem, ex quadam
sui parte ligatus in arboribus, ex quadam vero
liber, eidem ligatae captaeque subveniens? Quod si
<pb n="0378"/>
ita est, ille quem sub Pontio Pilato passum esse conceditis,
cum eum sine carne fuisse narretis, nondum
dico quemadmodum talem mortem sine carne perpeti
potuerit; sed quaero cui naves illas reliquerit, ut
inde descendens talia pateretur, qualia sine quocumque
corpore fieri non possent. Secundum praesentiam
quippe spiritualem nullo modo illa pati posset: secundum
praesentiam vero corporalem simul et in
sole, et in luna, et in cruce esse non posset. Proinde
si corpus non habuit, non est crucifixus: si autem
habuit, quaero unde habuerit, cum omnia corpora
ex tenebrarum gente esse dicatis, quamvis substantiam
divinam cogitare nisi corpoream nunquam valueritis.
Unde cogimini aut sine corpore dicere crucifixum,
quo absurdius et dementius dici nihil potest:
aut in phantasmate potius quam in veritate
visum fuisse crucifigi; qua rursus impietate quid
pejus est? aut non omnia corpora de gente esse tenebrarum,
sed esse etiam corpus divinae substantiae,
quod tamen immortale non sit, sed possit ligno affigi
et occidi; quod nihilominus plenum est dementiae:
aut ex gente tenebrarum mortale corpus habuisse
Christum, atque ita qui ejus corporis matrem Mariam
virginem credere timetis, gentem daemonum
non timetis. Postremo, cum secundum sententiam
Fausti, quam quidem ex illa longissima fabula vestra
decerptam, quanta potuit brevitate perstrinxit, <hi>de
Spiritu sancto terra concipiens gignat patibilem Jesum,
qui est vita et salus hominum, omni suspensus ex ligno;</hi> 
cur ille Salvator pendenti pendendo congruit,
et nascenti nascendo non congruit? Si autem propterea
Jesum dicitis esse in arboribus, et Jesum crucifixum
sub Pontio Pilato, et Jesum per solem lunamque
distentum, quia totum hoc ex una eademque
substantia est; cur non et caetera millia numinum
vestrorum hac appellatione concluditis? Cur enim
non sit Jesus et ille splenditenens, et ille Atlas, et
ille rex honoris, et ille spiritus potens, et ille primus
homo, et quidquid aliud innumerabiliter per
diversa nomina et diversa officia praedicatis?</p>
</div2>

<div2>
          <head>CAPUT XII.</head>
<p>Ipse denique Spiritus sanctus cur
in tertia persona ponitur, cum sit inter innumerabiles?
aut cur non sit etiam ipse Jesus? Et quid sibi jam
vult in scriptis Fausti fallax textura verborum, ubi
conatus velut congruere veris Christianis, a quibus
longe nimiumque secluditur, ait: <hi>Igitur nos Patris
quidem Dei omnipotentis, et Christi Filii ejus, et Spiritus
sancti, unum idemque sub triplici appellatione colimus
numen?</hi> Cur enim sub triplici, ac non potius sub
multiplici, non appellatione tantum, sed etiam re, si
quot nomina, tot personae sunt? Neque enim sicut in
armis una res est sub triplici appellatione, ensis, mucro,
gladius, sicut unam rem dicitis, et lunam, et navem
minorem et luminatorem nocturnum, et si quid
aliud vocabuli eidem rei tribuitis; ita potestis dicere
eumdem primum hominem, quem spiritum potentem,
et quem splenditenentem, et quem Atlantem maximum:
sed alius est ille, alius atque alius ille et ille,
<pb n="0379"/>
et neminem istorum Christum dicere soletis. Aut quomodo
unum numen, si diversa opera? Aut cur non
totum simul unus Christus, si propter unam substantiam
et in arboribus Christus, et in persecutione Judaeorum
Christus, et in sole ac luna Christus? Nempe
vias omnes vestra phantasmata perdiderunt: nempe
nihil aliud sunt, quam visa furentium.</p>
</div2>

<div2>
          <head>CAPUT XIII.</head>
<p>Cur autem arbitretur Faustus parem
nobis esse religionem circa panem et calicem
nescio, cum Manichaeis vinum gustare non religio,
sed sacrilegium sit. In uva enim agnoscunt deum
suum, in cupa nolunt, quasi aliquid eos calcatus et
inclusus offenderit. Noster autem panis et calix, non
quilibet (quasi propter Christum in spicis et in sarmentis
ligatum, sicut illi desipiunt), sed certa consecratione
 mysticus fit nobis, non nascitur.
Proinde quod non ita fit, quamvis sit panis et calix,
alimentum est refectionis, non sacramentum religionis:
nisi quod benedicimus, gratiasque agimus Domino
in omni ejus munere, non solum spirituali, verum
etiam corporali. Vobis autem per fabulam vestram
in escis omnibus Christus ligatus apponitur, adhuc
ligandus vestris visceribus, solvendusque ructatibus.
Nam et cum manducatis, dei vestri defectione vos reficitis;
et cum digeritis, illius refectione deficitis. Cum
enim vos plenos reddit, resumptio vestra ipsum premit.
Quod quidem misericordiae deputaretur, quando
aliquid pro vobis patitur in vobis, nisi vos rursus inanes
relinqueret, ut a vobis liberatus effugeret. Quomodo
ergo comparas panem et calicem nostrum,
et parem religionem dicis errorem longe a veritate
discretum; pejus desipiens quam nonnulli, qui nos
propter panem et calicem Cererem ac Liberum colere
existimant? Quod ideo commemorandum putavi, ut
advertatis ex qua vanitate veniat etiam illud vestrum,
quod propter sabbatum Saturno dicatos fuisse patres
nostros putatis. Sicut enim a Cerere et Libero Paganorum
diis longe absumus, quamvis panis et calicis
sacramentum, quod ita laudastis, ut in eo nobis pares
esse volueritis, nostro ritu amplectamur; ita patres
nostri longe fuerunt a Saturniacis catenis, quamvis
pro tempore prophetiae sabbati vacationem observaverint.</p>
</div2>

<div2>
          <head>CAPUT XIV.</head>
<p>Sed cur non etiam propter Hylen,
quae in nonnullis libris Paganorum frequentatur, parem
vos cum Paganis religionem habere dixistis?
Quinimo propter hoc imparem longeque dissimilem
voluistis intelligi, quia hoc nomine mali principium
ac naturam theologus vester appellat. In quo quidem
imperitia vestra magna deprehenditur: quia nec quid
sit Hyle scitis, et hoc rei vocabulo, quam penitus
ignoratis, etiam inflari velut docti affectatis. Hylen
namque Graeci, cum de natura disserunt, materiem
quamdam rerum definiunt, nullo prorsus modo formatam,
sed omnium corporalium formarum capacem:
<pb n="0380"/>
quae quidem in corporum mutabilitate utcumque cognoscitur;
nam per se ipsam nec sentiri nec intelligi
potest. Verum in hoc errant quidam Gentilium, quod
eam tanquam coaeternam Deo conjungunt; ut haec ab
illo non sit, quamvis ab illo formetur: quod alienum
esse a veritate, ipsa veritas docet. Ecce tamen quibus
Paganis de hac ipsa Hyle invenimini esse consimiles,
quod eam vos quoque suum habere principium,
nec ex Deo esse perhibetis: et in hoc vos dispares
esse dicebatis, nescientes quid dicatis. In illo vero,
quod nulla est huic Hylae forma propria, nec nisi a
Deo formari potest, nostrae illi veritati consentiunt:
a vestra autem falsitate dissentiunt; qui nescientes
quid sit Hyle, id est quid sit rerum materies, gentem
tenebrarum eam dicitis, ubi non solum distinctas
quinque generibus innumerabiles corporum formas,
verum etiam mentem constituitis horum corporum
formatricem; et, quod est imperitius, vel potius dementius,
ipsam magis mentem dicitis Hylen, quam
non formari, sed formare perhibetis. Nam si esset ibi
mens quaedam formans, et elementa corporea quae
formarentur, illa elementa dicenda essent Hyle, id
est, materies quam formaret eadem mens, quam mentem
principium mali esse vultis. Hoc si diceretis, non
quidem multum erraretis in eo quod est Hyle, nisi
quod ipsa quoque elementa, quamvis in alias formas
formanda, tamen quia jam elementa essent, et speciebus
propriis distinguerentur, Hyle non essent,
quia illa est prorsus informis; verumtamen tolerabilis
esset imperitia vestra, quia eam quae formaretur, non
eam quae formaret, Hylen diceretis: sed tamen
etiam sic eo teneremini vani atque sacrilegi, quia
nescientes omnem modum naturarum numerumque
formarum et ordinem ponderum non esse posse, nisi
a Patre et Filio et Spiritu sancto, principio mali tantum
bonum tribueretis. Nunc vero cum et quid sit
Hyle, et quid sit malum ignoretis, o si possem vobis
persuadere, ut a seducendis imperitioribus vos compesceretis!</p>
</div2>

<div2>
          <head>CAPUT XV.</head>
<p>Jam vero quod etiam inde vos
Paganis vultis esse meliores, quod illi aris, delubris,
simulacris, victimis atque incenso Deum colendum
putant, vos autem nihil horum facitis, quis non irrideat?
Quasi vero non satius sit vel lapidi, qui quoquo
modo est, aram constituere, et victimam offerre,
quam id quod omnino non est, in deliramento phantasmatis
adorare? Verum tu, qui rationabile Dei templum
te esse dixisti, quomodo hoc explicabis? Placetne
tibi ut templum Deus habeat, cujus aliquam
partem diabolus fabricaverit? An vos non estis, qui
dicitis omnia membra vestra, totumque corpus a maligna
mente, quam Hylen dicitis, fabricatum, ejusque
ipsius fabricatricis partem illic habitare simul cum
parte dei vestri? Quae cum ibi teneatur, ut perhibetis,
concatenata et inclusa, utrum Dei templum, an Dei
carcerem te dicere debuisti? Nisi forte animam
tuam templum Dei dicis, quam ex terra luminis habes.
At illam partem Dei, vel membrum Dei soletis
dicere, non templum Dei. Restat ergo ut templum
<pb n="0381"/>
Dei non te dixeris, nisi ex corpore, quod secundum
te diabolus fabricavit. Ecce quomodo templum Dei
blasphematis, ut non solum sanctum non esse dicatis,
verum etiam machinamentum diaboli, et ergastulum
Dei. At vero Apostolus, <hi>Templum enim Dei sanctum
est,</hi> inquit, <hi>quod estis vos:</hi> et ne putes tantummodo ad
animam pertinere, quod dictum est; audi expressius, <hi>Nescitis,</hi> 
 inquit, <hi>quia corpora vestra templum est in vobis
Spiritus sancti, quem habetis a Deo <note>(I Cor. III, 17,
et VI, 19)</note>
            </hi>? Vos autem fabricam daemonum Dei templum
dicitis, et ibi <hi>vivum,</hi> sicut Faustus ait, <hi>vivae
majestatis simulacrum Christum Filium Dei</hi> collocatis.
Plane Christus vester phantasmaticus habitet in tali
templo sacrilegae vanitatis. Ille quippe non a similitudine,
sed a simulatione simulacrum vocari potest.</p>
</div2>

<div2>
          <head>CAPUT XVI.</head>
<p>Ita et mentem tuam aram fecisti,
sed vide cujus. Ex ipsis enim artibus et disciplinis
tuis apparet, quibus eam imbutam esse dixisti. Illae
artes et disciplinae vetant panem porrigere mendicanti
homini, ut in ara vestra cum sacrificio crudelitatis
ardeatis: talem aram Domino destruente, qui
ex Lege commemorat quali odore delectatur Deus,
dicens, <hi>Misericordiam volo quam sacrificium <note>(Osee. VI,
6)</note>
            </hi>. Ubi autem hoc Dominus commemoraverit, attendite:
cum scilicet transiret per segetem, et esurientes
discipuli ejus vellerent spicas, quod homicidium
esse vos dicitis ex disciplina vestra, qua imbuistis
mentem vestram; aram sane, non Dei, sed daemoniorum
mendaciloquorum, ex quorum doctrinis inusta
cauteriatur maligna conscientia <note>(I Tim. IV, 2)</note>, homicidium
appellans, quam Veritas innocentiam dicit.
Ita enim Judaeis ait, ubi vos quoque futuros percussit
atque destruxit: <hi>Si sciretis quid sit, Misericordiam
volo quam sacrificium, nunquam condemnassetis innocentes <note>(Matth. XII, 7)</note>
            </hi>.</p>
</div2>

<div2>
          <head>CAPUT XVII.</head>
<p>Quas autem habere simplices
et puras orationes, tanquam divinos honores ac
sacrificia poteritis, cum de ipsa natura atque substantia
divina tanta indigna et turpia sentiatis,
ut non solum vestris sacrificiis Deus verus non
propitietur, sed in sacrificiis Paganorum deus vester
immoletur? Neque enim in lignis solum,
et in herbis, aut in membris humanis, sed etiam
in pecorum carnibus eum contaminantibus et polluentibus
vinculis colligatum esse censetis. Ipsa
vero anima vestra, cui Deo laudem dicat, cujus particulam
se ipsam in tenebrarum gente captam teneri
conclamans, quid aliud quam vituperat Deum, quem
sibi alio pacto adversus hostes suos consulere non
potuisse testatur, nisi partium suarum tanta corruptione,
et tam turpi captivitate? Unde vestrae etiam
preces ad deum vestrum non possent esse religiosae,
sed invidiosae. Quid enim mali apud illum commiseratis,
ut in poena ista nunc ad eum gematis, quem
non propria voluntate peccando deseruistis, sed ab illo
dati estis hostibus ipsius, ut pax regno ejus compararetur?
Nec saltem sicut obsides dari solent, cum
honore custodiendi: nec sicut pastor ad capiendam
<pb n="0382"/>
bestiam tendit insidias: pecus enim suum solet ponere
in illa captoria tendicula, non membrum suum;
et plerumque ita, ut ante bestia capiatur, quam pecus
laedatur. Vos autem membra dei dati estis hostibus,
non valentes eorum a deo vestro compescere feritatem,
nisi eorum contaminati foeditate, non habentes
peccatum proprium, sed hostili veneno tabefacti.
Unde non potestis dicere in precibus vestris, <hi>Propter
gloriam nominis tui, Domine, libera nos; et propitius
esto peccatis nostris propter nomen tuum <note>(Psal.
LXXVIII, 9)</note>
            </hi>: sed dicitis, Libera nos arte tua, quia ut
modo in regno tuo securus lugeas, nos hic premimur,
dilaniamur, inquinamur. Haec vox accusatoria est,
non deprecatoria. Nec illud potestis dicere, quod
Magister veritatis docuit: <hi>Dimitte nobis debita nostra,
sicut et nos dimittimus debitoribus nostris <note>(Matth. VI,
12)</note>
            </hi>. Qui sunt enim debitores vestri, qui in vos peccaverunt?
Si gens tenebrarum, numquid ei dimittitis
debita, quam usque in finem eradicatam aeterno carcere
includitis? Quae autem debita vobis potest ille
dimittere, quando ille potius in vos peccavit, cum ad
ista vos misit, quam vos in illum, qui mittenti obtemperastis?
Aut si propterea ille non peccavit, quia hoc
necessitate fecit; major est vestra necessitas, cum
jam in pugna prostrati jaceatis, quam fuit illius antequam
pugnaretis. Jam enim vos patimini commixtum
malum, nihil tale ille patiebatur, cum tamen necessitatem,
ut vos mittere, pateretur. Itaque aut ipse
potius vobis debet, quod ei dimittatis; aut si nec ipse
vobis, multo magis nec vos illi. Ubi sunt ergo sacrificia
vestra, simplices ac purae orationes vestrae, cum
sint fallaces et impurae blasphemiae?</p>
</div2>

<div2>
          <head>CAPUT XVIII.</head>
<p>Et tamen volo mihi dicatis, unde
ista omnia quae laudatis in vobis, his nominibus appelletis,
ut dicatis templum, aram, sacrificium. Si
enim vero Deo ista vera non debentur, cur laudabiliter
in vera religione praedicantur? Si autem Deo
vero verum sacrificium rite debetur, unde etiam divini
honores recte appellantur, caetera quae dicuntur
sacrificia ad similitudinem fiunt cujusdam veri sacrificii.
Haec autem partim sunt imitamenta falsorum et
fallacium deorum, hoc est daemoniorum, superbe sibi
ab eis quos deceperint, divinos honores exigentium,
sicut sunt vel erant omnia in templis idolisque Gentilium;
partim praedicamenta venturi unius verissimi
sacrificii quod pro peccatis omnium credentium offerri
oporteret, qualia erant praecepta divinitus antiquis
patribus nostris, ubi erat et illa mystica unctio qua
Christus praefigurabatur, unde et ipsum nomen a
chrismate ducitur. Proinde verum sacrificium, quod
uni vero debetur Deo, quo ejus altare solus Christus
implevit, in victimis pecorum imitata daemonia sibi
arroganter exposcunt. Unde dicit Apostolus, <hi>Quae
immolant Gentes, daemoniis immolant, et non Deo <note>(I Cor.
X, 20)</note>
            </hi>: non quod offerebatur culpans, sed quia illis
offerebatur. Hebraei autem in victimis pecorum, quas
offerebant Deo, multis et variis modis, sicut re tanta
dignum erat, prophetiam celebrabant futurae victimae,
quam Christus obtulit. Unde jam Christiani, peracti
<pb n="0383"/>
ejusdem sacrificii memoriam celebrant, sacrosancta
oblatione et participatione corporis et sanguinis Christi.
Manichaei vero nescientes quid damnandum sit in
sacrificiis gentium, et quid intelligendum in sacrificiis
Hebraeorum, et quid tenendum vel observandum
in sacrificio Christianorum; vanitatem suam sacrum
offerunt diabolo, qui eos decepit, recedentes a fide,
intendentes spiritibus seductoribus, et doctrinis daemoniorum
in hypocrisi mendaciloquorum.</p>
</div2>

<div2>
          <head>CAPUT XIX.</head>
<p>Discat ergo Faustus, vel potius
illi qui ejus litteris delectantur, monarchiae opinionem
non ex Gentibus nos habere; sed Gentes non
usque adeo ad falsos deos esse delapsas, ut opinionem
amitterent unius veri Dei, ex quo est omnis qualiscumque
natura. Sapientes enim eorum (quia, sicut
dicit Apostolus, <hi>Invisibilia Dei, a constitutione mundi,
per ea quae facta sunt, intellecta conspiciuntur; sempiterna
quoque virtus ejus ac divinitas, ut sint inexcusabiles)
cognoscentes Deum, non sicut Deum honorificaverunt,
aut gratias egerunt; sed evanuerunt in
cogitationibus suis, et obscuratum est insipiens cor eorum:
dicentes enim se esse sapientes, stulti facti sunt,
et immutaverunt gloriam incorruptibilis Dei in similitudinem
imaginis corruptibilis hominis, et volucrum, et
quadrupedium, et serpentium.</hi> Haec sunt enim simulacra
Gentium, in quibus interpretandis non habent exitum,
nisi ad creaturam quam condidit Deus; ut in ipsa
quoque interpretatione simulacrorum, de qua se peritiores
eorum jactare atque inflare consueverunt, hoc
in eis fiat quod paulo post idem apostolus dicit: <hi>Coluerunt
et servierunt creaturae potius quam Creatori, qui
est benedictus in saecula <note>(Rom. I, 20-25)</note>
            </hi>. Vos autem et
in eo quod eis dissimiles estis, vani estis; et in eo
quod eis similes estis, pejores estis. Ad hoc enim
non cum ipsis creditis monarchiam, quod illi verum
credunt, ut ipsius unius Dei substantiam expugnabilem
corruptibilemque credatis; quod est impiae vanitatis:
in pluribus autem diis colendis doctrina daemoniorum
mendaciloquorum illis persuasit multa
idola, vobis multa phantasmata.</p>
</div2>

<div2>
          <head>CAPUT XX.</head>
<p>Nec sacrificia eorum vertimus in
agapes: sed sacrificium illud quod paulo ante commemoravi
intelleximus, dicente Domino, <hi>Misericordiam
volo quam sacrificium.</hi> Agapes enim nostrae pauperes
pascunt, sive frugibus, sive carnibus. Pascitur enim
creatura Dei de creatura Dei, quae humanis dapibus
congrua est. Vobis autem quia daemonia mendaciloqua
persuaserunt, non ad regendam carnem, sed ad
exercendam blasphemiam, <hi>abstinere a cibis, quos Deus
creavit ad percipiendum cum gratiarum actione fidelibus,
et his qui cognoverunt veritatem; quoniam omnis
creatura Dei bona est, et nihil abjiciendum, quod cum
gratiarum actione percipitur <note>(I Tim. IV, 2-4)</note>
            </hi>: ingrati
Creatori, et pro largis ejus beneficiis sacrilegas retribuentes
injurias, quoniam plerumque in agapibus
etiam carnes pauperibus erogantur, misericordiam
<pb n="0384"/>
Christianorum similem dicitis sacrificiis Paganorum,
quorum nonnullis in hoc quoque similes estis. Propterea
enim nefas habetis pecora occidi, quia humanas
animas in ea revolvi arbitramini, quod in quorumdam
gentilium philosophorum libris invenitur:
quanquam a posterioribus aliter intellectum esse dicatur.
Verum in hoc etiam multo deterius erratis:
illi enim in pecore timuerunt trucidare proximum
suum; vos autem deum vestrum, cujus membra esse
etiam pecorum animas arbitramini.</p>
</div2>

<div2>
          <head>CAPUT XXI.</head>
<p>Nam quod etiam hinc nobis calumniatur
Faustus, quod martyrum memorias honoramus,
in hoc dicens nos idola convertisse, non tam
me movet, ut huic calumniae respondeam, quam ut
ipsum Faustum ostendam studio calumniandi etiam
ab ipsius Manichaei vanitatibus exorbitare voluisse, et
in vulgarem atque poeticam Paganorum opinionem,
a quibus se alienissimum cupit videri, nescio quomodo
incautum incidisse. Cum enim dixisset nos vertisse
idola in martyres, <hi>quos votis,</hi> inquit, <hi>similibus
colitis, defunctorum umbras vino placatis et dapibus:</hi> 
sunt ergo umbrae defunctorum? Nunquam hoc in vestris
sermonibus audivimus, nunquam in litteris legimus:
imo contradicere soletis talibus opinionibus,
asserentes animas mortuorum malas minusve purgatas,
aut in revolutiones ire, aut in graviores aliquas
poenas; bonas autem in naves imponi, et in coelo navigantes
transire hinc in illud phantasma terrae luminis,
pro qua pugnando perierant: ita nullas animas
circa suorum corporum sepulcra detineri: unde
igitur umbrae defunctorum? quae substantia earum?
qui locus? Sed maledicendi cupiditate Faustus quid
profiteretur, oblitus est: aut forte dormitans umbras
somniando dictavit; nec, cum verba sua legeret, evigilavit.
Populus autem christianus memorias martyrum
religiosa solemnitate concelebrat, et ad excitandam
imitationem, et ut meritis eorum consocietur,
atque orationibus adjuvetur: ita tamen ut nulli martyrum,
sed ipsi Deo martyrum, quamvis in memoriis
martyrum, constituamus altaria. Quis enim antistitum
in locis sanctorum corporum assistens altari,
aliquando dixit, Offerimus tibi, Petre; aut, Paule;
aut, Cypriane: sed quod offertur, offertur Deo qui
martyres coronavit, apud memorias eorum quos coronavit;
ut ex ipsorum locorum admonitione major
affectus exsurgat, ad acuendam charitatem et in illos
quos imitari possumus, et in illum quo adjuvante
possumus. Colimus ergo martyres eo cultu dilectionis
et societatis, quo et in hac vita coluntur sancti homines
Dei, quorum cor ad talem pro evangelica veritate
passionem paratum esse sentimus. Sed illos
tanto devotius, quanto securius post certamina superata: 
quanto etiam fidentiore laude praedicamus,
jam in vita feliciore victores, quam in ista adhuc usque
<pb n="0385"/>
pugnantes. At illo cultu, quae Graece <foreign xml:lang="greek"></foreign> dicitur,
latine uno verbo dici non potest, cum sit quaedam
proprie divinitati debita servitus, nec colimus, nec
colendum docemus, nisi unum Deum. Cum autem ad
hunc cultum pertineat oblatio sacrificii, unde idololatria
dicitur eorum qui hoc etiam idolis exhibent;
nullo modo tale aliquid offerimus, aut offerendum
praecipimus, vel cuiquam martyri, vel cuiquam
sanctae animae, vel cuiquam angelo: et quisquis in
hunc errorem delabitur, corripitur per sanam doctrinam,
sive ut corrigatur, sive ut caveatur. Etiam
ipsi enim sancti, vel homines, vel Angeli, exhiberi
sibi nolunt, quod uni Deo deberi norunt. Apparuit
hoc in Paulo et Barnaba, cum commoti miraculis
quae per eos facta sunt Lycaonii, tanquam diis immolare
voluerunt: conscissis enim vestimentis suis,
confitentes et persuadentes se deos non esse, ista sibi
fieri vetuerunt <note>(Act. XIV, 7-17)</note>. Apparuit et in
Angelis, sicut in Apocalypsi legimus, angelum se
adorari prohibentem, ac dicentem adoratori suo, <hi>Conservus tuus sum et fratrum tuorum 
 <note>(Apoc. XIX, 10,
et XXII, 8, 9)</note>
            </hi>. Ista sibi plane superbi spiritus exigunt,
diabolus et angeli ejus, sicut per omnia templa et sacra
Gentilium. Quorum similitudo in quibusdam etiam
superbis hominibus expressa est: sicut de Babyloniae
quibusdam regibus memoriae commendatum tenemus.
Unde sanctus Daniel accusatores ac persecutores pertulit,
quod regis edicto proposito, ut nihil a quoquam
deo peteretur, nisi a rege solo, Deum suum, hoc est,
unum et verum Deum adorare deprecarique deprehensus
est <note>(Dan. VI)</note>. Qui autem se in memoriis martyrum
inebriant, quomodo a nobis approbari possunt,
cum eos, etiam si in domibus suis id faciant, sana
doctrina condemnet? Sed aliud est quod docemus,
aliud quod sustinemus, aliud quod praecipere jubemur,
aliud quod emendare praecipimur, et donec
emendemus, tolerare compellimur. Alia est disciplina
Christianorum, alia luxuria vinolentorum,
vel error infirmorum. Verumtamen et in hoc ipso
distant plurimum culpae vinolentorum et sacrilegorum.
Longe quippe minoris peccati est, ebrium
redire a martyribus, quam vel jejunum sacrificare
martyribus. Sacrificare martyribus dixi: non dixi,
Sacrificare Deo in memoriis martyrum; quod frequentissime
facimus, illo duntaxat ritu quo sibi sacrificari
Novi Testamenti manifestatione praecepit:
quod pertinet ad illum cultum, quae latria dicitur, et
uni Deo debetur. Sed quid agam, et tantae caecitati
istorum haereticorum quando demonstrabo, quam
vim habeat quod in Psalmis canitur: <hi>Sacrificium laudis
glorificabit me, et illic via est, ubi ostendam illi salutare
meum <note>(Psal. XLIX, 23)</note>
            </hi>? Hujus sacrificii caro et sanguis
ante adventum Christi per victimas similitudinum
promittebatur; in passione Christi per ipsam veritatem
reddebatur; post ascensum Christi per Sacramentum
memoriae celebratur: ac per hoc tantum interest
inter sacrificia Paganorum et Hebraeorum, quantum
<pb n="0386"/>
inter imitationem errantem, et praefigurationem prae
nuntiantem. Sicut autem non ideo contemnenda vel
detestanda est virginitas sanctimonialium, quia et
Vestales virgines fuerunt; sic non ideo reprehendenda
sacrificia Patrum, quia sunt et sacrificia Gentium:
quia sicut inter illas virginitates multum distat,
quamvis nihil aliud distet, nisi quae cui voveatur atque
reddatur; sic inter sacrificia Paganorum et Hebraeorum
multum distat, eo ipso, quod hoc solum distat,
quae cui sint immolata et oblata: illa scilicet superbae
impietati daemoniorum idipsum sibi ob hoc arrogantium,
quo haberentur dii, quia divinus honor est
sacrificium; illa vero uni Deo, ut ei offerretur similitudo
promittens veritatem sacrificii, cui erat offerenda
ipsa reddita veritas in passione corporis et sanguinis
Christi.</p>
</div2>

<div2>
          <head>CAPUT XXII.</head>
<p>Neque enim, sicut Faustus dixit,
priores nostri Judaei segregati a Gentibus, cum templum
haberent, et immolationes, et aras, et sacerdotia,
sculpturas solum dimiserunt, id est, idola: poterant
enim sicut nonnulli, etiam sine idolorum sculpturis,
arboribus, et montibus, postremo etiam soli
ac lunae caeterisque sideribus immolare. Quod si facerent
per illum cultum, quae latria dicitur, creaturae
potius quam Creatori servientibus, et ob hoc non
parvo malo impiae superstitionis errantibus, nihilominus
daemonia se praeberent ad eos illudendos, et ab
eis sumenda, quae sic obtulissent. Illi quippe superbi
et impii spiritus, non nidore ac fumo, sicut nonnulli
vani opinantur, sed hominum pascuntur erroribus:
non sui corporis refectione, sed malevola delectatione
cum quoquo modo decipiunt, vel arroganti fastu
simulatae majestatis cum divinos sibi honores exhiberi
gloriantur. Non ergo illi patres nostri sola Gentium
simulacra dimiserunt; sed neque terrae, neque cuiquam
terrenae rei, neque mari, neque coelo, neque
militiae coeli aliquid immolantes, uni Deo creatori
omnium victimas obtulerunt: quas sibi offerri voluit,
per earum similitudinem promittens victimam veram,
per quam nos sibi peccatorum remissione reconciliavit
in Christo Jesu Domino nostro, cujus capitis corpus
effectos fideles Paulus alloquitur dicens, <hi>Obsecro
autem vos, fratres, per misericordiam Dei, ut exhibeatis
corpora vestra hostiam vivam, sanctam, Deo placentem <note>(Rom. XII, 1)</note>
            </hi>.
Sed Manichaei corpora humana opificium
dicunt esse gentis tenebrarum, et carceres quibus victus
inclusus est Deus: unde longe aliud annuntiat
Faustus, aliud Paulus. Sed quoniam <hi>quisquis vobis
evangelizaverit praeterquam quod accepistis, anathema
sit <note>(Galat. I, 9)</note>
            </hi>; verum dicit Christus in Paulo, anathema
sit Manichaeus in Fausto.</p>
</div2>

<div2>
          <head>CAPUT XXIII.</head>
<p>Qui etiam dicit, nihil nos mutasse
de moribus Gentium, nesciens quid loquatur.
Cum enim justus ex fide vivat <note>(Rom. I, 17)</note>; finisque
praecepti sit charitas de corde puro, et conscientia
bona, et fide non ficta <note>(I Tim. I, 5)</note>; maneantque ad
formandam vitam fidelium tria haec, fides, spes,
<pb n="0387"/>
charitas <note>(I Cor. XIII, 13)</note>: unde fieri potest ut pares
cum aliquo mores habeat, qui haec tria cum illo paria
non habet? Qui enim aliud credit, aliud sperat, aliud
amat, necesse est ut aliter vivat. Et si usus quarumdam
rerum similis videtur nobis esse cum Gentibus,
sicut cibi et potus, tectorum, vestimentorum, lavacrorum;
et qui ex nostris conjugalem vitam gerunt,
uxorum ducendarum et habendarum, filiorum gignendorum,
nutriendorum, haereditandorum: longe tamen
aliter his rebus utitur, qui ad alium finem usum
earum refert; et aliter qui ex his Deo gratias agit,
de quo prava et falsa non credit. Sicut enim in ipso
errore vestro, cum eo pane vescamini quo caeteri
homines, et fructibus vivatis et fontibus, lana et lino
similiter texto amiciamini, nec in his tamen parem
ducitis vitam, non aliud edendo, aut bibendo, aut induendo,
sed aliud sentiendo et credendo, et ad alium
finem ista omnia referendo, finem scilicet vestri erroris
atque vanitatis: ita nos et in his et in aliis, quae
similiter sumimus, non similiter cum Gentibus vivimus,
easdem res non ad eumdem finem referendo,
sed ad finem legitimi divinique praecepti, charitatem
de corde puro, et conscientia bona, et fide non ficta,
a quibus quidam aberrantes, conversi sunt in vaniloquium.
In quo sane principatum tenetis, non intuentes,
non considerantes in eisdem habendis agendisque
rebus tantum ad diversam vitam valere, si diversa sit
fides, ut cum auditores vestri et uxores habeant, et
filios quamvis inviti suscipiant, eisque patrimonia
congerant vel custodiant, carne vescantur, vinum
bibant, lavent, metant, vindemient, negotientur,
honores publicos administrent, vobiscum eos tamen,
non cum Gentibus computetis, cum facta eorum
Gentibus videantur similiora quam vobis. Nam et
<pb n="0388"/>
quorumdam facta Gentilium cum magis vobis propinquent,
quam quibusdam Auditoribus vestris; nonnulli
quippe in sacrilegis sacris suis et a vino et a carnibus
et a concubitu temperant; potius Auditores vestros
his omnibus utentes, et in eo vobis dissimiles, in
Manichaei grege numeratis, quam istos eadem quae
facitis facientes: potiusque feminam quae in Manichaeum
crediderit, vestram dicitis, etiam parientem,
quam Sibyllam nec saltem nubentem. At enim multi
Christiani catholici vocantur, et sunt adulteri, raptores,
avari, ebriosi, et quidquid aliud sanae doctrinae
adversatur? Quid autem inter vos, in tam exiguo ac
pene nullo numero vestro, nonne plerique sunt tales,
et quidam in Paganis non sunt tales? Num ideo Paganos,
qui tales non sunt, dicitis meliores vobis? Cum
tamen propter sacrilegam vanitatem sectae vestrae
etiam qui in vobis tales non sunt, Paganis etiam talibus
deteriores sint. Unde manifestum est, non ideo derogari
sanae doctrinae, quae sola catholica est, quia
multi ejus nomine censeri volunt, et per illam sanari
nolunt. Agnoscenda est enim paucitas illa, quam
Dominus praecipue commendat in ingenti atque innumerabili
multitudine toto orbe diffusa <note>(Matth. XX, 16)</note>:
quae tamen paucitas sanctorum atque fidelium, quod
saepe commendandum est, tanquam granorum in
comparatione multitudinis palearum, paucitas dicitur;
per se autem ipsam tantam massam frumenti facit, ut
omnes probos et reprobos vestros, quos pariter veritas
reprobat, incomparabili multitudine superet. Ecce
non sumus Gentium schisma, a quibus plurimum
distamus in melius: sed nec vos hoc estis, quia plurimum
ab eis distatis in pejus.</p>
</div2>
      </div1>

<div1>
        <head> <hi>LIBER VIGESIMUS PRIMUS.</hi> </head>
<div2>
          <head>CAPUT PRIMUM.</head>
<pb n="0387"/>
<p>FAUSTUS dixit: Unus Deus est,
an duo? Plane unus. Quomodo ergo vos duos asseritis?
Nunquam in nostris quidem assertionibus duorum
deorum auditum est nomen. Sed tu unde hoc suspicaris,
cupio scire. Quia bonorum et malorum duo
principia traditis. Est quidem quod duo principia
confitemur, sed unum ex his Deum vocamus, alterum
Hylen: aut, ut communiter et usitate dixerim,
daemonem. Quod si tu hoc putas duos significare
deos, poteris et medico disputante de infirmitate atque
sanitate, duas easdem putare sanitates; et cum
quis bonum nominat et malum, tu poteris eadem duo
putare bona; et copiam audiens atque egestatem,
duas easdem putabis copias. Quod si et de albo et
nigro disputante me, et frigido et calido, et dulci et
amaro, dicas quia duo alba, et duo calida, et duo
dulcia ostenderim, nonne videberis mentis impos,
et cerebri minime sani? Sic et cum duo principia doceo,
Deum et Hylen, non idcirco videri jam debeo
<pb n="0388"/>
tibi duos ostendere deos. An quia vim omnem maleficam
Hylae assignamus, et beneficam Deo, ut congruit,
idcirco nihil interesse putas, an utrumque eorum
vocemus Deum? Quod si ita est, poteris et venenum
audiens et antidotum, nihil interesse putare,
an utrumque vocetur antidotum, quia utrumque eorum
vim suam habeat, utrumque agat aliquid et
operetur: necnon et medicum audiens ac venenarium,
utrosque vocabis medicos: et justum audiens
atque injustum, poteris utrosque vocare justos, quia
uterque eorum aliquid agat. Quod si hoc facere absurdum
est, quanto absurdius Deum et Hylen idcirco
duos putare deos, quia eorum quisque aliquid operetur?
Quapropter inepta haec et viribus satis effeta
argumentatio est, ut quia de re mihi respondere non
possis, de solis nominibus confles invidiam. Nam nec
diffiteor, etiam interdum nos adversam naturam nuncupare
deum, sed non hoc secundum nostram fidem,
verum juxta praesumptum jam in eam nomen a cultoribus
suis, qui eam imprudenter existimant deum:
quemadmodum et Apostolus, <hi>Deus,</hi> inquit, <hi>saeculi hujus
<pb n="0389"/>
excaecavit mentes infidelium <note>(II Cor. IV, 4)</note>
            </hi>. Deum
quidem nominans, quia sic jam vocaretur a suis: sed
adjiciens, quod mentes excaecet, ut ex hoc intelligatur
non esse verus Deus.</p>
</div2>

<div2>
          <head>CAPUT II.</head>
<p>AUGUSTINUS respondit: Duos quidem
deos in vestris disputationibus solemus audire, quod
etsi primo negasti, tamen paulo post etiam ipse confessus
es, quasi rationem reddens cur hoc dicatis:
quia et Apostolus ait, <hi>Deus saeculi hujus excaecavit
mentes infidelium.</hi> Quam quidem sententiam plerique
nostrum ita distinguunt, ut verum Deum dicant excaecasse
infidelium mentes. Cum enim legerint, <hi>In quibus
Deus,</hi> suspendunt pronuntiationem; ac tunc inferunt, <hi>saeculi hujus excaecavit mentes infidelium.</hi> 
 Quia etsi ita
non distinguas, sed exponendi gratia ita verborum
ordinem mutes, <hi>In quibus Deus excaecavit mentes infidelium
saeculi hujus,</hi> idem qui in illa distinctione
sensus elucet. Potest enim etiam talis operatio, qua
excaecantur mentes infidelium, secundum quemdam
modum pertinere ad verum Deum; quod non facit
malitia, sed justitia: sicut idem Paulus alibi dicit, <hi>Numquid iniquus Deus, qui infert iram 
 <note>(Rom. III, 5)</note>
            </hi>?
Item alibi: <hi>Quid ergo dicimus,</hi> inquit? <hi>numquid iniquitas
est apud Deum? Absit. Moysi enim dicit: Miserebor
cui misertus ero, et misericordiam praestabo cui
misericors fuero.</hi> Cum ergo praemisisset, quod inconcusse
est retinendum, non esse iniquitatem apud
Deum, paulo post attende quid dicat: <hi>Si autem volens
Deus ostendere iram, et demonstrare potentiam
suam, attulit in multa patientia vasa irae, quae perfecta
sunt in perditionem, et ut notas faceret divitias gloriae
suae in vasa misericordiae, quae praeparavit in gloriam</hi> 
etc. <note>(Id. IX, 14, 15, 22, 23)</note>. Certe hic nullo
modo dici potest, alium Deum esse qui ostendit iram
et demonstrat potentiam suam in vasis quae perfecta
sunt ad perditionem, et alium qui ostendit divitias in
vasis misericordiae. Nam unum eumdemque Deum
facere utrumque, apostolica doctrina testatur. Hinc
est et illud, <hi>Propter hoc tradidit illos Deus in concupiscentias
cordis eorum, in immunditiam, ut contumeliis
afficiant corpora sua in semetipsis:</hi> et paulo post, <hi>Propterea tradidit illos Deus in passiones ignominiae:</hi> 
item paulo post, <hi>Et quoniam non probaverunt Deum
habere in notitia, tradidit illos Deus in reprobum sensum <note>(Id. I, 24, 26, 28)</note>
            </hi>.
Ecce quomodo verus Deus
et justus excaecat mentes infidelium. Neque enim unquam
in his Apostoli verbis quae commemoravi, alius
Deus intellectus est, quam ille qui Filium suum misit
dicentem, <hi>In judicium veni in hunc mundum, ut qui
non vident, videant; et qui vident, caeci fiant <note>(Joan. IX,
39)</note>
            </hi>. Nam et hic satis apparet mentibus fidelium,
quomodo Deus excaecet mentes infidelium. Praecedit
enim aliquid occultum in occultis, ubi Deus agat justissimum
examen judicii sui, ut quorumdam mentes
excaecentur, quorumdam illuminentur: cui verissime
dictum est, <hi>Judicia tua abyssus multa <note>(Psal.
XXXV, 7)</note>
            </hi>. Cujus profunditatis impenetrabilem altitudinem
Apostolus admiratus, exclamat: <hi>O altitudo
divitiarum sapientiae et scientiae Dei! quam
<pb n="0390"/>
inscrutabilia sunt judicia ejus,</hi> etc. <note>(Rom. XI, 33)</note>!</p>
</div2>

<div2>
          <head>CAPUT III.</head>
<p>Vos autem non valentes discernere
quid faciat Deus beneficio, quid judicio, quia et a
corde et ab ore vestro longe est Psalterium nostrum,
ubi dicitur, <hi>Misericordiam et judicium cantabo tibi,
Domine <note>(Psal. C, 1)</note>
            </hi>; quidquid vos pro infirmitate
humanae mortalitatis offenderit, alienatis omnino ab
arbitrio et judicio Dei veri: videlicet habentes paratum
alterum deum malum, quem vobis non veritas
ostendit, sed vanitas fingit, cui tribuatis non solum
quidquid facitis injuste, verum etiam quidquid patimini
juste; ita Deo tribuentes beneficia donorum, et
ei auferentes judicia poenarum, quasi de alio dixerit
Christus quod praeparaverit ignem aeternum malis <note>(Matth. XXV, 41)</note>,
quam de illo qui facit solem suum
oriri super bonos et malos, et pluit super justos et
injustos <note>(Id. V, 45)</note>. Unde hic tantam bonitatem, et
ibi tantam severitatem ad unum pertinere Deum non
intelligitis, nisi quia misericordiam et judicium cantare
non nostis? Nonne idem ipse qui facit solem
suum oriri super bonos et malos, et pluit super
justos et injustos, frangit tamen ramos naturales et
contra naturam inserit oleastrum? Nonne de uno
ipso illic dicit Apostolus: <hi>Vides ergo bonitatem et severitatem
Dei: in eos quidem qui fracti sunt, severitatem;
in te autem bonitatem, si permanseris in bonitate <note>(Rom. XI, 17-24)</note>
            </hi>?
Nempe auditis, nempe advertitis,
quemadmodum nec Deo auferat judiciariam severitatem,
nec homini liberam voluntatem. Occultum est,
altum est, inaccessibili secreto ab humana cogitatione
seclusum est, quemadmodum Deus et damnet impium,
et justificet impium: utrumque enim de illo Scripturarum
sanctarum veritas loquitur. Num igitur ideo adversus
divina judicia garrire delectat, quia sunt inscrutabilia?
Quanto convenientius, quanto accommodatius
est modulo nostro, expavescere illic ubi Paulus expavit,
et exclamare, <hi>O altitudo divitiarum sapientiae et scientiae
Dei! quam inscrutabilia sunt judicia ejus, et investigabiles
viae ejus!</hi> Quanto melius est ita mirari quod investigare
non sufficis, quam propterea velle alterum
deum malum fingere, quia unum bonum non potuisti
comprehendere? Non enim de nomine agitur, sed
de opere.</p>
</div2>

<div2>
          <head>CAPUT IV.</head>
<p>Nam cito videtur Faustus se defendisse,
cum ait: <hi>Non dicimus duos deos, sed Deum et
Hylen.</hi> Porro autem cum quaesieris quam dicat Hylen,
audies plane describi alterum deum. Si enim materies
informis corporalium formarum capax ab eis
Hyle appellaretur, quae appellata est ab antiquis,
nemo eam nostrum coargueret dici deum. Nunc vero
quantus error est, quanta dementia, vel materiem
corporum dicere opificem corporum, vel opificem
corporum negare Deum? Quia ergo quod Deus verus
facit, id est, corporum, elementorum, animalium
qualitates et formas, ut corpora, ut elementa, ut animalia
sint, hoc vos dicitis nescio quem alterum facere;
<pb n="0391"/>
quolibet eum nomine vocitetis, recte dicimini
errore vestro deum alterum inducere. In hac enim
una re bis erratis errore sacrilego: semel quidem,
quod ea quae Deus facit, eum facere dicitis, quem
Deum fateri erubescitis; sed nullo modo efficietis ut
non sit Deus, nisi eum talia facere negaveritis, qualia
non facit nisi Deus: iterum autem, quia ea quae bonus
Deus bona facit, vos et a malo fieri, et mala esse
opinamini, puerili sensu horrentes quae poenalis mortalitatis
imbecillitati non congruunt, et amantes quae
congruunt. Proinde malum dicitis, qui fecit colubrum:
istum autem solem tam magnum bonum putatis, ut
nec factum a Deo, sed prolatum vel missum esse
credatis. Deus autem verus, in quem nondum a vobis
credi nimium doleo, et colubrum fecit inter alia inferiora,
et solem inter alia superiora; et adhuc in
sublimioribus non corporalibus coelestibus, sed jam
in spiritualibus multa ista luce longe meliora, quae
carnalis homo quilibet non percipit: quanto magis
vos, qui cum carnem detestamini, nihil aliud quam
vestram regulam detestamini, qua bona et mala metimini?
Neque enim potest in vobis esse cogitatio
vel malorum, nisi qualibus carnalis sensus offenditur;
vel bonorum, nisi qualibus carnalis acies
oblectatur.</p>
</div2>

<div2>
          <head>CAPUT V.</head>
<p>Ut ergo ista in imo rerum opera Dei,
terrena, infirma, mortalia, sed tamen opera Dei, qualia
possumus videre, considerem, ineffabiliter moveor
laude Creatoris illorum, qui prorsus ita magnus est in
operibus magnis, ut minor non sit in minimis. Ars
enim divina, qua coelestia et terrena opera fiunt, cum
ea sint inter se dissimilia, ipsa in omnibus sui similis
est, quia in suo quoque genere perficiendo ubique
perfecta est. Neque enim universum condit in singulis,
sed ad universi complexum condens singula,
universam se condendis praebet et singulis, omnia
congruenter locis suis et ordinibus faciens atque
disponens, et omnibus particulariter atque universaliter
congrua tribuens. Ecce hic in isto quasi fundo
infimo universae creaturae aspicite animalia, quae
volant, et natant, et gradiuntur, et repunt. Nempe
mortalia sunt: nempe vita eorum, sicut scriptum
est, <hi>vapor est ad modicum apparens <note>(Jacobi IV, 15)</note>
            </hi>.
Hunc enim modulum ab optimo Conditore perceptum,
tanquam in commune conferunt universo pro sui generis
portione complendo, ut cum istis imis sint
omnia bona, in quibus sunt eis superna meliora. Verumtamen
attendite, et date mihi unum quamlibet
abjectissimum animal, cujus anima oderit carnem
suam, ac non potius nutriat et foveat eam, motuque
vitali vegetet et regat, et quodam modo administret
pro sui generis exiguitate quoddam universum suum,
ad incolumitatem tuendam sibi conciliatum. Quod
enim rationalis anima castigat corpus suum, et servituti
subjicit, ne immoderato appetitu terrenorum
impediatur a perceptione sapientiae, etiam sic utique
<pb n="0392"/>
diligit carnem suam, quam sibi ad obediendum
legitime subdit atque ordinat. Postremo vos ipsi,
quamvis carnali errore carnem detestemini, non potestis
nisi diligere carnem vestram, ejusque saluti et
incolumitati consulere, omnes ictus, et casus, et intemperiem
qua laeditur devitare, munimenta vero et
salubritatem qua conservatur appetere: ita ostenditis
praevalere naturae legem contra erroris vestri opinionem.</p>
</div2>

<div2>
          <head>CAPUT VI.</head>
<p>Quid in ipsa carne vitalia viscera,
totius formae convenientia, membra operandi, vasa
sentiendi, locis atque officiis suis cuncta distincta, et
concordi unitate contexta, moderatione mensurarum,
parilitate numerorum, ordine ponderum, nonne indicant
artificem suum Deum verum, cui vere dictum
est, <hi>Omnia in mensura, et numero, et pondere disposuisti <note>(Sap. XI, 21)</note>
            </hi>?
Si ergo cor non perversum
atque corruptum vanis fabulis haberetis, invisibilia
ejus etiam per ista quae in hac infirma et carnali
creatura facta sunt, intellecta conspiceretis <note>(Rom. I,
20)</note>. Unde enim istis haec quae commemoravi, nisi ab
illo cujus unitate omnis modus sistitur, cujus sapientia
omnis pulchritudo formatur, cujus lege omnis
ordo disponitur? Quod si ad ista intuenda oculum non
habetis, apostolica vos ducat auctoritas.</p>
</div2>

<div2>
          <head>CAPUT VII.</head>
<p>Apostolus enim, cum de sancta
dilectione praeciperet, qualis esse debeat virorum
in uxores, ex anima amantis sumpsit exemplum. <hi>Qui diligit,</hi> 
 inquit, <hi>uxorem suam, se ipsum diligit: nemo
enim unquam carnem suam odio habet, sed nulrit et
fovet eam, tanquam Christus Ecclesiam <note>(Ephes. V, 28,
29)</note>
            </hi>. Ecce in conspectu vestro est carnalis universa
substantia; videte quemadmodum in omne animal
sibi ad salutem conciliatum pertendat naturae ista
communio, ut diligat carnem suam. Neque enim hoc
in hominibus tantum est, qui cum recte vivunt, non
solum consulunt saluti carnis suae, verum etiam
carnales motus ad usum rationis edomant et refrenant:
sed etiam bestiae fugiunt dolorem, formidant
interitum; et quidquid illam membrorum compagem
copulamque carnis et spiritus a concordi junctura
dissicere ac dirimere potest, quanta valent agilitate
devitant, nutrientes etiam ipsae ac foventes carnem
suam. <hi>Nemo enim unquam carnem suam odio habet,
sed nutrit,</hi> inquit, <hi>ac fovet eam, sicut et Christus
Ecclesiam.</hi> Videte unde, quo ascenderit: intuemini,
si potestis, quam vim ducat a Creatore creatura, ab
ipsis coelestibus apparatibus usque ad carnem et sanguinem
universitatis plenitudine terminata, formarum
varietate decorata, rerum gradibus ordinata.</p>
</div2>

<div2>
          <head>CAPUT VIII.</head>
<p>Rursus idem apostolus, cum de
spiritualibus diversis muneribus, et tamen ad unitatem
consonis, rem plane magnam et divinam et abditam
nos doceret, de ista ipsa carne nostra similitudinem
dedit, cujus artificem Deum, cum haec
loqueretur, omnino non tacuit. Quod etsi longum
<pb n="0393"/>
est, tamen quia valde necessarium, totum ipsum
locum ex ejus ad Corinthios Epistola huic operi me
inserere non pigebit. <hi>De spiritualibus autem nolo vos
ignorare, fratres: scitis quando Gentes eratis, ad simulacra
sine voce quomodo ascendebatis inducti. Propter
quod notum facio vobis, quia nemo in Spiritu Dei loquens,
dicit anathema Jesu: et nemo potest dicere,
Dominus Jesus, nisi in Spiritu sancto. Divisiones autem
donationum sunt, idem autem Spiritus: et divisiones
ministrationum sunt</hi>, <hi>et idem ipse Dominus: et divisiones
operationum sunt, idem vero Deus, qui omnia
operatur in omnibus. Unicuique autem datur manifestatio
Spiritus ad utilitatem: alii quidem datur per Spiritum
sermo sapientiae; alii, sermo scientiae secundum
eumdem Spiritum; alteri autem, fides in eodem Spiritu;
alii, donatio curationum in uno Spiritu; alii, operationes
virtutum; alii, prophetia; alii, dijudicatio Spirituum;
alii, genera linguarum; alii, interpretatio sermonum:
omnia autem haec operatur unus atque idem Spiritus,
dividens propria unicuique prout vult. Sicut enim corpus
unum est et membra habet multa, omnia autem
membra corporis cum sint multa, unum est corpus; ita
et Christus. Etenim in uno Spiritu nos omnes in unum
corpus baptizati sumus, sive Judaei, sive Graeci, sive
servi, sive liberi; et omnes unum Spiritum potavimus.
Etenim corpus non est unum membrum, sed multa. Si
dixerit pes, Quia non sum manus, non sum de corpore;
num ideo non est de corpore? Vel si dixerit auricula,
Quia non sum oculus, non sum de corpore; num ideo
non est de corpore? Si totum corpus oculus, ubi auditus?
Si totum auditus, ubi odoratus? Nunc autem posuit
Deus membra, singulum quodque eorum in corpore
prout voluit. Si autem fuissent omnia unum membrum,
ubi corpus? Nunc autem multa membra, unum autem
corpus. Non potest autem dicere oculus manui, Opus te
non habeo; aut iterum caput pedibus, Opus vobis non
habeo: sed multo magis quae videntur membra corporis
infirmiora esse, necessariora sunt; et quae videntur viliora
esse corporis, his abundantiorem honorem circumponimus;
et quae inhonesta sunt nostra, abundantiorem
honestatem habent: quae autem honesta sunt nostra,
non opus habent: sed Deus temperavit corpus, ei cui
deerat majorem honorem dans, ut non esset scissura in
corpore, sed idem ipsum, ut pro invicem sollicita sint
membra: et sive patitur unum membrum, compatiuntur
omnia membra; sive glorificatur unum membrum,
congaudent omnia membra <note>(I Cor. XII, 1-26)</note>
            </hi>. Si ulla
non dico fides christiana, ut credatis Apostolo, sed
ullus sensus humanus in vobis est, ut manifesta cernatis;
unusquisque in semetipso ista videat atque
consideret, quam vera, quam certa sint, quam in
parvo magna, et in extremo quam bona: quandoquidem
ista in laude ponit Apostolus, ut per haec infima
corporalia quae videntur, possint facilius illa sublimia
spiritualia quae non videntur, intelligi.</p>
</div2>

<div2>
          <head>CAPUT IX.</head>
<p>Horum ergo membrorum et corporis
nostri, quae sic commendat, sic laudat Apostolus,
<pb n="0394"/>
quisquis artificem Deum negat, videtis cui
contradicat, annuntians vobis praeter id quod accepimus <note>(Galat. I, 9)</note>.
Quid igitur opus est ut a me
redarguatur potius, quam ab omnibus Christianis
anathemetur? Dicit Apostolus, <hi>Deus temperavit corpus:</hi> 
et dicit iste, Hyle, non Deus. Quid apertius his inimicitiis
ante anathemandis, quam refellendis? Numquid
et hic Apostolus, cum diceret, <hi>Deus,</hi> addidit, <hi>hujus
saeculi <note>(II Cor. IV, 4)</note>
            </hi>? Ubi etiam si quis diabolum intellexerit
excaecare mentes infidelium, non negamus,
malis suasionibus: quibus qui consentiunt, justitiae
lumen amittunt, Deo retribuente quod justum est.
Haec omnia legimus in Scripturis sanctis: nam et
illud dictum est de seductione extrinsecus veniente, <hi>Timeo ne sicut serpens Evam seduxit in versutia sua,
ita corrumpantur mentes vestrae a simplicitate et castitate,
quae est in Christo 
 <note>(Id. XI, 3)</note>
            </hi>. Cui simile est, <hi>Corrumpunt mores bonos colloquia mala 
 <note>(I Cor. XV, 33)</note>
            </hi>:
et illud quod et sibi quisque seductor sit, <hi>Qui autem
putat se esse aliquid, cum nihil sit, se ipsum seducit <note>(Galat. VI, 3)</note>
            </hi>:
et illud de Dei vindicta, quod supra
commemoravi, <hi>Tradidit illos Deus in reprobum sensum,
ut faciant quae non conveniunt (Rom, I, 28)</hi>. Ita et
in veteribus Libris, cum praedixisset, <hi>Deus mortem
non fecit, nec laetatur in perditione vivorum <note>(Sap. I, 13)</note>
            </hi>;
paulo post, <hi>Invidia,</hi> inquit, <hi>diaboli mors introivit in
orbem terrarum <note>(Id. II, 24)</note>
            </hi>. Et rursus de ipsa morte,
ne se homines extra culpam ponerent, <hi>Impii autem
manibus et verbis,</hi> inquit, <hi>accersierunt illam; et existimantes
illam amicam defluxerunt <note>(Id. I, 16)</note>
            </hi>. Alibi autem, <hi>Bona et mala, vita et mors, divitiae et paupertas
a Domino Deo sunt 
 <note>(Eccli. XI, 14)</note>
            </hi>. Hic perturbati homines
non intelligunt in uno eodemque opere malo,
non postea consequente alia quae manifesta erit, sed
quadam continuo comitante vindicta, aliud venire
de astutia suadentis, aliud de nequitia volentis, aliud
de justitia punientis; cum diabolus suggerit, homo
consentit, Deus deserit. Quocirca in opere malo, id
est, excaecatione infidelium, si intelligatur et diabolus
propter suadendi malignitatem, ut sic distinguatur, <hi>Deus hujus saeculi,</hi> 
 non mihi videtur absurdum. Neque
enim sine additamento dicitur, <hi>Deus;</hi> cum adjungitur, <hi>hujus saeculi,</hi> 
 id est hominum impiorum, non nisi
in hoc saeculo florere volentium: secundum quod
dicitur, et malum saeculum, sicut scriptum est, <hi>Ut
eximeret nos de praesenti saeculo maligno <note>(Galat. I, 4)</note>
            </hi>.
Tale est enim et illud, <hi>Quorum Deus venter <note>(Philipp.
III, 19)</note>
            </hi>: nisi esset ibi, <hi>Quorum,</hi> nullo modo diceret, <hi>deus venter.</hi> 
 Nec in Psalmo daemonia possent dii appellari,
nisi adderetur, Gentium. Sic enim scriptum
est: <hi>Quoniam dii Gentium daemonia <note>(Psal. XCV, 5)</note>
            </hi>.
Hic autem, nec, <hi>Deus hujus saeculi;</hi> nec, <hi>quorum deus
venter;</hi> nec, <hi>dii Gentium daemonia:</hi> sed simpliciter
positum est, <hi>Deus temperavit corpus;</hi> qui non potest
intelligi, nisi Deus verus omnium creator. Illa enim
cum vituperatione dicuntur, hoc autem cum laude
dictum est. Nisi forte Deum temperasse corpus, non
dispositione membrorum, hoc est, fabricando et construendo,
<pb n="0395"/>
sed admixtione lucis suae, Faustus intelligit:
ut scilicet haec membra ita distincta et locata
suis sedibus alter posuerit, qui hoc fabricavit;
Deus autem miscendo bonitatem suam, hujus fabricae
malitiam temperaverit. Talibus enim fabulis pueriles
animas hebetant. Sed neque hoc eos posse dicere
permisit subveniens Deus parvulis per ora sanctorum.
Habes enim et paulo superius, <hi>Deus posuit membra,
singulum quodque eorum in corpore prout voluit.</hi> Quis
jam non intelligat secundum hoc Deum dictum temperatorem
corporis, quod ex multis membris corpus
fabricavit, officia diversorum operum in unitatis compage
servantibus?</p>
</div2>

<div2>
          <head>CAPUT X.</head>
<p>Dicant ergo Manichaei utrum animalia,
quae secundum deliramenta eorum Hyle fabricaverat
in gente tenebrarum, antequam illis Deus lucem
suam miscuisset, non habebant istam membrorum
concordiam, quam sic laudat Apostolus: utrum ibi
diceret caput pedibus, aut oculus manui, <hi>Opus te non
habeo.</hi> Nunquam hoc dixerunt, nec dicere potuerunt:
tales enim eis actus et opera tribuunt; repebant,
ambulabant, natabant, volabant, quaeque pro suo
genere; videbant quoque, et audiebant, caeterisque
sensibus sentiebant, alimentis et temperamentis congruis
nutriebant et fovebant corpora sua. Hinc etiam
prolis fecunditas suppetebat: nam et conjugia tribuunt
eis. Haec certe omnia quae tanquam Hyles opera vituperat
Manichaeus, fieri non possunt sine membrorum
concordia, quam laudat et Deo assignat Apostolus.
Dubitatis adhuc quisnam sectandus, et quisnam anathemandus
sit? Quid, quod erant ibi quaedam, quae
etiam loquebantur, ut eis concionantibus omnia serpentia,
quadrupedia, volatilia, natatilia, audirent,
intelligerent, consentirent? Miranda haec et omnino
divina eloquentia; et neminem grammaticum aut
rhetorem audierant, nec inter lacrymas ferularum
atque virgarum ista didicerant. Nempe iste Faustus
ut has vanitates diserte garriret, ad disciplinam faciendi
sermonis etiam serus accessit; et quamvis esset acer
ingenio, tamen legendo stomachum rupit, ut ei loquenti
tam pauci assentirentur. O miserum, qui in ista
luce, ac non in illis tenebris natus est! illic enim
eum contra lucem concionantem, omnis bipes, omnis
multipes, omnis etiam serpens a dracone usque ad
cochleam libenter audiret, alacriter obediret: hic
autem contra tenebras disputantem, plures eloquentem,
quam doctum, multi autem seductorem perversissimum
nominabant: inter paucos vero Manichaeos
tanquam magno magistro plaudentes, nullum ei pecus
annuebat, nec ex illa doctrina saltem caballus ejus
aliquid sciebat, tanquam omnibus animalibus ad hoc
pars divina concreta sit, ut stolida fierent. Quid est
hoc, rogo? Evigilate aliquando, miseri, et comparate in
fabula vestra omnium animantium prius tempus et
praesens, tunc in terra sua, nunc in hoc mundo; tunc
firma erant corpora, nunc infirma sunt, tunc acris
acies oculorum ad videndum cum delectatione invadendi
<pb n="0396"/>
regionem dei, nunc ita obtusa, ut a solis radiis
avertatur; tunc auctae mentes animalium ad intelligendum
concionantis sermonem, nunc hebetes et ab
hujusmodi capacitate penitus alienae; tunc naturalis
tam magna et tam potens eloquentia, nunc tanto
studio ac labore vix parva et exigua. O quam magna
bona commixtione boni perdidit gens tenebrarum!</p>
</div2>

<div2>
          <head>CAPUT XI.</head>
<p>Iste ipse Faustus in hoc ipso sermone,
cui nunc respondeo, multa sibimet contraria
eleganter opponere visus est, sanitatem et infirmitatem,
copiam et egestatem, album et nigrum, calidum
et frigidum, dulce et amarum: in quibus omitto de
albo et nigro aliquid dicere: aut si ullum momentum
boni et mali est in coloribus, ut album dicant ad Deum
pertinere, nigrum autem ad Hylen; cum omnia genera
volatilium Hylen creasse perhibeant, si album
colorem plumis eorum Deus aspersit, ubi latebant
corvi, quando cycni candore perfusi sunt? Item de
calido et frigido disputare non opus est: utrumque
enim temperanter adhibitum, salubre, intemperanter
autem, perniciosum est. Caetera videamus. Bonum et
malum, quod in primis forte ponere debuit in iisdem
contrariis ita videtur posuisse, ut tanquam generalia
vellet intelligi, scilicet ut ad bonum pertineat sanitas,
copia, album, calidum, dulce; ad malum autem, infirmitas,
egestas, nigrum, frigidum, amarum: quam
imperite et inconsiderate, videat qui potuerit. Ego
autem ne homini calumniari puter, nihil objicio de
albo et nigro, calido et frigido, de dulci et amaro,
sanitate atque infirmitate. Si enim album et dulce
duo bona sunt, nigrum autem et amarum duo mala,
quomodo plurima uva, omnisque oliva nigrescendo
dulcescit, id est, mali amplius habendo fit melior?
Item si duo bona sunt calor et sanitas, duo vero mala
frigus et infirmitas, cur calescendo corpora aegrescunt?
An forte sana febriunt? Non ergo haec objicio,
quae forte non cautus, aut pro quibuslibet contrariis
potius, quam pro bonis et malis commemoravit: praesertim
quia ignem gentis tenebrarum nunquam
frigidum fuisse dixerunt, sed calorem ejus utique
malum.</p>
</div2>

<div2>
          <head>CAPUT XII.</head>
<p>Verum ut ista omittamus, illa
videamus, quae ita commemoravit bona in his contrariis,
ut nolit inde dubitari, sanitatem, copiam,
dulcedinem. Itane in illa gente non erat sanitas corporum,
in qua et nasci, et crescere, et gignere, et
ita perdurare potuerunt illa animalia, ut quibusdam
eorum gravidis, sicut desipiunt, captis, et in coelo
colligatis, nec saltem pleni temporis, sed abortivi fetus
de tam excelso in terram cadentes, et vivere potuerint
et crescere, et ista carnium, quae nunc sunt innumerabilia,
genera propagare? aut copia ibi non erat,
ubi arbores non tantum in aquis et ventis, sed etiam
in igne et fumo et nasci potuerunt et tanta fecunditate
ditari, ut ex earum fructibus sui cujusque generis
animalia gignerentur, et earum arborum feracitate
<pb n="0397"/>
nutrita atque pasta conservarentur, quorum saginae
laetitiam prolis quoque fecunditas testaretur: maxime
ubi nullus labor agriculturae, nec intemperies esset
aestatis et hiemis; neque enim sol ibi circumibat, ut
alternantibus temporibus anni transcurrerent? Proinde
perpetua fertilitas erat arborum, quibus elementum
et alimentum sui generis, sicut gignendis adfuerat,
ita fetandis perpetuo suppetebat, et fructus nunquam
deesse faciebat: sicut videmus arbores citriorum toto
anno flores et fructus parere, si jugiter irrigentur.
Magna ergo illic copia, et ejus habendae magna securitas:
neque enim vel grando timebatur, ubi non erant
luminis exactores, quos tonitrua commovere fabulamini.</p>
</div2>

<div2>
          <head>CAPUT XIII.</head>
<p>Dulces autem ac suaves si non
haberent cibos suos, nunquam eos appeterent, nunquam
eis corpora vegetarent. Ita enim se res habet,
ut pro cujusque corporis congruentia vel delectet esca
vel offendat. Si delectat, dulcis aut suavis dicitur; si
autem offendit, amara, sive aspera, sive aliqua insuavitate
respuenda. Nonne ipsi nos homines ita sumus,
ut plerumque alter appetat alimentum, quod alter exhorreat;
sive pro temperatione naturae, sive pro usu
consuetudinis, sive pro affectione valetudinis? Quanto
magis longe diversi generis corpora bestiarum possunt
illud habere jucundum, quod nobis amarum est?
An aliter caprae ad rodendum suspenderentur oleastrum?
Nam sicut nonnulli morbo hominum mel
amarum est, ita illi naturae pecoris suavis oleaster.
Sic insinuatur prudentibus rerum examinatoribus
ordo quid valeat, cum scilicet sua cuique adhibentur
atque redduntur; quantumque hoc bonum sit ab imis
usque ad summa, a corporalibus usque ad spiritualia.
Itaque in gente tenebrarum, cum animal alicujus elementi
eo vescebatur cibo, qui nascebatur in ejus elemento,
procul dubio suavitatem ipsa congruentia
faciebat: si autem incidisset in alterius elementi cibum,
ipsa incongruentia faceret offensionem sensui
gustantis: quae offensio vel amaritudo vel asperitas
vel insuavitas vel quodlibet aliud, aut si ita nimium
est, ut aliena vi compagem corporis concordiamque
disrumpat, ac sic interimat, aut vires auferat, etiam
venenum vocatur, non nisi per incongruentiam, quod
alteri generi per congruentiam cibus est: sicut panem,
qui quotidiana esca nostra est, si accipiter sumat,
exstinguitur; et nos, si helleborum, quo pecora
pleraque vescuntur; cujus tamen herbae adhibendae
quidam modus etiam medicamentum est. Quod si
sciret aut consideraret Faustus, non utique venenum
et antidotum pro exemplo duarum naturarum mali et
boni poneret, tanquam Deus sit antidotum, et Hyle
venenum: cum eadem res eademque natura nunc
congruenter, nunc incongruenter sumpta sive adhibita,
vel prosit, vel noceat. Itaque secundum eorum
fabulam potest dici deus eorum fuisse venenum genti
tenebrarum, cujus corpora tam firma ita corrupit, ut
infirmissima redderet: sed quia et lux ipsa capta,
oppressa, corrupta est, invicem sibi venenum fuerunt.</p>
</div2>

<div2>
          <head>CAPUT XIV.</head>
<p>Cur non ergo haec, aut duo bona
<pb n="0398"/>
dicitis aut duo mala, vel magis et duo bona et duo
mala; duo bona apud se, duo mala in alterutrum?
Postea si opus fuerit, quaeremus quid horum sit melius
aut pejus: interim quia duo bona erant apud se,
ita consideratur: Regnabat Deus in terra sua, regnabat
et Hyle in sua. Sanitas regnantium et ibi et hic:
copia fructuum et ibi et hic: fecunditas prolis utrobique:
suavitas propriarum voluptatum apud utrosque.
Sed illa gens, inquiunt, excepto eo quod vicinae
luci mala erat, et apud se ipsam mala erat. Interim
bona ejus multa jam dixi, si et vos mala ejus potueritis
ostendere, erunt duo regna bona, sed illud melius,
ubi nullum erat malum: quaenam ergo hujus
mala dicitis fuisse? Vastabant se, inquit, invicem laedebant,
occidebant, absumebant. Si ad hoc solum ibi
vacaretur, quomodo ibi tanta agmina gignerentur,
nutrirentur, perficerentur? Erat ibi ergo et quies et
pax. Verumtamen fateamur illud fuisse melius regnum,
ubi nulla discordia: duo tamen bona ista multo
accommodatius dixerim, quam unum bonum et alterum
malum; ut illud sit melius, ubi nec singuli sibimetipsis
nocebant, nec invicem; hoc autem inferius
bonum, ubi quamvis invicem adversarentur, unumquodque
tamen animal suam salutem, incolumitatem,
naturamque tuebatur. Verumtamen deo vestro ille
saltem princeps tenebrarum non ita longo intervallo
comparari potest, cui nemo resistebat, cui regnanti
cuncta servierunt, quem concionantem cuncta secuta
sunt; quod sine magna pace atque concordia fieri non
posset. Ibi enim sunt regna felicia, ubi omnium pleno
consensu regibus obeditur. Huc accedit, quia illi
principi non tantum sui generis, id est, bipedes, quos
parentes hominum dicitis, sed etiam cuncta animalium
caeterorum genera subdita erant, et ad nutum
ejus convertebantur, faciendo quod jussisset, credendo
quod suasisset. Haec dicentes, usque adeo putatis
surda hominum corda, ut exspectent a vobis deum
alterum nominari, quem vident plane aperteque describi.
Si enim principis hujus vires hoc poterant,
magna potentia; si honor, magna claritas; si amor,
magna concordia; si timor, magna disciplina. In his
omnibus bonis si erant aliqua mala, num ideo jam
mali natura dicenda est, nisi ab eis qui nesciunt quid
loquantur? Porro, si propterea mali naturam putatis,
quia non solum in alteram naturam mala erat, sed
etiam in se ipsa habebat malum; nullumne malum
esse arbitramini duram necessitatem, quam patiebatur
deus vester ante commixtionem naturae contrariae,
ut cum ea bellare, et in ejus fauces sic opprimenda
membra sua mittere cogeretur, ut non posset tota
purgari? Ecce erat et in ipsa magnum malum, antequam
ei misceretur quod solum dicitis malum. Aut
enim laedi et corrumpi non poterat a gente tenebrarum,
et propria stultitia patiebatur illam necessitatem;
aut si poterat corrumpi ejus substantia, non
colitis Deum incorruptibilem, qualem Apostolus praedicat
<pb n="0399"/> <note>(I Tim. I, 17)</note>.
Quid ergo? et ipsa corruptibilitas,
qua quidem nondum corrumpebatur illa natura, sed
tamen a qua corrumpi poterat, non vobis in deo vestro
videtur malum?</p>
</div2>

<div2>
          <head>CAPUT XV.</head>
<p>Illud etiam quis non videat, quod
aut praescientia ibi non erat; ubi vestrum est jam cogitare,
utrum nullum vitium Dei sit carere praescientia,
et quid immineat omnino nescire: aut si erat ibi
praescientia, securitas ibi esse non poterat, sed aeternus
timor; et hoc quantum malum sit, certe agnoscitis.
An non timebat, ne jam jamque adveniret tempus,
quo membra ejus ita vastarentur et inquinarentur in
illo praelio, ut vix cum tanto labore, nec tamen tota
liberentur atque mundentur? Sed si ad ipsum hoc non
pertinebat, quod quidem cernitis quam dure dicatur;
certe ipsa membra ejus, quae hic tanta mala passura
erant, nempe metuebant. An hoc futurum ipsa nesciebant?
Ergo qualicumque parti substantiae dei vestri
defuit utique praescientia. Numerate mala in summo
vestro bono. An ideo non timebant, quia suam consecuturam
liberationem ac triumphum pariter praevidebant?
Certe vel pro sociis timebant, quos aeternis
in illo globo vinculis a suo regno noverant alienandos.</p>
</div2>

<div2>
          <head>CAPUT XVI.</head>
<p>An ibi charitas non erat, ut nulla
esset fraterna compassio, pro his utique quorum peccato
nullo praecedente impendebant aeterna supplicia?
Quid, illae ipsae animae in globo ligandae, nonne et
ipsae membra dei vestri erant? Nonne unum genus et
una substantia est? ipsae saltem praescientes futurum
sempiternum vinculum suum, nempe timebant, nempe
moerebant. Aut si ipsae hoc futurum nesciebant,
pars dei vestri provida erat, pars improvida: quomodo
ergo una eademque substantia? Cum ergo tanta
mala et ibi fuerint, antequam esset alieni mali commixtio,
quid de illo tanquam puro et simplici et summo
bono gloriamini? Ergo etiam apud semetipsas
istas duas naturas, aut duo bona, aut duo mala fateri
cogimini. Concedimus vobis, si duo mala dixeritis,
ut quod volueritis horum pejus dicatis: si autem duo
bona, quodlibet horum melius dicite, erit postea diligentior
consideratio; dum tamen vester error ille tollatur,
quo dicitis duo principia duarum naturarum,
bonae et malae; et plane duos deos, unum bonum, et
alterum malum. Jam vero si propterea malum est
aliquid, quod alteri nocet, invicem sibi ista nocuerunt:
fuerit una pars improbior, quia prior appetivit
alienum. Una ergo malum inferre voluit, altera malum
pro malo retribuit: et non lege talionis, tanquam
oculum pro oculo <note>(Exod. XXI, 24)</note>, quod imprudenter
reprehendere soletis, sed multo gravius. Eligite ergo
quam pejorem dicatis, quae prior nocere voluit, an
quae amplius nocere et voluit et potuit. Ista enim pro
modulo suo luce perfrui concupivit; illa eam funditus
eradicavit. Ista si quod appetivit implesset, sibi certe
nihil obfuisset: illa vero ut hostilem adversitatem
penitus everteret, etiam suae parti graviter nocuit.
<pb n="0400"/>
Sicut est illa notissima, et quarumdam litterarum
memoriae commendata furiosa sententia: <hi>Pereant
amici, dum inimici una intercidant (Apud Ciceronem,
pro Dejotaro</hi> ). Missa est enim ad inexpiabilem contaminationem
pars dei, ut esset unde tegeretur globus,
quo in aeternum hostis vivus sepeliendus est: tantum
enim timebitur et victus, tantum terrebit inclusus, ut
sempiterna miseria partis dei caetero deo tribuat qualemcumque
securitatem. O magna innocentia bonitatis!
Ecce faciet et deus vester, unde tenebrarum
gentem horribiliter accusatis, quod et suis noceat et
alienis. Idipsum omnino in deo vestro arguit ille globus
extremus, quo et hostis includitur, et civis affigitur:
imo vero superat in amplius nocendo, et
alienis et suis, pars illa, quam dicitis deum. Hyle
quippe non eradicare alienum regnum voluit, sed tenere;
suos autem quosdam, etsi ab aliis suis quibusdam
consumendo interimebat, in alias tamen formas
denuo commutabat, ut moriendo et renascendo saltem
per intervalla temporum suae vitae laetitia fruerentur:
Deus autem, qualem omnipotentem optimumque describitis,
in aeternum et alienos eradicat, et suos
damnat: et quod mirabiliore dementia creditur, Hyle
animalia sua laedit in pugna sua, Deus membra sua
punit in victoria sua. Quid est, vani homines? Nempe
recordamini verba Fausti de Deo tanquam de antidoto,
et Hyle tanquam veneno: ecce plus nocet vestrum
antidotum quam venenum. Numquid Hyle tam
horrendo globo in aeternum, vel Deum includeret, vel
sua viscera affigeret: et quod sceleratius est, calumniatur
eisdem reliquiis, ne defecisse videatur,
quod eas purgare non potuit. Dicit enim Manichaeus
in Epistola Fundamenti, ideo dignas illas animas fieri
tali supplicio, quod errare se a priore lucida sua natura
passae sunt, et inimicae lumini sancto exstiterunt
cum eas in illum errorem, quo ita tenebrarentur, ut
inimica luci lux fieret, ipse miserit; si invitas, injustus,
ut cogeret; si volentes, ingratus, ut damnet.
Quae se futuras inimicas origini suae, si praescire potuerunt,
et ante bellum timore cruciatae, et in bello
inexpiabiliter maculatae, et post bellum in aeternum
damnatae, nunquam beatae. Si autem praescire non
potuerunt, et ante bellum improvidae, et in bello invalidae,
et post bellum miserae, nunquam divinae. Et
utique quod ipsae, hoc Deus, secundum unitatem substantiae.
Putamusne respicitis quam immaniter blasphematis?
Et tamen aliquando volentes quasi defendere
bonitatem Dei, etiam ipsi Hylae praestare dicitis
aliquid boni, ut inclusa in semetipsa non saeviat.
Habebit ergo aliquid boni, cum ei nullum mixtum
erit bonum? An forte sicut Deus ante bellum sine
commixtione mali habebat necessitatis malum, ita
Hyle post bellum sine commixtione boni habebit cessationis
bonum? Dicite ergo duo mala, sed unum
altero pejus: aut duo non summa bona, sed unum
<pb n="0401"/>
altero melius; ita sane, ut quod est melius, hoc dicatis
miserius: nam si illius tanti belli hic erit exitus,
ut superata Hyle a propria vastatione et Dei
membris affixis in globo, aliquid boni praestetur hostibus,
et tantum mali infligatur civibus; cogitate quis
<pb n="0402"/>
vicerit. Sed videlicet venenum est Hyle, quae formare,
firmare, nutrire, vegetare valuit animalia sua: et antidotum
Deus, qui damnare potuit, qui sanare non
potuit membra sua. Insani, nec illa est Hyle, nec ille
Deus. Sic delirant, qui sanam doctrinam non sustinentes,
ad fabulas convertuntur <note>(II Tim. IV, 3)</note>.</p>
</div2>
      </div1>

<div1>
        <head> <hi>LIBER VIGESIMUS SECUNDUS.</hi> </head>
<div2>
          <head>CAPUT PRIMUM.</head>
<pb n="0401"/>
<p>FASTUS dixit: Cur Legem blasphematis
et Prophetas? Minime quidem nos hostes
sumus, aut inimici Legis ac Prophetarum, sed nec
ullius omnino: adeo ut si modo per ipsos vos liceat,
simus parati fateri, falsa illa omnia esse quae de eis
scripta sunt, et quorum causa videntur nobis exosi.
Sed enim vos repugnatis, et scriptoribus assentiendo
vestris, in crimen forsitan Prophetas innocentes adducitis,
infamatis Patriarchas, dedecoratis et Legem,
atque quod sit stultius, vultis et scriptores vestros non
esse mendaces, et eos tamen religiosos ac sanctos,
quorum hi flagitia et turpes conscripserint vitas. Quod
quia utrumque pariter constare non potest: oportet
enim aut hos fuisse malos, aut illos mendaces et falsos:</p>
</div2>

<div2>
          <head>CAPUT II.</head>
<p>Age, si libet, assensu communi scriptoribus
damnatis, defensionem suscipiamus Legis et
Prophetarum. Legem autem nunc dico ego, non circumcisionem,
nec sabbata, et sacrificia, caeteraque
hujusmodi Judaeorum; sed eam quae vere sit Lex, id
est, <hi>Non occides, Non moechaberis, Non pejerabis <note>(Exod.
XX, 13, 14, 16)</note>
            </hi>, et caetera. Cui quia olim diffamatae
in gentibus, id est, ex quo mundi hujus creatura consistit,
Hebraeorum scriptores irruentes, tanquam lepram
ac scabiem, abominanda haec sua et turpissima
praecepta commiscuerunt, quae ad peritomen spectant,
et sacrificia, age si es certo et tu amicus Legis,
damna eos mecum, qui hanc violare ausi sunt
hac commixtione inconvenientium eidem praeceptorum:
quae praecepta, nisi et vos Legem non esse sciretis,
nec Legis partem, utique aut eadem servare
niteremini professi justitiam, aut vos coram fateremini
esse non justos. Nunc vero et de illis quae scelera
prohibent mandatis, sollicita vobis est cura recte
volentibus vivere; et de iis quae pertinent ad
Judaeos, nulla fit mentio: quod quatenus excusatum
vobis erit, nisi eamdem Legem non esse constiterit?
Denique si ut incenderis, intolerabile convicium judicans,
si quis te negligentem praecepti hujus appellet,
quo dictum est, <hi>Non occides,</hi> vel, <hi>Non moechaberis;</hi> 
ita etiam exardesceres, si quis te et incircumcisum
vocaret, et negligentem sabbati; erat intelligi procul
dubio quod essetutrumque lex et Dei mandatum.
Nunc vero et de illis superioribus laudem quaeris et
<pb n="0402"/>
gloriam, si ea conserves; et de his nullam ejusdem
boni jacturam metuis, quia contemnas. Quare constat
haec, ut dixi, non esse Legem, sed Legis potius maculas
et scabiem: quae si damnantur a nobis, damnantur
ut falsa, non ut legitima. Nec tangit convicium
hoc Legem, nec Legis auctorem Deum, sed eos
qui hunc et illam nefariis suis religionibus inscripserunt.
Ut autem interdum Legis nos reverendum nomen,
cum Judaica praecepta persequimur, lacessamus,
vestro fit vitio, qui inter Hebraicas institutiones et
Legem, nullum vultis esse discrimen: alioquin reddite
Legi propriam dignitatem, Israeliticas ab eadem
turpitudines tanquam verrucas incidite, deformationis
ejus crimen scriptoribus imputate, et statim videbitis
nos Judaismi inimicos fuisse, non Legis. Legis nomen
est quod vos decipit: quia cui jure debeat adscribi,
non nostis.</p>
</div2>

<div2>
          <head>CAPUT III.</head>
<p>Ad haec et Prophetas ac Patriarchas
vestros cur nos blasphemare existimetis, ego
non video. Nam si a nobis scripta haec dictatave fuissent,
quae iidem commisisse leguntur, esset vestra
haec in nos non irrationabilis accusatio: ubi vero aut
ab ipsis eadem scripta sunt contra honestatis morem,
de vitiis captantibus gloriam, aut ab eorum sociis ac
paribus, nostra quae istic culpa est? Damnamus enim
detestati actus iniquos, quos ultro de se, nec interrogati
confessi sunt rei: aut si haec per invidiam scriptorum
adversus eos malignitas finxit, puniantur scriptores,
damnentur eorum libri, purgetur propheticum
nomen indigna fama, gravitati atque censurae suae Patriarcharum
reddatur auctoritas.</p>
</div2>

<div2>
          <head>CAPUT IV.</head>
<p>Et sane fieri potuit ut quemadmodum
de Deo impudenter iidem tanta finxerunt, nunc
eum in tenebris ex aeterno versatum dicentes, et postea
miratum cum vidisset lucem; nunc ignarum futuri,
ut praeceptum illud quod non esset servaturus
Adam, ei mandaret; nunc et improvidum, ut eum
latentem in angulo paradisi post nuditatem cognitam
videre non posset; nunc et invidum ac timentem, ne
si gustaret homo suus de ligno vitae, in aeternum viveret;
nunc alias et appetentem sanguinis atque adipis
ex omni genere sacrificiorum, zelantemque si
et aliis eadem offerrentur ut sibi; et nunc irascentem
in alienos, nunc et in suos; nunc perimentem
millia hominum ob levia quidem aut nulla
commissa; nunc etiam comminantem venturum se
fore cum gladio, et parciturum nemini, non justo,
<pb n="0403"/>
non peccatori: fieri, inquam, potuit ut et de Dei hominibus
mentirentur, qui de Deo ipso tanta protervitate
mentiti sunt. Sed vos consentite nobiscum, ut
portent scriptores crimen, si vultis eodem liberari
Prophetas.</p>
</div2>

<div2>
          <head>CAPUT V.</head>
<p>Alioquin neque illa nos de Abraham
scripsimus, quod habendae prolis insana flagrans cupidine,
et Deo, qui id jam sibi de Sara conjuge promiserat,
minime credens, cum pellice volutatus sit
sub conscientia (quo sit inhonestius) uxoris <note>(Gen. XVI,
2-4)</note>. Nec quod matrimonii sui infamissimus nundinator,
idem avaritiae ac ventris causa duobus regibus,
Abimelech et Pharaoni, diversis temporibus, memoratam
Saram conjugem suam sororem mentitus <note>(Id.
XX, 2, et XII, 13)</note>, quia erat pulcherrima, in concubitum
venditavit. Nec quod Loth ipsius frater de Sodoma
liberatus, cum duabus filiabus suis in monte concubuit <note>(Id. XIX, 33, 35)</note>;
qui honestius arsisset in
Sodoma ictu fulminis, quam in monte flagravit inconcessae
flamma libidinis. Sed nec quod Isaac eadem
patri suo gessit ac paria, erga Rebeccam conjugem
suam, fingens et ipse eam sororem <note>(Id. XXVI, 7)</note>, quo
per ipsam viveret turpiter. Nec quod Jacob filius ejus
inter Rachel et Liam duas germanas sorores, earumque
singulas famulas, quatuor uxorum maritus, tanquam
hircus erraverit; ut esset quotidie inter quatuor
scorta certamen, quaenam eum venientem de agro
prior ad concubitum raperet, interdumque etiam
mercedibus in noctem ab invicem conducerent eum <note>(Id. XXIX et XXX)</note>.
Item quod Judas filius ejus cum
Thamar nuru sua dormierit, post unius et alterius
nuptias filii, deceptus, ut aiunt, habitu prostitutionis <note>(Id. XXXVIII)</note>,
in quem se transformaverat eadem,
quae socerum suum bene nosset cum hoc genere feminarum
 semper habuisse commercium. Nec quod
David post tot numero uxores, mulierculam quoque
Uriae militis sui moechatus sit, ipsumque perdiderit in
bello <note>(II Reg. XI, 4, 15)</note>. Nec quod Salomon filius ejus
trecentas uxores et septingentas concubinas habuerit,
et regum filias sine numero <note>(III Reg. XI, 1-3)</note>. Nec
quod Osee prophetarum primus de fornicaria muliere
filios fecerit: cui turpitudini, quo sit deterius, ascribitur
et consilium Dei <note>(Osee I, 2, 3)</note>. Sed nec illud,
quod Moyses homicidium fecerit <note>(Exod. II, 12)</note>, quod
spoliaverit Aegyptum <note>(Id. XII, 35, 36)</note>, quod bella gesserit,
quod crudelia multa et mandarit et fecerit <note>(Id.
XVII, 9, etc.)</note>, quod ne ipse quidem uno contentus matrimonio
fuerit. Haec, inquam, et horum similia, quae
in diversis eorum habentur libris, nihil a nobis scriptum,
nihil dictatum est: sed aut scriptorum vestrorum
ista commenta sunt falsa, aut patrum crimina
vera. Vos utrum vultis eligite: nam nos, aut hos,
aut illos pariter detestari necesse est, quia tam malos
et turpes odimus, quam mendaces.</p>
</div2>

<div2>
          <head>CAPUT VI.</head>
<p>AUGUSTINUS respondit: Nec sacramenta
legis intelligitis, nec facta Prophetarum; quia
neque sanctitatem, neque justitiam cogitare nostis.
Sed de praeceptis et sacramentis Veteris Testamenti
<pb n="0404"/>
saepe ac multa jam diximus, ut intelligeretur aliud ibi
fuisse quod per gratiam Novi Testamenti faciendo
donaretur implendum, aliud quod per veritatem patefactam
removendo demonstraretur impletum: cum
Dei et proximi dilectione susciperetur Legis perficienda
praeceptio, circumcisionis autem atque aliorum
illius temporis sacramentorum cessatione ostenderetur
Legis persoluta promissio. Praeceptum quippe
reos faciebat ad desiderandam salutem, promissum
autem figuras celebrabat ad exspectandum Salvatorem:
ut per adventum Novi Testamenti illos liberaret
gratia donata, illas auferret veritas reddita. Ipsa
enim Lex quae per Moysen data est, gratia et veritas
per Jesum Christum facta est <note>(Joan. I, 17)</note>: gratia
scilicet, ut data indulgentia peccatorum, quod praeceptum
erat ex Dei dono custodiretur, veritas autem,
ut ablata observatione umbrarum, quod promissum
erat ex Dei fide praesentaretur.</p>
</div2>

<div2>
          <head>CAPUT VII.</head>
<p>Proinde isti, qui ea quae non intelligunt
reprehendentes, lepram vel scabiem seu verrucas
Legis esse dicunt promissivas figuras sacramentorum,
similes sunt hominibus, quibus displicent
ea quorum non capiunt utilitatem: veluti si surdus
videns moveri labia loquentium, tanquam superfluos
oris motus deformesque reprehenderet; vel si
quisquam caecus laudata sibi aliqua domo, vellet palpando
probare quod dicitur, et parietum laevitatem
manu pertractans, in fenestras irrueret, easque velut
inconvenientes illi aequalitati redargueret, cavernasque
ruinosas putaret.</p>
</div2>

<div2>
          <head>CAPUT VIII.</head>
<p>Jam vero facta Prophetarum
etiam ipsa prophetica et mystica fuisse, quid agam ut
intelligant, quorum mentes vanitas occupavit, ita ut
putent credi a nobis etiam ipsum Deum aliquando in
tenebris esse versatum, quia scriptum est, <hi>Tenebrae
erant super abyssum <note>(Gen. I, 2)</note>
            </hi>: tanquam nos abyssum
dicamus Deum, ubi tenebrae erant, quia lux ibi
non erat, antequam Deus verbo faceret lucem? Sed
quia non distinguunt inter lucem quod est ipse Deus,
et lucem quam fecit Deus, ideo putant esse consequens,
ut in tenebris ipse fuerit, antequam faceret
lucem, cum tenebrae essent super abyssum, antequam
diceret, <hi>Fiat lux; et facta est lux <note>(Ibid., 3)</note>
            </hi>. Sicut enim
in Novo Testamento, utrumque de illo dicitur; nam
et, <hi>Deus lux est, et tenebrae in eo non sunt ullae <note>(I Joan.
I, 5)</note>
            </hi>, ibi legimus; et, <hi>Deus qui dixit de tenebris lumen
clarescere, claruit in cordibus nostris <note>(II Cor. IV,
6)</note>
            </hi>, itidem ibi legimus: sic et in illis veteribus Libris,
et, <hi>Candor est lucis aeternae <note>(Sap. VII, 26)</note>
            </hi>, dictum est
de Sapientia Dei, quae utique facta non est, quia per
illam facta sunt omnia <note>(Joan. I, 3)</note>; et de luce quadam,
quae non nisi per illam fieri potest, hoc modo ibi
dicitur, <hi>Tu illuminabis lucernam meam, Domine; Deus
meus, illuminabis tenebras meas <note>(Psal. XVII, 29)</note>
            </hi>. Sicut
et ab initio cum tenebrae essent super abyssum, dixit
Deus, <hi>Fiat lux; et facta est lux:</hi> quam non fecisset,
nisi lucifica lux, quod est Deus.</p>
</div2>

<div2>
          <head>CAPUT IX.</head>
<p>Sicut enim Deus sibi sufficit ad
<pb n="0405"/>
aeternam beatitudinem, et ex hac abundat ad faciendos
beatos; ita sibi sufficit ad aeternam lucem, et ex
hac abundat ad faciendos illuminatos: nullius
bonum cupiens, cum ipso fruatur omnis voluntas
bona; nullius malum timens, cum ipso deseratur
omnis voluntas mala: quia nec auget eum, qui
ejus dono beatus est, nec terret eum, qui ejus
judicio miser est. Talem Deum, Manichaei, non
colitis; longe ab illo facti estis, dum phantasmata
vestra sectamini, quae cor vestrum vanum et vagum,
lucem istam coelestium corporum per carnis oculos
hauriens, vobis multiplici fictione dilatavit atque variavit.
Lux ista, quamvis et ipsam Deus fecerit,
longe incomparabilis est etiam illi luci, quam fecit
Deus in mentibus piorum, quas a tenebris lucificat,
sicut ab impietate justificat: quanto magis illi inaccessibili,
quae ista omnia facit? Nec omnibus inaccessibilis
est: <hi>Beati</hi> enim <hi>mundicordes, quoniam ipsi
Deum videbunt <note>(Matth. V, 8)</note>
            </hi>. <hi>Deus</hi> autem <hi>lux est, et
tenebrae in eo non sunt ullae:</hi> impii vero non videbunt
lumen, sicut dicit Isaias <note>(Isai. LIX, 9, 10)</note>. Talibus
ergo est inaccessibilis illa lucifica lux, quae non solum
illam spiritualem lucem in sanctorum mentibus, sed
etiam istam corporalem fecit: non ad quam prohibeat
accedere malos, sed quam facit oriri super bonos et
malos <note>(Matth. V, 45)</note>.</p>
</div2>

<div2>
          <head>CAPUT X.</head>
<p>Cum ergo essent tenebrae super abyssum,
ille qui erat lux, dixit, <hi>Fiat lux.</hi> Quae lux lucem
fecerit, manifestum est; manifeste enim positum
est, <hi>Dixit Deus:</hi> quam tamen lucem fecerit, non
ita manifestum est. Utrum enim illam quae in mentibus
Angelorum est, id est, ipsos tunc spiritus rationales
Deus fecerit, an corporalem quamdam lucem,
remotam etiam ab aspectibus nostris in sublimibus
hujus mundi locis, inter studiosos divinarum Scripturarum
concorditer disputatur. Quarto enim die
fecit ista conspicua coeli luminaria. Quae rursus utrum
simul cum sua luce facta sint, an ex illa quae jam
facta erat, quodam modo accensa sint, similiter quaeritur.
Quaelibet sane lux facta sit, quando, cum essent
tenebrae super abyssum, <hi>dixit Deus, Fiat Lux;</hi> 
creatam tamen lucem a creatrice luce factam esse
non dubitat, quisquis sanctas Litteras pie legendo
fit dignus qui intelligat.</p>
</div2>

<div2>
          <head>CAPUT XI.</head>
<p>Nec ideo putandus est Deus, antequam
faceret lucem, in tenebris habitasse, quia <hi>Spiritus Dei superferebatur super aquas 
 <note>(Gen. I, 2)</note>
            </hi>,
cum praedictum fuisset, <hi>Tenebrae erant super abyssum.</hi> 
Abyssus namque est aquarum inaestimabilis profunditas.
Unde potest occurrere carnali prudentiae, velut
in iis tenebris, quae erant super abyssum, habitaverit
Spiritus Dei, de quo dictum est, <hi>Ferebatur super
aquas;</hi> non intelligenti quemadmodum lux luceat in
tenebris, et tenebrae eam non comprehendant <note>(Joan.
I, 5)</note>, nisi per Dei verbum fiant lux, et dicatur eis, <hi>Fuistis aliquando tenebrae; nunc autem lux in Domino <note>(Ephes. V, 8)</note>
            </hi>.
Quod si rationales mentes per voluntatem
impiam tenebrosae lucem sapientiae Dei nusquam
absentem comprehendere non possunt, quod
<pb n="0406"/>
ab ea longe sint affectu, non loco; quid mirum si
Spiritus Dei, qui superferebatur super aquas, superferebatur
etiam super aquarum tenebras, incomparabili
quidem longinquitate, sed substantiae, non locorum?</p>
</div2>

<div2>
          <head>CAPUT XII.</head>
<p>Scio quidem istis quam surdis
haec cantem: nec tamen despero quod cantici mei
veritas inventura sit aurem suam, quam Dominus
aperuerit, a quo sunt vera quae dicimus. Istos autem,
quales divinarum Scripturarum judices patimur,
quibus etiam displicet quod Deo placuerint opera sua,
quem tanquam insolitam lucem miratum esse reprehendunt,
quia scriptum est, <hi>Et vidit Deus lucem quia
bona est <note>(Gen. I, 4)</note>
            </hi>? Approbat enim opera sua, quia
placent ei quae fecit, et hoc est videre quia bona sunt.
Neque enim aliquid invitus facere cogitur, ut quod ei
non placet faciat; aut in aliquid faciendum imprudens
labitur, ut factum esse displiceat. Cur autem
istis non displiceat, quod Deus noster opus suum vidit,
quia bonum est; quandoquidem deus eorum cum
membra sua mersit in tenebras, velum contra se
posuit? Non enim quod fecit vidit, quia bonum est:
sed noluit videre, quia malum est.</p>
</div2>

<div2>
          <head>CAPUT XIII.</head>
<p>Miratum sane Faustus Deum nostrum
dixit, quod scriptum non est: nec omnino est
consequens ut cum aliquis vidit quia bonum est, etiam
miratus dicatur. Multa enim bona videntes non miramur,
tanquam praeter opinionem ita sint; sed tantummodo
approbamus, quod ita esse debuerint. Verumtamen
ostendimus eis, non in Vetere Testamento cui
malitiose calumniantur, sed in Novo quod ut imperitos
fallant accipiunt, Deum esse miratum. Christum enim
fatentur Deum, et hanc in laqueo suo velut escam dulcissimam
ponunt, qua Christo deditos capiant. Deus ergo
miratus est, cum Christus miratus est: sic enim scriptum
est in Evangelio, quod audita fide cujusdam Centurionis <hi>miratus est, et ait discipulis suis, Amen dico vobis,
non inveni tantam fidem in Israel 
 <note>(Matth. VIII, 10)</note>
            </hi>. Ecce
nos ut potuimus, exposuimus, <hi>Vidit Deus quia bonum
est;</hi> et melius fortassis exponunt ista meliores: exponant
et isti quare sit miratus Jesus, quod antequam
fieret, praesciebat; et antequam audiret, utique noverat.
Quanquam enim plurimum intersit, utrum
videat aliquis quia bonum est, an etiam miretur: in
hoc tamen est nonnulla similitudo, quia etiam Jesus
lucem fidei miratus est, quam in corde illius Centurionis
ipse fecerat, qui verum est lumen, quod
illuminat omnem hominem venientem in hunc mundum <note>(Joan. I, 9)</note> 
?</p>
</div2>

<div2>
          <head>CAPUT XIV.</head>
<p>Quem posset certe aliquis impius
paganus ita calumniari et reprehendere in Evangelio,
sicut Deum Faustus in vetere Testamento. Diceret
enim et ille improvidum Christum, non solum ex hoc
quod miratus est Centurionis fidem; verum etiam
quod Judam inter discipulos elegit, qui mandata ejus
non erat servaturus <note>(Id. VI, 71)</note>: sicut reprehendit
iste, cur praeceptum in paradiso datum fuerit homini
non facturo <note>(Gen. II, 16, 17, et III, 6)</note>. Culparet etiam
illud, quod scire non potuerit quis eum tetigerit,
quando tetigit fimbriam vestimenti ejus, quae fluxum
<pb n="0407"/>
sanguinis patiebatur: sicut iste culpavit Deum nescisse
ubi lateret Adam. Credo quia dixerit, <hi>Adam,
ubi es <note>(Gen. III, 9)</note>
            </hi>? sicut dixit Christus, <hi>Quis me tetigit <note>(Luc. VIII, 44, 45)</note>
            </hi>?
Diceret et invidum ac timentem,
ne si intrarent quinque aliae virgines in regnum ejus,
viverent in aeternum; contra quas ita clausit, ut nec
miserabiliter pulsantibus aperiret <note>(Matth. XXV, 11, 12)</note>,
velut obliviscens quod ipse promiserat, dicens, <hi>Pulsate
et aperietur vobis <note>(Id. VII, 7)</note>
            </hi>: sicut iste invidiae
timorisque arguit Deum, quod ad vitam aeternam non
admiserit peccatorem. Diceret et appetentem, non
pecudum, sed hominum sanguinis, quia dixit, <hi>Qui
perdiderit animam suam propter me, in vitam aeternam
inveniet eam <note>(Id. X, 39)</note>
            </hi>: sicut iste de sacrificiis animalium,
quibus figuris promittebatur sacrificium sanguinis,
quo redempti sumus, voluit calumniari. Reprehenderet
et zelantem, quia cum ementes et vendentes
de templo flagellando ejecisset, commemoravit
Evangelista de illo esse scriptum, <hi>Zelus domus tuae
comedit me <note>(Joan. II, 15-17)</note>
            </hi>: sicut iste accusavit
zelantem Deum, quod aliis sacrificari vetuisset. Diceret
irascentem in suos et in alienos: in suos quidem,
quia dixit, <hi>Servus qui scit voluntatem domini sui, et
non facit digna, plagis vapulabit multis <note>(Luc. XII, 47)</note>
            </hi>;
in alienos autem, quia dixit, <hi>Si quis vos non receperit,
excutite illis pulverem de calceamentis vestris: amen
dico vobis, quia tolerabilius erit Sodomae in die judicii,
quam illi civitati <note>(Matth. X, 14, 15)</note>
            </hi>: sicut iste criminatur
irascentem Deum, nunc in alienos, nunc in
suos, quos utrosque Apostolus commemorat, dicens, <hi>Quicumque enim sine Lege peccaverunt, sine Lege peribunt;
et quicumque in Lege peccaverunt, per Legem
judicabuntur 
 <note>(Rom. II, 12)</note>
            </hi>. Diceret et trucidantem et
effundentem multorum sanguinem ob levia quidem
vel nulla commissa. Leve quippe aut nullum commissum
pagano videretur, vel non habere in convivio
nuptiarum vestem nuptialem, propter quod Rex noster
in Evangelio jussit hominem ligatis manibus et
pedibus projici in tenebras exteriores <note>(Matth. XXII,
11-13)</note>; vel nolle super se Christum regnare, propter
quod peccatum ait, <hi>Illos autem qui noluerunt me regnare
sibi, adducite, et interficite coram me <note>(Luc. XIX,
27)</note>
            </hi>: sicut iste accusavit Deum in Vetere Testamento,
qui ei visus est propter levia vel nulla commissa,
hominum millia trucidare. Jam vero illud quod reprehendit
Faustus, minantem Deum venturum se esse cum
gladio, quo non parceret, nec justo, nec peccatori,
quomodo paganus ille reprehenderet, audiens apostolum
Paulum dicere de Deo nostro, <hi>Quia Filio proprio
non pepercit, sed pro nobis omnibus tradidit eum <note>(Rom.
VIII, 32)</note>
            </hi>: audiens et Petrum, cum de magnis tribulationibus
sanctorum et interfectionibus loqueretur, ad tolerandum
exhortantem et dicentem, <hi>Tempus est ut judicium
incipiat a domo Domini: et si initium a nobis, qualis
finis erit eis qui non credunt Domini Evangelio? Et
si justus quidem vix salvus erit, peccator et impius ubi
parebunt <note>(I Petr. IV, 17, 18)</note>
            </hi>? Quid enim justius Unico,
cui tamen Pater non pepercit? Et quid evidentius,
<pb n="0408"/>
quod nec justis parcat, emendans eos varietate tribulationum,
cum de hac re aperte sit dictum, <hi>Et si justus
vix salvus erit?</hi> Non solum enim in Vetere Testamento
scriptum est, <hi>Quem enim diligit Deus, corripit;
flagellat autem omnem filium quem recipit <note>(Prov. III,
12)</note>
            </hi>; et, <hi>Si bona percepimus de manu Domini, mala
quare non sustineamus <note>(Job II, 10)</note>
            </hi>? sed etiam in
Novo, <hi>Ego quem amo, arguo et castigo <note>(Apoc. III, 19)</note>
            </hi>;
et illud, <hi>Si enim nos ipsos dijudicaremus, a Domino
non judicaremur: cum judicamur autem, a Domino corripimur,
ne cum mundo damnemur <note>(I Cor. XI, 31, 32)</note>
            </hi>.
Sed tamen si paganus in Novo Testamento talia reprehenderet,
qualia isti reprehendunt in Vetere, nonne
et ipsi ea defendenda susciperent? Quod si facere
possent, qua tandem vecordia hic talia reprehendunt,
qualia ibi defendunt? Si autem non possent, cur in
uno tantum, ac non potius in utroque Testamento,
quod non intelligentibus impiis pravum videretur, idem
non intelligentibus piis rectum, sed tectum credi
oportere concedunt?</p>
</div2>

<div2>
          <head>CAPUT XV.</head>
<p>An forte, quae de Novo Testamento
similia protulimus, ipsa quoque audent dicere falsa
esse atque perversa, privilegio illo suo diabolico, ut
quidquid est in Evangelio vel Epistolis canonicis, quo
adjuvari haeresim suam putent, id esse a Christo et
Apostolis dictum teneant atque suadeant; quidquid
autem ex iisdem codicibus adversus eos sonuerit,
immissum ab infalsatoribus, ore impudenti ac sacrilego
non dubitent dicere? Cui furori eorum, auctoritatem
omnium librorum exstinguere atque abolere
conanti, jam supra, quantum suscepti operis ratio
sinere videbatur, non pauca respondi.</p>
</div2>

<div2>
          <head>CAPUT XVI.</head>
<p>Nunc illud admoneo, ut cum insanas
et sacrilegas fabulas suas christiani nominis pallio
velare contendant, videant tamen, quando ista contra
Scripturas christianas disputant, non a nobis contra
Paganos tantum, sed etiam contra Manichaeos, veritatem
codicum divinorum Testamenti utriusque defendi.
Et ista quidem, quae modo Faustus velut indigna
Deo de nostris veteribus Litteris in sermone suo
posuit, contra Paganum et in evangelico vel apostolico
sermone talia reprehendentem ita fortasse defenderem,
ut paria de auctoribus eorum, sicut Paulus
noster apud Athenienses fecit <note>(Act. XVII, 28)</note>, commemorarem.
Invenirem enim fortasse et in litteris
eorum, Deum mundi creatorem ac fabricatorem, et
lucis hujus institutorem; qui tamen antequam eam
conderet, non jacebat in tenebris: et ex opere suo
perfecto clatum esse gaudio; quod certe amplius
est, quam, <hi>Vidit quia bonum est:</hi> et legis latorem,
quam si homo sequeretur, suo bono faceret; si
autem sperneret, suo malo. Quem non ideo dicerent
ignarum futuri, quia et futuris contemptoribus legem
dedit. Jam vero ideo improvidum, quod aliquid interroget,
nec hominem dicerent, in quorum libris
multa non ob aliud interrogantur, nisi ut suis quisque
<pb n="0409"/>
responsionibus convincatur; cum ille qui interrogat,
non solum sciat quod sibi vult ab altero responderi,
sed etiam illum hoc responsorum. Invidentem autem
cuiquam Deum, quod malos beatos fieri non sineret,
si vellet dicere; plenos inveniret suorum libros de
hac re ad divinam providentiam pertinente.</p>
</div2>

<div2>
          <head>CAPUT XVII.</head>
<p>De sacrificiis vero nihil aliud
mihi paganus objiceret, nisi cur apud eos illa reprehendamus,
cum in nostris veteribus Libris talia sibi
Deus noster jussisse legeretur offerri. Hic ego de vero
sacrificio latius fortasse disserens, demonstrarem id
non deberi nisi uni vero Deo, quod ei unus verus
Sacerdos obtulit, Mediator Dei et hominum <note>(I Tim.
II, 5)</note>: cujus sacrificii promissivas figuras in victimis
animalium celebrari oportebat, propter commendationem
futurae carnis et sanguinis, per quam unam
victimam fieret remissio peccatorum de carne et
sanguine contractorum; quae regnum Dei non possidebunt,
quia eadem substantia corporis in coelestem
commutabitur qualitatem: quod ignis in sacrificio
significabat, velut absorbens mortem in victoriam <note>(I Cor. XV, 50-54)</note>.
In eo autem populo haec rite celebrata
sunt, cujus et regnum et sacerdotium prophetia
erat venturi Regis et Sacerdotis ad regendos
et consecrandos fideles in omnibus gentibus, et introducendos
in regnum coelorum et sacrarium Angelorum
ac vitam aeternam. Hujus itaque veri sacrificii
sicut religiosa praedicamenta Hebraei celebraverunt,
ita sacrilega imitamenta Pagani: quoniam <hi>quae immolant
Gentes,</hi> ait Apostolus, <hi>daemoniis immolant, et
non Deo <note>(I Cor. X, 20)</note>
            </hi>. Antiqua enim res est praenuntiativa
immolatio sanguinis, futuram passionem
Mediatoris ab initio generis humani testificans: hanc
enim primus Abel obtulisse in sacris Litteris invenitur <note>(Gen. IV, 4)</note>.
Non igitur mirum est, si praevaricatores
angeli, quorum duo maxima vitia sunt superbia
atque fallacia, per hunc aerem volitantes, quod uni
vero Deo deberi noverant, hoc sibi a suis cultoribus
exegerunt, a quibus dii putari voluerunt; dante sibi
locum vanitate cordis humani: maxime cum ex desiderio
mortuorum constituerentur imagines, unde
simulacrorum usus exortus est <note>(Sap. XIV, 15)</note>; et
majore adulatione divini honores deferrentur tanquam
in coelum receptis, pro quibus se in terris
daemonia colenda supponerent, et sibi sacrificari a
deceptis et perditis flagitarent. Sacrificium ergo non
solum cum juste imperat verus Deus, sed etiam cum
superbe exigit falsus deus, satis ostendit cui debeatur.
Haec illi pagano si essent difficiliora ad credendum,
etiam ipsa prophetia persuaderem, in qua tam longe
ante conscripta sunt, quae nunc impleta monstrarem.
Quod si et hanc contemneret, hoc quoque agnoscerem
potius, quam mirarer: quandoquidem non omnes
fuisse credituros, in ejusdem prophetiae veritate
recolerem.</p>
</div2>

<div2>
          <head>CAPUT XVIII.</head>
<p>Si autem zelantem Christum vel
Deum ex utroque Testamento mihi objiceret, atque ipsum
verbum exagitaret, nihil aliud quam se omnium litterarum
<pb n="0410"/>
vel expertem vel negligentem ostenderet. Cum
enim docti eorum discernant inter voluntatem et cupiditatem,
gaudium et laetitiam, cautionem et metum,
clementiam et misericordiam, prudentiam et astutiam,
fiduciam et audaciam; et multa in hunc modum,
ita ut in his binis verbis, ea quae priora posui, virtutibus;
quae autem posteriora, vitiis apponant: pleni
sunt tamen libri eorum abusione istorum nominum,
quae proprie vitia significant, cum etiam virtutes sic
appellantur; cum vel cupiditas pro voluntate, vel laetitia
pro gaudio, vel metus pro cautione, vel misericordia
pro clementia, vel astutia pro prudentia, vel
audacia pro fiducia ponitur. Et quis omnia commemorare
valeat, quae ad similem licentiam mos locutionis
usurpat? Huc accedit etiam singularum quarumque
linguarum sua quaedam proprietas. Nam in ecclesiasticis
Litteris nusquam misericordiam in vituperatione
positam recolo. Cui rei sermonis etiam quotidiani
consuetudo concordat. Graeci duas res vicinas
quidem, sed tamen distinctas, uno nomine appellant,
laborem et dolorem; nos eas singulis nominibus
enuntiamus: sicut a nobis uno nomine appellatur
vita, sive secundum quam dicimus, Vivit, quod exanime
non est; sive secundum quam dicimus, Bonae
vitae homo est: Graeci autem ista duo duobus quoque
vocabulis significant. Unde fieri potest ut excepta
verborum abusione, quae in omnibus linguis late patet,
aliqua etiam hebraeae linguae proprietate zelus in
utroque ponatur; sive cum conjugis adulterio turbatus
animus contabescit, quod in Deum cadere non
potest; sive cum servandae pudicitiae conjugali custodia
diligens adhibetur, quod Deum facere, cum plebem
suam tanquam conjugem alloquitur, quam per
multos falsos deos fornicari non vult, non solum sine
dubitatione, verum etiam cum gratiarum actione nobis
utile est confiteri. Hoc et de ira Dei dixerim: neque
enim perturbatur Deus, cum infert iram; sed ira
pro vindicta ponitur, sive abusione, sive aliqua praecedentis
linguae proprietate.</p>
</div2>

<div2>
          <head>CAPUT XIX.</head>
<p>De interfectis autem hominum
millibus non miraretur, si Dei judicium non negaret:
quod neque Pagani negant, qui Dei providentia istam
universitatem regi et administrari a summis usque ad
ima concedunt. Quod si et hoc negaret, vel suorum
auctoritate facilius, vel aliquanto diutius certarum rationum
disputatione convinceretur; vel tanquam nimium
durus et stolidus, ipsi, quod esse non crederet,
divino judicio relinqueretur. Levia porro vel nulla
commissa, propter quae Deus interfecerit homines, si
expresse commemoraret, ostenderemus nec nulla
esse, nec levia: velut quod exempli gratia posuimus
de veste nuptiali <note>(Matth. XXII, 11-13)</note>, demonstraremus
quantum esset nefas, sacras nuptias adire quaerentem
ibi gloriam, non sponsi, sed suam; vel si quid
forte aliud illa vestis meliore intellectu significare
inveniretur: aut quod ante oculos regis interficiuntur,
qui eum sibi regnare noluerunt <note>(Luc. XIX, 27)</note>,
<pb n="0411"/>
non longo forte sermone nostro appareret, non quemadmodum
nulla culpa est hominis, si nollet sibi regnare
quemquam hominem, ita nullam vel parvam
esse culpam eum sibi nolle regnare, in cujus solius
regno recte, beate, semperque vivitur.</p>
</div2>

<div2>
          <head>CAPUT XX.</head>
<p>Jam illud ultimum, quod Faustus
posuit, insidians veteribus Libris tanquam vituperantibus
Deum, quod minetur gladium, quo nemini parcat,
nec justo, nec peccatori, cum pagano exponeretur
quomodo accipiendum sit, fortassis nec Novo nec
Veteri Testamento resisteret, eique placeret similitudo
evangelica, quae istis, qui se christianos haberi
volunt, aut non apparet ut caecis, aut displicet ut perversis.
Summus quippe ille vitis agricola <note>(Joan. XV,
1)</note> aliter parat falcem sarmentis fructuosis, aliter infructuosis:
tamen non parcit, nec probis, nec reprobis;
illis purgandis, illis amputandis. Nullus enim hominum
est tanta justitia praeditus, cui non sit necessaria
tentatio tribulationis, vel ad perficiendam, vel
ad confirmandam, vel ad probandam virtutem: nisi
forte nec Paulum isti apostolum inter justos numerant,
qui quamvis humiliter et veraciter sua praeterita
peccata fateatur, tamen se ex fide Jesu Christi
justificatum gratias agit <note>(I Tim. I, 13)</note>. An vero illi
parcebat ille, quem vani non intelligunt dicentem,
Non parcam, nec justo, nec peccatori? Audiant ergo
ipsum; <hi>Et ne magnitudine,</hi> inquit, <hi>revelationum extollar,
datus est mihi stimulus carnis, angelus satanae, qui
me colaphizet: propter quod ter Dominum rogavi, ut
auferret eum a me, et dixit mihi: sufficit tibi gratia mea;
nam virtus in infirmitate perficitur <note>(II Cor. XII, 7-9)</note>
            </hi>.
Ecce nec justo parcebat, ut ejus virtutem in infirmitate
perficeret, qui ei dederat colaphizantem angelum
satanae: nisi dicitis quod eum diabolus dederit. Diabolus
ergo agebat, ne magnitudine revelationum
Paulus extolleretur, et ut virtus ejus perficeretur.
Quis hoc dixerit? Ab illo igitur traditus erat justus colaphizandus
angelo satanae, qui per eum tradebat et
injustos ipsi satanae: de quibus idem dicit, <hi>Quos tradidi
satanae, ut discant non blasphemare <note>(I Tim. I, 20)</note>
            </hi>.
Jamne intelligitis quomodo ille desuper non parcat,
nec justo, nec peccatori? An quia illic gladius nominatus
est, amplius exhorrescitis? Aliud est enim colaphizari,
aliud occidi. Quasi vero non diversis mortium
generibus prostrata sint martyrum millia, aut
hoc revera persecutores in potestate haberent, nisi
eis desuper data esset ab illo qui dixit, Non parcam,
nec justo, nec peccatori; cum ipse Dominus martyrum,
cui <hi>Filio proprio non pepercit <note>(Rom. VIII, 32)</note>
            </hi>,
apertissime Pilato dicat, <hi>Non haberes in me potestatem,
nisi data tibi esset desuper <note>(Joan. XIX, 11)</note>
            </hi>. Has
pressuras persecutionesque justorum dicit idem Paulus
exemplum esse judicii Dei <note>(II Thess. I, 5)</note>. Quae
sententia latius ab apostolo Petro manifestatur, sicut
supra commemoravi, ubi ait, <hi>tempus</hi> esse <hi>ut judicium
incipiat a domo Domini. Et si initium,</hi> inquit, <hi>a nobis,
qualis finis erit eis qui non credunt Dei Evangelio? Et
<pb n="0412"/>
si justus vix salvus erit, peccator et impius ubi parebunt <note>(I Petr. IV, 17, 18)</note>
            </hi>?
Hinc enim intelligitur quomodo
non parcatur impiis, tanquam sarmentis praecisis
ad combustionem; quando justis non parcitur
propter perficiendam purgationem. Nam et ipse Petrus
testatur haec illius voluntate fieri, qui in Libris
veteribus ait, Non parcam, nec justo, nec peccatori.
Dicit enim et ipse: <hi>Melius est bene facientes, si velit
Spiritus Dei, pati, quam male facientes <note>(Id. III, 17)</note>
            </hi>.
Cum ergo ex voluntate Spiritus Dei patiuntur bene facientes,
non parcitur justis; cum autem male facientes,
non parcitur peccatoribus: secundum illius tamen
voluntatem fit utrumque, qui ait, Non parcam,
nec justo, nec peccatori; illum flagellando ut filium,
illum puniendo ut impium.</p>
</div2>

<div2>
          <head>CAPUT XXI.</head>
<p>Ecce ostendi, quantum potui, nos
non colere versatum ex aeterno in tenebris Deum;
sed eum qui lux est, et tenebrae in eo non sunt ullae <note>(I Joan. I, 5)</note>,
atque in se ipso habitat lucem inaccessibilem <note>(I Tim. VI, 16)</note>,
cujus lucis aeternae candor
est coaeterna Sapientia <note>(Sap. VII, 26)</note>. Nec lucis inopinatae
admiratorem: sed lucis factae creatorem, ut
subsisteret; approbatorem, ut maneret. Nec ignarum
futuri: sed mandatorem praecepti, et damnatorem
delicti; ut adversus inobendientiam juste prolata vindicta
praesentes coerceret, futurosque terreret. Nec
improvidum nesciendo quaerentem: sed interrogando
judicantem. Nec invidum ac timentem: sed ab aeterna
vita, quae juste obedienti datur, praevaricatorem juste
prohibentem. Nec sanguinis et adipis appetentem:
sed carnali populo congruis sacrificiis impositis, per
quasdam figuras verum sacrificium promittentem.
Nec livida perturbatione, sed tranquilla bonitate zelantem,
ne uni Deo debens anima castitatem, per
multos falsos corrupta et prostituta turpetur. Nec ira
velut humana, turbide saevientem; sed alia divina,
severe justa retribuentem, quae non propter ulciscendi
libidinem, sed propter judicandi vigorem certo
usu locutionis ira nominatur. Nec ob levia vel nulla
commissa hominum millia perimentem: sed aequissimo
examine per temporales mortalium mortes utilitatem
timoris sui populis imponentem. Nec sine ullo
delectu caeca confusione justos peccatoresque punientem:
sed justis salubrem correptionem propter perfectionem,
peccantibus autem debitam severitatem
propter aequitatem distribuentem. Unde vos apparet,
Manichaei, suspicionibus vestris esse deceptos, cum
male intelligendo Scripturas nostras, vel malos intellectores
experiendo, falsa de Catholicis creditis; ac
sic relicta sana doctrina, conversi ad sacrilegas fabulas,
nimiumque perversi et alienati a societate sanctorum,
nec ex Novo Testamento corrigi vultis, unde
talia proferimus, qualia in Vetere arguitis. Unde fit
ut adversus vos, sicut adversus Paganos, utrumque
Testamentum defendere compellamur.</p>
</div2>

<div2>
          <head>CAPUT XXII.</head>
<p>Sed facite aliquem prorsus carnaliter
ita desipientem, ut Deum colat, non qualem
<pb n="0413"/>
colimus, qui unus et verus est; sed qualem nos colere
dicitis, qui vestris vel calumniis vel suspicionibus
fictus est: nonne etiam iste meliorem colit quam
vos? Quaeso enim, advertite et qualescumque oculos
aperite: neque enim opus est magno acumine ingenii,
ut hoc quod dicam, perspici possit; omnes prudentes
imprudentesque appello: audite, advertite,
judicate. Quanto enim melius deus vester ex aeternitate
versatus esset in tenebris, quam coaeternam sibi
et cognatam lucem mersisset in tenebras? Quanto
melius exortam sibi novam lucem ad fugandas tenebras
miratus laudaret, quam irruentes sibi veteres
tenebras nisi sua luce contenebrata, evitare non
posset? Infelix, si perturbatus; crudelis, si securus
hoc fecit. Melius enim certe a se factam lucem videret,
et miraretur bonam, quam a se genitam faceret
malam: quae sic ab eo repulit tenebras inimicas, ut
ei fieret inimica. Hoc enim culpae imputabitur damnandis
in globo illis reliquiis, quod errare se a priore
lucida sua natura passae sunt, et inimicae lumini sancto
exstiterunt: quod antequam eis accideret, ex
aeternitate, si nesciebant hoc sibi futurum, aeternas
ignorantiae tenebras; si autem sciebant, aeternas timoris
tenebras patiebantur. Ecce vere pars et substantia
dei vestri in suis tenebris ex aeternitate versata
est: nec postea lucem novam mirata est, sed
alias tenebras alienas, quas semper timebat, incurrit.
Porro ipse Deus, cujus illa pars erat, si eidem
parti suae futurum tantum malum timebat, etiam
ipsum occupaverant timoris tenebrae: si autem hoc
futurum nesciebat, ignorantiae tenebris caecabatur:
si autem hoc parti suae futurum sciebat, et non timebat,
pejores sunt tenebrae tantae crudelitatis, quam
vel ignorantiae vel timoris: neque enim habebat deus
vester quod in ipsa carne, quam non a Deo, sed ab
Hyle factam dementissime creditis, sic laudat Apostolus, <hi>Si patitur unium membrum, compatiuntur omnia
membra 
 <note>(I Cor. XII, 26)</note>
            </hi>. Sed non accusamus: praesciebat,
timebat, dolebat, sed quid faceret non habebat.
In his ergo suae miseriae tenebris ex aeternitate
versatus est: nec postea novam lucem, quae ab
illo tenebras, fugaret, miratus est; sed alias tenebras,
quas semper timuit, magno malo suae lucis
expertus est. Quanto melius, non dicam praeceptum
daret sicut Deus, sed praeceptum acciperet sicut homo;
quod bono suo custodiret, malo suo contemneret,
in utroque tamen motu animi libera voluntate
uteretur, potius quam contra voluntatem ad contenebrandam
lucem suam inevitabili necessitate premeretur?
Nam illud multo utique melius esset, ut praeceptum
daret humanae naturae quam peccaturam esse
nesciret, quam naturam suam divinam necessitate
pressus peccare compelleret. Evigilate, et dicite nobis
quomodo vincit tenebras, quem vincit necessitas.
Haec jam erat apud illum hostis major, a qua
<pb n="0414"/>
victus et jussus cum minore pugnavit. Quanto melius
nesciret quo ab ejus facie fugisset Adam, quam ipse
primo a facie durae ac dirae necessitatis, et postea a
facie diversae atque adversae gentis quo fugeret non
haberet? Quanto melius naturae humanae invideret
vitam beatam, quam naturam divinam daret in miseriam:
desideraret sanguinem et adipem sacrificiorum
potius, quam ipse toties etiam idolis mactaretur,
mixtus adipi et sanguini omnium victimarum: perturbaretur
zelo, si illa sacrificia et diis aliis offerrentur,
potius quam ipse ligatus, non solum in omnibus
fructibus, verum etiam in omnibus carnibus, per
omnes aras, omnibus daemonibus offerretur? Quanto
melius vel humana indignatione commotus ac turbidus
peccantibus et suis et alienis irasceretur, quam
ipse non solum in omnibus irascentibus, sed etiam
in omnibus timentibus turbaretur, in peccantibus omnibus
coinquinaretur, in damnatis omnibus puniretur;
ubique ligatus ex illa sua parte, quam ad tale dedecus
innocentem ipse damnavit, ut per illam vinceret
quod timebat; etiam ipse sub tam exitiosa necessitate
damnatus, ut ei damnata pars ejus posset ignoscere,
si cum jam miser sit, vel humilis esset? Nunc autem
quis ferat reprehendi a vobis Deum irascentem suis
alienisque peccantibus, cum deus quem fingitis,
membra sua, quae coactus coegit ire in fauces peccati,
postea damnet in globo? Quod quidem cum faciet,
ut dicitis, iram non habebit. Sed miror si frontem
habebit inferendo in eos quasi vindictam, a quibus
petere deberet veniam, et dicere: Obsecro, ignoscite,
membra mea estis; quando ego in vos istud, nisi
victus necessitate, facere possem? Scitis et vos, quod
tunc quando vos huc misi, horrendus hostis eruperat:
quod autem nunc vos hic illigo, timeo ne rursus
erumpat. Jam certe etiam illud fatemini, multo
melius esse hominum millia ob nullam vel levem culpam
temporali morte interficere, quam membra sua,
id est, membra Dei, substantiam Dei, et plane Deum,
et in peccati voraginem tradere, et poenae sempiternae
colligatione damnare. Si enim esset illis membris
peccandi vel non peccandi liberum arbitrium:
quanquam de substantia Dei, quae vere substantia
Dei est, ac per hoc omnino incommutabilis, quemadmodum
hoc dicatur, non invenitur. Deus enim
omnino peccare non potest, sicut negare se ipsum
non potest <note>(II Tim. II, 13)</note>: homo autem potest peccare,
et Deum negare; sed si nolit, non facit: si ergo
istis membris dei vestri, velut animae humanae ac rationali,
esset, ut dixi, peccandi vel non peccandi liberum
voluntatis arbitrium, recte fortasse pro gravibus
criminibus illo globi supplicio plecterentur:
nunc autem libertatem voluntatis illas particulas habuisse,
dicere non potestis, quam totus deus ipse
non habuit: quia si eas non mitteret in peccatum,
totus a tenebrarum gente pervasus peccare cogeretur:
quod si cogi non possent, peccavit, cum eas eo misit
ubi cogi possent; et ideo magis ipse illo velut parricidali
culeo dignus, qui hoc fecit libero imperio, quam
<pb n="0415"/>
illae quae obtemperando illuc ierunt, ubi recte vivendi
arbitrium liberum perdiderunt. Si autem ad peccandum
et ipse invasus atque possessus cogi posset, nisi
per suae partis primo flagitium, deinde supplicium,
sibi providisset, nullaque fuit in deo vestro, nec in
ejus partibus libera voluntas: non se fingat judicem,
sed agnoscat reum; non quia passus est quod nolebat,
sed quia se simulat justa retribuere, damnando
eos quos novit malum passos esse potius, quam
fecisse: quod ad hoc tantum simulat, ne victus inveniatur;
quasi aliquid prosit alicui misero, si felix aut
fortunatus vocetur. Nempe jam et hoc melius erat, ut
deus vester sine ullo aequitatis examine hominibus
nec justis nec peccatoribus parceret (quod in reprehensione
Dei nostri Faustus nihil intelligens ultimum
posuit), quam in membra sua sic saeviret: ut parum
sit quod ea inexpiabiliter venenanda hostibus obtulit,
nisi etiam falso crimine iniquitatis accuset. Quae
ideo merito dicit pendere tam immane ac sine fine
supplicium, quod errare se a priore sua lucida natura
passa sunt, et inimica lumini sancto exstiterunt.
Unde, nisi quia, ut ipse dicit, ita erant inviscerata
primae aviditati principum tenebrarum, ut originem
suam recolere, seque ab hostili natura discernere
non valerent? Ergo animae hujusmodi nihil mali ipsae
fecerunt, sed innocentes tantum malum perpessae
sunt. Quo faciente, nisi illo primitus, qui ut a se in
tantum malum procederent, imperavit? Pejorem ergo
expertae sunt patrem, quam hostem. Pater enim eas
ad tantum malum misit; hostis autem tanquam
bonum appetivit, cupiens perfrui, non nocere: ille
sciens nocuit, ille nesciens. Sed deus infirmus atque
inops aliter sibi consulere non valebat, prius adversus
hostem improbum, et post adversus inclusum.
Saltem ergo non accuset eas, quarum obedientia tutus
est, quarum morte securus est. Si enim coactus
est praeliari, numquid et calumniari? Nam quando se
errare a priore sua lucida natura passae sunt et inimicae
lumini sancto exstiterunt, ad hoc utique ab
hoste coactae sunt, cui si resistere non valuerunt, innocentes
damnantur: si autem valuerunt, nec voluerunt,
quid adhuc tam fabulose inducitis naturam
mali, cum a propria voluntate sit origo peccati? Hoc
enim certe sua culpa, non vi aliena fecerunt, quod
cum possent malo resistere, noluerunt. Quod enim
si facerent, bene facerent; si autem non facerent,
graviter immaniterque peccarent: si potuerunt, et
non fecerunt, utique noluerunt. Si ergo noluerunt,
voluntatis crimen est, non necessitatis. A voluntate
igitur initium peccati: unde autem initium peccati,
inde initium mali, vel faciendi contra justum praeceptum,
vel patiendi secundum justum judicium.
Proinde nulla causa est cur quaerentes unde sit malum,
irrueritis in hujus erroris tam magnum malum,
ut naturam tot bonis abundantem, naturam mali diceretis;
et in natura summi boni ante commixtionem
<pb n="0416"/>
naturae mali, horrendum necessitatis malum poneretis.
Et hujus enim erroris vestri causa superbia est,
quam non habebitis, si nolitis: sed vos dum vultis
illud quo irruistis, quoquo modo defendere, aufertis
originem peccati a voluntatis arbitrio, et ponitis in
vana et falsa fabula naturam mali. Ac per hoc restat
ut dicatis etiam illas animas in horribili globo aeterna
colligatione damnandas, non voluntate, sed necessitate
inimicas lumini sancto exstitisse; talemque deum
vestrum judicem constituatis, apud quem nihil prodesse
possitis eis, quarum causam demonstrata necessitate
defenditis; et talem regem, a quo fratribus
vestris, filiis et membris illius, quorum inimicitias
adversus vos et ipsum, non voluntate, sed necessitate
exstitisse perhibetis, nec indulgentiam impetrare
valeatis. O immanissimam crudelitatem! nisi quod
convertitis vos ad ipsius defensionem, ut eum quoque
ista quod necessitate faciat excusetis. Si ergo possetis
invenire alterum judicem, qui liber vinculo necessitatis
moderator existeret aequitatis; istum certe in
illo globo non forinsecus figeret, sed cum ipso terribili
hoste intus includeret. Cur enim non juste prior
sit ad poenam damnationis, qui prior est ad crimen
necessitatis? Quanto ergo melius eligeretis deum in
comparatione pejoris, non qualem colimus, sed qualem
nos colere vel fingitis vel putatis, qui sine ullo
aequitatis examine, sine ulla distinctione damnationis
et disciplinae, non parceret servis suis, nec justo
nec peccatori, potius quam non parceret membris
suis, vel innocentibus, si necessitas crimen non est;
vel illi obtemperando factis nocentibus, si et necessitas
crimen est: ut ab illo in aeternum damnarentur,
cum quo vel simul absolvi, si post victoriam respiraret
libertas, vel simul damnari debuerunt, si et post
victoriam tantum saltem valeret necessitas, ut aliquid
valeret et aequitas. Sicut autem deum, non illum verum
et summum quem colimus, sed alium nescio
quem falsum confingitis, quem nos colere vel arbitramini
vel calumniamini, qui tamen etiam ipse multo
est melior deo vestro; ambo enim non sunt, et a
vobis ambo finguntur: sed meliorem fingitis eum,
quem tanquam nostrum accusatis, quam eum quem
vestrum adoratis.</p>
</div2>

<div2>
          <head>CAPUT XXIII.</head>
<p>Sic et Patriarchas et Prophetas
non tales vituperatis, quales honorantur a nobis; sed
quales Libris nostris non intellectis malevola vanitate
finxistis: quos tamen etiam ipsos quales fuisse suspicamini,
parum est si dicam vestris Electis omnia Manichaei
mandata servantibus, nisi etiam ostendam ipso
deo vestro esse meliores: quod non aggrediar demonstrare,
nisi prius sanctos patres nostros Patriarchas
et Prophetas a criminationibus vestris, adjuvante me
Domino, adversum corda carnalia, perspicua ratione
defendero. Et vobis quidem, Manichaei, sic respondere
sufficeret, ut etiam vitia quae putatis nostrorum, laudibus
vestrorum praeponenda doceremus; addentes
ad cumulum confusionis vestrae, ut etiam deus vester
<pb n="0417"/>
longe pejor inveniretur hominibus, quales nostros patres
fuisse jactatis. Sic ergo, ut dixi, vobis respondere
sufficeret: sed quoniam nonnulli etiam praeter vestra
vaniloquia sua sponte commoventur, vitam Prophetarum
in Vetere Testamento comparantes vitae Apostolorum
in Novo Testamento, nec valentes discernere
consuetudinem temporis illius quo promissio velabatur,
a consuetudine temporis istius quo promissio
revelatur; eis magis respondere compellor, qui vel
temperantiam suam audent praeferre Prophetis, vel
nequitiae suae quaerunt patrocinia de Prophetis.</p>
</div2>

<div2>
          <head>CAPUT XXIV.</head>
<p>Qua in re hoc primum dico, illorum
hominum non tantum linguam, verum etiam
vitam fuisse propheticam; totumque illud regnum gentis
Hebraeorum, magnum quemdam, quia et magni
cujusdam, fuisse prophetam. Quocirca quod ad eos
quidem attinet, qui illic erant eruditi corde in sapientia
Dei, non solum in iis quae dicebant, sed etiam in
iis quae faciebant; quod autem ad caeteros ac simul
omnes illius gentis homines, in iis quae in illis vel de
illis divinitus fiebant, prophetia venturi Christi et Ecclesiae
perscrutanda est. Omnia enim illa, sicut dicit
Apostolus, <hi>figurae nostrae fuerunt <note>(I Cor. X, 6)</note>
            </hi>.</p>
</div2>

<div2>
          <head>CAPUT XXV.</head>
<p>Sic autem isti in quibusdam factis,
a quorum altitudine longe sunt, reprehendunt tanquam
libidinem Prophetarum, sicut nonnulli etiam sacrilegi
Paganorum reprehendunt tanquam stultitiam
vel potius tanquam dementiam Christi, quia tempore
anni non congruo poma quaesivit in arbore <note>(Matth.
XXI)</note>; aut puerilis cujusdam fatuitatis affectum quod
inclinato capite digito scribebat in terra, et cum hominibus
interrogantibus respondisset, rursus hoc facere
coepit <note>(Joan. VIII)</note>. Nihil enim sapiunt, nec intelligunt
in magnis animis quasdam virtutes vitiis parvorum
esse simillimas, nonnulla specie, sed nulla
aequitatis comparatione. Similes autem sunt qui in
magnis ista reprehendunt, pueris imperitis in schola,
qui cum pro magno didicerint, nomini numeri singularis
verbum numeri singularis esse reddendum, reprehendunt
latinae linguae doctissimum auctorem, quia
dixit, <hi>Pars in frusta secant <note>(Virgil. Aeneid. lib. 1, vers.
212)</note>
            </hi>. Debuit enim, inquiunt, dicere, Secat. Et quia
norunt Religionem dici, culpant eum quia geminata
littera dixit, <hi>Relligione patrum <note>(Id., lib. 2, vers. 715)</note>
            </hi>.
Unde non absurde fortasse dicatur, in genere suo,
quantum distant schemata et metaplasmi doctorum
a soloecismis et barbarismis imperitorum, tantum distare
figurata facta Prophetarum a libidinosis peccatis
iniquorum: ac per hoc, sicut puer in barbarismo reprehensus,
si de Virgilii metaplasmo se vellet defendere,
ferulis caederetur; ita quisquis cum ancilla suae
conjugis volutatus, Abrahae factum, quod de Agar prolem
genuerit, in exemplum defensionis assumpserit,
utinam non plane ferulis, sed vel fustibus coercitus
emendetur, ne cum caeteris adulteris aeterno supplicio
puniatur. Minimae quidem illae res, istae autem magnae
sunt; nec ad hoc inde ducta similitudo est, ut schema
<pb n="0418"/>
sacramento, et soloecismus adulterio coaequetur: verumtamen
proportione sui cujusque generis, quod in
illis locutionum quibusdam virtutibus seu vitiis peritia
vel imperitia, hoc in his morum quamvis longe in diverso
genere virtutibus seu vitiis sapientia vel insipientia
valet.</p>
</div2>

<div2>
          <head>CAPUT XXVI.</head>
<p>Quapropter, ne in quaeque laudanda
vel vituperanda, accusanda vel defendenda,
coercenda vel relaxanda, damnanda vel absolvenda,
appetenda vel vitanda, temere irruamus, in quibus
omnibus peccata seu recte facta versantur, prius quid
sit peccatum considerare debemus; tunc deinde inspicere
facta Sanctorum, Libris conscripta divinis, ut
si qua et ipsorum peccata invenerimus, ob quam utilitatem
sint etiam ipsa condita litteris, memoriaeque
mandata, diligenti quantum possumus ratione videamus.
Quae autem repererimus stultis seu malevolis videri
peccata esse quae non sunt, nec tamen in eis eminent
aliqua exempla virtutum, haec quoque intueamur
quam ob causam illis inserta sint Litteris, quas ad utilitatem
vitae praesentis regendae et futurae adipiscendae
conditas salubriter credimus. Porro autem quaecumque
in factis Sanctorum elucent documenta justitiae,
nullus vel imperitorum dubitat debuisse conscribi. De
illis ergo potest esse quaestio, quae vel inaniter scripta
videri possunt, si nec recte facta apparent, nec peccata
sunt; vel etiam perniciose, si peccata esse convincuntur,
ne valeant ad imitationem, sive in ipsis
libris reprehensa non sint, et ideo putari etiam possint
non esse peccata; sive illic quoque reprehensa sint,
sed sub facili spe veniae committantur, quia et in sanctis
inventa sunt.</p>
</div2>

<div2>
          <head>CAPUT XXVII.</head>
<p>Ergo peccatum est, factum vel
dictum vel concupitum aliquid contra aeternam legem.
Lex vero aeterna est, ratio divina vel voluntas Dei,
ordinem naturalem conservari jubens, perturbari vetans.
Quisnam igitur sit in homine naturalis ordo,
quaerendum est. Constat enim homo ex anima et corpore:
sed hoc et pecus. Nulli autem dubium est, animam
corpori, naturali ordine praeponendam. Verum
animae hominis inest ratio, quae pecori non inest. Proinde,
sicut anima corpori, ita ipsius animae ratio caeteris
ejus partibus, quas habent et bestiae, naturae lege
praeponitur: inque ipsa ratione, quae partim contemplativa
est, partim activa, procul dubio contemplatio
praecellit. In hac enim et imago Dei est, qua per fidem
ad speciem reformamur. Actio itaque rationalis contemplationi
rationali debet obedire, sive per fidem imperanti,
sicuti est quamdiu peregrinamur a Domino <note>(II Cor. V, 6)</note>;
sive per speciem, quod erit cum similes
ei erimus, quoniam videbimus eum sicuti est <note>(I Joan.
III, 2)</note>, effecti etiam in spirituali corpore ex gratia ejus
aequales Angelis ejus <note>(Matth. XXII, 30)</note>, recepta stola
prima immortalitatis et incorruptionis, qua induetur
hoc mortale et corruptibile nostrum, ut absorbeatur
mors in victoriam <note>(I Cor. XV, 53, 54)</note> justitia perfecta
per gratiam. Quia et sancti ac sublimes Angeli habent
contemplationem et actionem suam; id enim sibi agendum
<pb n="0419"/>
imperant, quod ille quem contemplantur, jubet,
cujus aeterno imperio liberaliter, quia suaviter, serviunt:
nos vero, quorum corpus mortuum est propter
peccatum, antequam vivificet Deus et mortalia corpora
nostra per inhabitantem Spiritum ejus in nobis <note>(Rom.
VIII, 10, 11)</note>, pro modulo infirmitatis nostrae secundum
aeternam legem qua naturalis ordo servatur, juste vivimus,
si vivamus ex fide non ficta, quae per dilectionem
operatur <note>(Galat. V, 6)</note>: habentes in conscientia
bona spem repositam in coelis immortalitatis et incorruptionis,
et ipsius perficiendae justitiae usque ad
quamdam ineffabiliter suavissimam saturitatem, quam
in ista peregrinatione oportet esuriri ac sitiri, quamdiu
per fidem ambulamus, non per speciem <note>(II Cor. V, 7)</note>.</p>
</div2>

<div2>
          <head>CAPUT XXVIII.</head>
<p>Quapropter hominis actio serviens
fidei servienti Deo, refrenat omnes mortales
delectationes, et eas coercet ad naturalem modum,
meliora inferioribus ordinata dilectione praeponens.
Si enim nihil delectaret illicitum, nemo peccaret.
Peccat ergo, qui delectationem illiciti relaxat potius
quam refrenat. Est autem illicitum, quod lex illa
prohibet, qua naturalis ordo servatur. Utrum autem
sit aliqua rationalis creatura, quam nihil possit illicitum
delectare, magna quaestio est. Quod si est, non
in eo genere factus est homo, nec illa natura angelica,
quae in veritate non stetit: sed in eo genere ista
rationalia facta sunt, ut inesset eis possibilitas frenandi
delectationem ab illicito, quam non frenando
peccaverunt. Magna est itaque et humana creatura,
quandoquidem per eam possibilitatem instauratur,
per quam si voluisset, nec cecidisset. Magnus ergo
Dominus, et laudabilis valde <note>(Psal. XLVII, 2)</note>, qui
condidit eam. Condidit enim et inferiores, quae non
possunt peccare; condidit et meliores, quae nolunt
peccare. Bestialis enim natura non peccat, quia
nihil facit contra aeternam legem, cui sic subdita
est, ut ejus particeps esse non possit. Rursus angelica
sublimis natura non peccat, quia ita particeps est
legis aeternae, ut solus eam delectet Deus, cujus voluntati
sine ullo experimento tentationis obtemperat.
Homo autem, cujus propter peccatum tentatio est
vita super terram <note>(Job VII, 1)</note>, subdat sibi quod habet
commune cum bestiis; subdat Deo quod habet commune
cum Angelis: donec justitia et immortalitate
perfecta atque percepta, ab istis exaltetur, illis
aequetur.</p>
</div2>

<div2>
          <head>CAPUT XXIX.</head>
<p>Mortales autem delectationes
usque ad reparandam seu custodiendam istam mortalem
salutem, sive uniuscujusque hominis, sive
ipsius humani generis, vel excitandae vel relaxandae
sunt: ultra si prolapsae fuerint, et contra temperantiae
rationem hominem non se regentem abripuerint,
libidines erunt profecto illicitae ac turpes, et dignae
doloribus emendari. Quod si etiam perturbatum rectorem
in tantam voraginem perditae consuetudinis
mergant, ut vel inultas fore credens, confessionis et
poenitentiae negligat medicinam, qua correctus emergat;
vel pejore morte cordis contra illam aeternam
providentiae legem blasphemum eis patrocinium defensionis
<pb n="0420"/>
adhibeat, atque ita diem fungatur extremum:
non jam emendatione, sed damnatione dignum
lex illa irreprehensibilis censet.</p>
</div2>

<div2>
          <head>CAPUT XXX.</head>
<p>Aeterna ergo lege consulta, quae
ordinem naturalem conservari jubet, perturbari
vetat, videamus quid peccaverit, id est, quid contra
istam legem fecerit pater Abraham in his quae velut
magna crimina Faustus objecit. <hi>Habendae,</hi> inquit, <hi>prolis insana flagrans cupidine, et Deo, qui id jam sibi
de Sara conjuge promiserat, minime credens, cum pellice
volutatus sit.</hi> 
 Insana vero iste Faustus criminandi cupiditate
caecatus, et haeresis suae nefas prodidit, et
Abrahae concubitum nesciens erransque laudavit. Sicut
enim lex aeterna, id est, voluntas Dei creaturarum
omnium conditoris conservando naturali ordini
consulens, non ut satiandae libidini serviatur, sed ut
saluti generis prospiciatur, ad prolem tantummodo
propagandam, mortalis carnis delectationem dominatu
rationis in concubitum relaxari sinit: sic e contrario
perversa lex Manichaeorum, ne deus eorum,
quem ligatum in omnibus seminibus plangunt, in
conceptu feminae arctius colligetur, prolem ante
omnia devitari a concumbentibus jubet, ut deus eorum
turpi lapsu potius effundatur, quam crudeli nexu
vinciatur. Non igitur Abraham prolis habendae insana
cupiditate flagrabat, sed Manichaeus prolis devitandae
insana vanitate delirabat. Proinde ille naturae ordinem
servans, nihil humano concubitu agebat, nisi ut
homo nasceretur: iste perversitatem fabulae observans,
nihil in quolibet concubitu timebat, nisi ne deus
captivaretur.</p>
</div2>

<div2>
          <head>CAPUT XXXI.</head>
<p>Ubi autem Faustus in facto
Abrahae velut conscientiam culpat uxoris, ibi malo
quidem animo et intentione vituperandi, sed tamen
nesciens et nolens utrumque collaudat. Neque enim
conscientiam suam flagitio conjugis miscuit, quo ille
suam libidinem turpi et illicita voluptate satiaret:
sed etiam illa naturali ordine filios volens, seque sterilem
sciens, ancillaris uteri fecunditatem in usum
juris sui potestate licita vindicavit; non cedens viro
concupiscentis, sed jubens obedienti <note>(Gen. XVI, 2-4)</note>.
Neque hoc inordinata superbia: quis enim nescit
uxorem marito tanquam domino debere servire? Sed
quod ad membra corporis attinet, quibus sexus ipse
distinguitur, Apostolus dicit, <hi>Similiter et vir sui corporis
potestatem non habet, sed mulier <note>(I Cor. VII, 4)</note>
            </hi>:
ut cum in caeteris actibus ad humanam pacem pertinentibus,
mulier viro debeat servitutem, hujus unius
rei, qua sexus utriusque carnali sorte discernitur, et
carnali commixtione concernitur, similem in se habeant
potestatem, vir in uxorem, et uxor in virum.
Prolem igitur, quam de se habere Sara non poterat,
de ancilla habere voluit: ex eo tamen semine, ex
quo et de se, si posset, habere debebat. Nunquam
hoc faceret mulier, si in corpore viri carnali concupiscentia
teneretur; zelaret enim potius pellicem,
non faceret matrem: nunc vero propterea sic propagandi
<pb n="0421"/>
voluntas pia fuit, quia concumbendi voluntas
libidinosa non fuit.</p>
</div2>

<div2>
          <head>CAPUT XXXII.</head>
<p>Illud sane defendi non potest,
si Abraham, sicut Faustus objecit, minime credens
Deo, qui sibi jam prolem de Sara promiserat, de Agar
suscipere voluit. Sed apertissime falsum est: nondum
hoc promiserat Deus. Recenseant Scripturae illius
superiora, qui volunt; invenient semini Abraham
jam fuisse promissam terram et innumerabilis multitudinis
abundantiam <note>(Gen. XII, 3)</note>, nondum tamen
fuisse patefactum quomodo illius seminis esset futura
propagatio, utrum ex carne Abrahae, si de se ipse generaret;
an ex voluntate, si aliquem forte adoptaret:
deinde si de carne ipsius, utrum ex Sara, an ex alia
prorsus, nondum manifestatum fuit. Legant, inquam,
qui volunt, et invenient Faustum aut falli imprudenter,
aut fallere impudenter. Itaque Abraham, cum sibi
videret non nasci filios, et tamen semini suo factam
promissionem teneret, primo de adoptione cogitabat.
Hoc indicat, quod cum Deo loquens, ait de vernaculo
suo, <hi>Hic haeres meus erit:</hi> tanquam diceret, Quia de
me ipso mihi semen non dedisti, in isto comple quod
meo semini promisisti. Si enim semen cujusque non
appellaretur, nisi quod de ejus carne nasceretur, nec
nos appellaret Apostolus semen Abrahae <note>(Galat. III,
29)</note>, qui certe originem carnis ab illo non ducimus,
sed imitatione fidei semen ejus facti sumus, credentes
in Christum, cujus caro ex illius carne propagata
est. Tunc ergo Abraham audivit a Domino, <hi>Non hic
erit haeres tuus; sed qui exiet de utero tuo, ipse erit haeres
tuus <note>(Gen. XV, 3, 4)</note>
            </hi>. Jam tunc adoptionis cogitatione
sublata, cum de se ipso semen speraret
Abraham, restabat incertum, utrum ex Sara, an ex
alia: quod illi Deus occultare voluit, donec prius ex
ancilla Vetus Testamentum figuraretur. Quid ergo
mirum, si videns Abraham sterilem uxorem, cupientem
sibi prolem, quam parere ipsa non potuit, ex
famula sua et ex marito provenire, non suae carnali
cupiditati cessit, sed conjugali potestati obtemperavit;
credens hoc Saram ex Dei nutu voluisse, qui jam
ex se ipso illi haeredem promiserat, sed ex qua femina
non praedixerat? Frustra igitur Faustus ad objiciendum
hoc crimen insanus insiluit, tanquam infidelem
Abraham infideliter arguens. Caetera enim caecitate
non credendi nec valuit intelligere, hoc autem
libidine calumniandi neglexit et legere.</p>
</div2>

<div2>
          <head>CAPUT XXXIII.</head>
<p>Quod autem justum et fidelem
virum matrimonii sui infamissimum nundinatorem
appellans, avaritiae ac ventris causa duobus regibus
Abimelech et Pharaoni diversis temporibus Saram
conjugem suam sororem mentitum, quia erat pulcherrima,
in concubitum asserit venditasse, non ore veridico
a turpitudine separat honestatem, sed ore maledico
totum vertit in crimen. Hoc enim Abrahae factum
lenocinio simile videtur, sed non valentibus ex
illius aeternae legis lumine a peccatis recte facta discernere:
<pb n="0422"/>
quibus et constantia pertinacia videri potest,
et virtus fiduciae vitium putari audaciae, et quaecumque
similiter objiciuntur quasi non recte agentibus,
a non recte cernentibus. Neque enim Abraham
flagitio consensit uxoris, ejusque vendidit adulterium:
sed sicut illa famulam suam non libidini mariti
permisit, sed officio generandi ultro intulit, nequaquam
turbato ordine naturali, ubi ejus potestas
erat, jubens potius obedienti, quam cedens concupiscenti;
sic et ipse conjugem castam et casto corde
sibi cohaerentem, de cujus animo, ubi pudicitiae virtus
habitabat, nullo modo dubitabat, tacuit uxorem,
dixit sororem; ne se occiso, ab alienigenis atque impiis
captiva possideretur; certus de Deo suo quod
nihil eam turpe ac flagitiosum perpeti sineret. Nec
eum fides ac spes fefellit: namque Pharao territus
monstris, multisque propter eam malis afflictus, ubi
ejus esse uxorem divinitus didicit, illaesam cum honore
restituit; Abimelech autem somnio commonitus
atque edoctus, similiter fecit <note>(Gen. XII et XX)</note>.</p>
</div2>

<div2>
          <head>CAPUT XXXIV.</head>
<p>Nonnulli quidem, non calumniosi
et maledici, sicut Faustus, sed eisdem Libris
honorem debitum deferentes, quos iste vel non intelligendo
reprehendit, vel reprehendendo non intelligit,
cum hoc Abrahae factum considerarent, visum
est eis quod a firmitate fidei subdefecerit atque titubaverit,
et timore mortis, sicut Dominum Petrus <note>(Matth. XXVI, 70-74)</note>,
ita iste negaverit uxorem.
Quod si ista necesse esset intelligi, peccatum hominis
agnoscerem; nec ideo cuncta ejus merita deleta atque
oblitterata censerem, sicut nec illius apostoli: quanquam
culpa non sit aequalis, negare uxorem, et negare
Salvatorem. Nunc vero cum habeam quod intelligam,
ne hoc intelligam, nulla causa cogor temeritate
labi ad reprehendendum, quem nemo convincit timore
lapsum fuisse ad mentiendum. Neque enim
utrum ejus uxor esset interrogatus, non esse respondit:
sed cum ab eo quaereretur quid ei esset illa mulier,
indicavit sororem, non negavit uxorem: tacuit
aliquid veri, non dixit aliquid falsi.</p>
</div2>

<div2>
          <head>CAPUT XXXV.</head>
<p>An usque adeo desipimus, ut
hic Faustum sequamur, qui ait sororem mentitum,
quasi genus Sarae aliunde didicerit, cum id sancta
Scriptura non aperuerit? Puto justum esse ut in ea
re, quam noverat Abraham, nos autem non novimus,
Patriarchae potius credamus loquenti quod scit, quam
Manichaeo criminanti quod nescit. Cum igitur Abraham
eo tempore viveret in rebus humanis, quo quidem
jam fratres ex utroque aut ex altero vel altera
parente natos necti conjugio non licebat, filios autem
fratrum aliosque longinquiore gradu generis consanguineos, 
nulla lege, nulla potestate prohibita consuetudo
jungebat; quid mirum si sororem suam, id est, ex
patris sui sanguine procreatam habebat uxorem?
Nam hoc ipse reddenti sibi eam regi dixit de patre esse
sororem, non de matre: ubi certe ut sororem mentiretur,
nullo jam timore cogebatur, quando ille uxorem
<pb n="0423"/>
ejus esse didicerat, et eam divinitus territus cum
honore reddebat. Fratres autem sive sorores generali
nomine consanguineos vel consanguineas solere apud
veteres appellari, Scriptura testatur. Nam et Tobias
dicit Deo, cum oraret antequam misceretur uxori, <hi>Et
nunc, Domine, tu scis quoniam non luxuriae causa accipio
sororem meam <note>(Tob. VIII, 9)</note>
            </hi>: cum esset illa non
ex concubitu ejusdem patris, nec ex eodem matris
utero, sed ex eadem stirpe cognationis exorta <note>(Id.
VI, 11 et VII, 2)</note>. Et Loth frater Abrahae dicitur <note>(Gen.
XIII, 8)</note>, cum patruus ejus esset Abraham <note>(Id. XI, 31)</note>:
ex qua vocabuli consuetudine etiam fratres Domini
vocantur in Evangelio, non utique quos Maria virgo
pepererat, sed ex ejus consanguinitate omnes propinqui <note>(Matth. XII, 46)</note>.</p>
</div2>

<div2>
          <head>CAPUT XXXVI.</head>
<p>Dicet aliquis: Cur non potius
ita de Deo suo praesumpsit Abraham, ut fateri non
timeret uxorem? Neque enim Deus ab illo mortem
non poterat repellere quam timebat, eumque cum
conjuge sua ab omni pernicie in illa peregrinatione
tutari, ut nec uxor ejus, quamvis esset pulcherrima,
appeteretur ab aliquo, nec propter illam ipse necaretur.
Poterat sane hoc efficere Deus: quis ita sit demens
ut hoc neget? Sed si interrogatus Abraham, illam
feminam indicaret uxorem, duas res tuendas
committeret Deo, et suam vitam, et conjugis pudicitiam.
Pertinet autem ad sanam doctrinam, quando
habet quod faciat homo, non tentare Dominum Deum
suum <note>(Deut. VI, 16)</note>. Neque enim et ipse Salvator
non poterat tueri discipulos suos, quibus tamen ait: <hi>Si vos persecuti fuerint in una civitate, fugite in aliam <note>(Matth. X, 23)</note>
            </hi>.
Cujus rei prior exemplum praebuit. Nam
cum potestatem haberet ponendi animam suam, nec
eam poneret, nisi cum vellet <note>(Joan. X, 18)</note>, in Aegyptum
tamen infans portantibus parentibus fugit <note>(Matth. II,
14)</note>: et ad diem festum non evidenter, sed latenter
ascendit, cum alias palam loqueretur Judaeis irascentibus
et inimicissimo animo audientibus, nec tamen
valentibus in eum mittere manus, quia nondum
venerat hora ejus <note>(Joan. VII, 10, 30)</note>: non cujus
horae necessitate cogeretur mori, sed cujus horae opportunitate
dignaretur occidi. Qui ergo palam docendo, et
arguendo et tamen inimicorum rabiem valere in se aliquid
non sinendo, Dei demonstrabat potestatem; idem
tamen fugiendo et latendo hominis instruebat infirmitatem,
ne Deum tentare audeat, quando habet quod
faciat, ut quod cavere oportet evadat. Neque enim et
apostolus Paulus desperaverat adjutorium protectionemque
divinam, fidemque perdiderat, quando per
murum in sporta submissus est, ut inimicorum manus
effugeret <note>(Act. IX, 25)</note>. Non ergo in Deum non credendo
sic fugit: Sed Deum tentando sic fugere noluisset,
cum sic fugere potuisset. Proinde cum inter
ignotos propter excellentissimam pulchritudinem Sarae,
et ejus pudicitia et mariti vita esset in dubio, nec utrumque
tueri posset, Abraham, verumtamen unum horum
posset, id est, vitam; ne Deum suum tentaret, fecit
<pb n="0424"/>
quod potuit: quod autem non potuit: illi commisit.
Qui ergo se hominem occultare non valuit, maritum
se occultavit, ne occideretur; uxorem Deo credidit,
ne pollueretur.</p>
</div2>

<div2>
          <head>CAPUT XXXVII.</head>
<p>Quanquam scrupulosius disputari
possit, utrum illius mulieris pudicitia violaretur,
etiam si quisquam carni ejus commixtus foret,
cum id in se fieri pro mariti vita, nec illo nesciente,
sed jubente permitteret, nequaquam fidem deserens
conjugalem, et potestatem non abnuens maritalem;
sicut ille adulter non fuit, quando uxoris obtemperans
potestati, de ancilla prolem generare consensit: 
sed propter vim principiorum, quia non ita
duobus viris vivis ad concumbendum femina subditur,
sicut duae feminae uni viro; multo verius et honestius
illud accipimus, quod pater Abraham nec tentavit
Deum, quando vitae suae quantum potuit homo consuluit,
et speravit in Deum cui pudicitiam conjugis
commendavit.</p>
</div2>

<div2>
          <head>CAPUT XXXVIII.</head>
<p>Jam vero in hac re gesta atque
in divinis Libris posita fideliterque narrata,
quem non delectet etiam factum propheticum perscrutari,
et sacramenti ostium pia fide studioque pulsare,
ut aperiat Dominus et ostendat quis tunc in illo figurabatur
viro, et cujus sit uxor quae in hac peregrinatione
atque inter alienigenas pollui macularique non
sinitur, ut sit viro suo sine macula et ruga? In gloriam
 quippe Christi recte vivit Ecclesia, ut pulchritudo
ejus honori sit viro ejus, sicut Abraham propter
Sarae pulchritudinem inter alienigenas honorabatur:
eique ipsi, cui dicitur in Canticis canticorum, <hi>O pulchra
inter mulieres <note>(Cant. I, 7)</note>
            </hi>! ipsius pulchritudinis
merito reges offerunt munera; sicut Sarae obtulit rex
Abimelech, plus in ea mirans formae decus, quod
amare potuit, et violare non potuit. Est enim et
sancta Ecclesia Domino Jesu Christo in occulto uxor.
Occulte quippe atque intus in abscondito secreto spirituali
anima humana inhaeret Verbo Dei, ut sint duo
in carne una: quod magnum conjugii sacramentum
in Christo et in Ecclesia commendat Apostolus <hi>(Ephes, V, 31, 32)</hi>.
Proinde regnum terrenum saeculi
hujus, cujus figuram gerebant reges qui Saram polluere
permissi non sunt, non expertum est nec invenit
Ecclesiam conjugem Christi, id est, quam fideliter illi
tanquam principio viro suo subdita cohaereret, nisi
cum violare tentavit, et divino testimonio per fidem
martyrum cessit, correptumque in posterioribus regibus
honoravit munere, quam correptioni suae subdere
in prioribus non evaluit. Nam quod tunc in eodem
rege prius et posterius figuratum est, hoc in isto
regno prioribus et posterioribus regibus adimpletur.</p>
</div2>

<div2>
          <head>CAPUT XXXIX.</head>

<pb n="0425"/>
<p>Cum autem dicitur de patre
esse sororem Christi Ecclesiam, non de matre, non
terrenae generationis quae evacuabitur, sed gratiae coelestis
quae in aeternum manebit, cognatio commendatur.
Secundum quam gratiam genus mortale non
erimus, accepta potestate ut filii Dei vocemur et simus <note>(I Joan. III, 1)</note>.
Neque enim hanc gratiam de Synagoga
matre Christi secundum carnem, sed de Deo
patre percepimus. Hanc vero cognationem terrenam,
quae ad mortem temporaliter generat, vocans in aliam
vitam ubi nullus moritur, negare nos Christus docuit,
non fateri, cum discipulis ait: <hi>Ne vobis dicatis
patrem in terra; unus est enim Pater vester qui in coelis
est <note>(Matth. XXIII, 9)</note>
            </hi>. Cujus rei praebuit exemplum,
quando et ipse dixit: <hi>Quae mihi mater, aut qui fratres?
Et extendens manum super discipulos, ait: Hi
sunt fratres mei.</hi> Et ne quisquam in hoc vocabulo terrenam
cognationem cogitaret, adjunxit, <hi>Et quicumque
fecerit voluntatem Patris mei, ipse mihi frater, et mater,
et soror est <note>(Id. XII, 48-50)</note>
            </hi>: tanquam diceret, De
Deo patre hanc cognationem appello, non de Synagoga
matre. Ad aeternam quippe vitam nunc voco,
ubi immortaliter natus sum; non ad temporalem,
unde ut vocarem mortalis effectus sum.</p>
</div2>

<div2>
          <head>CAPUT XL.</head>
<p>Quod ergo Ecclesia, cujus uxor sit
occultatur alienigenis, cujus autem soror non tacetur,
haec interim causa facile occurrit, quia occultum et
difficile ad intelligendum est, quomodo anima humana
Verbo Dei copuletur, sive misceatur, sive quid
melius et aptius dici potest, cum sit illud Deus, ista
creatura. Secundum hoc enim sponsus et sponsa, vel
vir et uxor, Christus et Ecclesia dicuntur. Qua vero
cognatione sint fratres Christus et omnes sancti,
gratia divina, non consanguinitate terrena, hoc est,
de patre, non de matre, et effabilius dicitur, et capacius
auditur. Nam et inter se omnes sancti per
eamdem gratiam fratres sunt: sponsus autem caeterorum
societati nullus illorum est. Proinde Christum,
quamvis excellentissimae justitiae atque sapientiae,
tamen hominem multo facilius et proclivius alienigenae
crediderunt, non quidem falso, quod homo
esset: sed quomodo etiam Deus esset ignoraverunt.
Hinc et Jeremias: <hi>Et homo,</hi> inquit, <hi>est, et
quis agnoscet eum <note>(Jerem. XVII, 9)</note>
            </hi>? <hi>Et homo est;</hi> 
quia proditur quod frater est. <hi>Et quis agnoscet
eum?</hi> quia occultatur quod sponsus est. Haec de
patre Abraham adversum impudentissimam et imperitissimam
et calumniosissimam Fausti vocem satis
dicta sint.</p>
</div2>

<div2>
          <head>CAPUT XLI.</head>
<p>Loth autem frater ejus justus et
hospitalis in Sodimis, et ab omni Sodomitarum contaminatione
purus atque integer, ex illo incendio
quod erat similitudo futuri judicii, meruit salvus
evadere; typum gestans corporis Christi, quod in
omnibus sanctis et nunc inter iniquos atque impios
gemit, quorum factis non consentit, et a quorum
commixtione in saeculi fine liberabitur, illis damnatis
<pb n="0426"/>
supplicio ignis aeterni. Sicut autem aliud genus hominum
in ejus uxore figuratum est, eorum scilicet
qui per gratiam Dei vocati, retro respiciunt; non
sicut Paulus, qui ea quae retro sunt obliviscitur, et in
ea quae ante sunt extenditur <note>(Philipp. III, 13)</note>. Unde
et ipse Dominus, <hi>Nemo,</hi> inquit, <hi>imponens manum super
aratrum, et respiciens retro, aptus est regno coelorum <note>(Luc. IX, 62)</note>
            </hi>.
Nec illud exemplum tacuit, quo
nos tanquam sale condiret, ut non fatui negligeremus,
sed prudentes caveremus hoc malum. Unde et illa,
ut hoc admoneret, in statuam salis conversa est.
Nam cum praeciperet ut se quisque perseverantissima
anteriorum intentione ab iis quae retro sunt eriperet, <hi>Mementote,</hi> 
 inquit, <hi>uxoris Loth <note>(Id. XVII, 32)</note>
            </hi>. Sic
etiam in ipso Loth, quando cum eo filiae concubuerunt,
non illud quod cum a Sodomis liberatus est,
sed aliud aliquid figuratum est. Nam tunc ille ipse
Loth futurae Legis videtur gestasse personam, quam
quidam ex illa procreati et sub Lege positi, male intelligendo
quodam modo inebriant, eaque non legitime
utendo infidelitatis opera pariunt. <hi>Bona est</hi> 
enim <hi>Lex,</hi> ait Apostolus, <hi>si quis ea legitime utatur <note>(I Tim. I, 8)</note>
            </hi>.</p>
</div2>

<div2>
          <head>CAPUT XLII.</head>
<p>Nec ideo tamen hoc factum vel
ipsius Loth vel ejus filiarum justificamus, quia significavit
aliquid quod futuram quorumdam perversitatem
praenuntiaret. Aliud enim illae ut hoc facerent
intenderunt, aliud Deus qui hoc fieri permisit, ut
etiam inde aliquid demonstraret, manente recto judicio
suo super peccatum hominum tunc praesentium,
et vigilante providentia sua pro significatione futurorum.
Proinde illud factum cum in sancta Scriptura
narratur, prophetia est: cum vero in illorum vita
qui hoc commiserunt consideratur, flagitium est.</p>
</div2>

<div2>
          <head>CAPUT XLIII.</head>
<p>Nec rursus tanta reprehensione
atque accusatione res digna est, quantam in eam
Faustus inimicus et caecus evomuit. Consulitur enim
aeterna lex illa ordinem naturalem conservari jubens,
perturbari vetans, et non ita de hoc facto judicat, ac
si ille in filias nefaria libidine exarserit, ut earum incestato
corpore frueretur, aut eas haberet uxores: sed
nec de illis feminis, ac si in sui patris carnem exsecrabili
amore flagrassent. Ratio quippe justitiae non
tantum quid factum sit, verum etiam quare factum
sit intuetur, ut ex causis suis facta pendentia libramento
aequitatis examinet. Cum igitur illae ad conservationem
generis prolem quaererent, qui utique in eis humanus
erat et naturalis affectus, nec se crederent invenire
posse alios viros, velut exusto illa conflagratione orbe
terrarum, neque enim discernere poterant quousque
ignis ille saevierit, miscere se patri voluerunt. Potius
quidem nunquam esse matres, quam sic uti patre
debuerunt: verumtamen multum interest, quod ea
causa usae sunt, quam si concupiscentia tam funestae
voluptatis uterentur.</p>
</div2>

<div2>
          <head>CAPUT XLIV.</head>
<p>Ab illo autem opere ita patrem
abhorrere sentiebant, ut id se impleturas esse non
<pb n="0427"/>
crederent, nisi ejus ignorantiam procurarent. Namque,
ut scriptum est, inebriaverunt eum, et se nescienti
miscuerunt <note>(Gen. XIX)</note>. Quapropter culpandus
est quidem, non tamen quantum ille incestus, sed
quantum illa meretur ebrietas. Nam et hanc lex
aeterna condemnat; quia cibum et potum ad ordinem
naturalem non nisi gratia conservandae salutis admittit.
Quamvis ergo inter ebriosum et ebrium plurimum
intersit: nam nec ebriosus semper est ebrius, nec
quisquis aliquando ebrius, consequenter ebriosus est:
tamen in homine justo hujus ipsius, etsi non ebriositatis,
at certe ebrietatis causa quaerenda est. Quid
enim tandem cogebat ut filiabus suis crebra vina miscentibus,
aut fortasse nec mixta crebro porrigentibus,
consentiret aut crederet? An ad hoc filias nimiam
tristitiam fingentes ita voluit consolari, ut illius
destitutionis et materni luctus dolor de cogitatione
mentis ebriae fugaretur, etiam ipsas tantumdem bibere
existimans, et aliqua fraude agentes ne biberent?
Sed etiam talem tristibus suis adhibere consolationem
quomodo virum justum decuerit, non videmus.
An aliqua Sodomitarum arte pessima etiam
paucis poculis patrem sic inebriare potuerunt, ut illud
peccatum cum ignorante, vel potius de ignorante
committerent? Sed mirum si hoc Scriptura divina
tacuisset, vel servum suum Deus sine aliquo voluntatis
ejus vitio perpeti sineret.</p>
</div2>

<div2>
          <head>CAPUT XLV.</head>
<p>Nos tamen Scripturas sanctas,
non hominum peccata defendimus. Non sic autem de
hujus facti purgatione satagimus, quasi hoc Deus
noster aut fieri jusserit, aut factum approbaverit; aut
ita justi homines in illis Libris appellentur, ut si voluerint
peccare, non possint. Cum ergo in Litteris
quas isti reprehendunt, Deus huic facto nullum justitiae
testimonium perhibuerit, qua dementia temeritatis
hinc illas Litteras accusare contendunt, cum aliis
earum locis apertissime inveniantur divinis praeceptis
ista prohiberi? Unde in illa re gesta de opere filiarum
Loth narrata ista sunt, non laudata. Quaedam
vero enuntiato judicio Dei, quaedam tacito narrari
oportuit: ut quando promitur quid inde judicaverit
Deus, instruatur nostra imperitia; quando autem tacetur,
vel exerceatur peritia, ut quod alibi didicimus
recolamus; vel excutiatur pigritia, ut quod nondum
novimus inquiramus. Deus ergo, qui novit et de hominum
opere malo facere opera bona, gentes quas
voluit, ex illo semine propagavit, non Scripturas suas
propter hominum peccata damnavit. Prodidit quippe
ista, non fecit; et cavenda admonuit, non imitanda
proposuit.</p>
</div2>

<div2>
          <head>CAPUT XLVI.</head>
<p>Mirabili sane impudentia Faustus
Isaac quoque filium Abrahae criminatus est,
quod Rebeccam, quae uxor erat, sororem finxerit <note>(Id. XXVI, 7)</note>.
Genus enim Rebeccae non tacitum est,
et eam per notissimam propinquitatem sororem ejus
fuisse manifestum est <note>(Id. XXIV)</note>. Ut autem taceret
uxorem, quid mirum, aut quid parvum, si imitatus
<pb n="0428"/>
est patrem; cum eadem justitia defendatur, qua pater
ejus de simili objecto inculpatus inventus est?
Quae igitur pro Abraham, quod ad hanc rem attinet,
adversus criminantem Faustum diximus <note>(Supra,
capp. 33-36)</note>, eadem etiam pro Isaac filio ejus valent;
quae recensere non est difficile: nisi forte studiosorum
aliquis quaerat, in cujus figurae sacramento accipiendum
sit, quod rex alienigena Rebeccam viri sui
conjugem tunc esse cognovit, quando eum cum illa
ludentem vidit; quod non cognovisset, nisi cum conjuge
ille sic luderet, quomodo cum ea quae conjux non
esset ludere non deceret. Quod cum sancti conjugati
faciunt, non inaniter faciunt, sed prudenter: descendunt
enim quodam modo ad feminei sexus infirmitatem,
ut aliquid blanda hilaritate vel dicant vel faciant;
non enervantes, sed temperantes virilem rigorem: 
quod tamen ei quae uxor non est qui dixerit
aut fecerit, turpis est. Verum hoc, quod ad mores
humanitatis pertinet, dixerim, ne quisquam durus et
sine affectu id ipsum pro crimine objiciat sancto viro,
quod cum conjuge sua luserit. Tales enim homines
inhumani si aliquem gravem virum ludicrum aliquid
garrientem pueris etiam parvulis viderint, quo eorum
lacteum sensum affabili et nutritoria facilitate permulceat,
tanquam delirantem reprehendunt: obliti
unde creverint, aut ingrati quod creverint. Quid autem
sibi velit in sacramento Christi et Ecclesiae,
quod tantus Patriarcha cum conjuge luserit, conjugiumque
illud inde sit cognitum, videt profecto quisquis,
ne aliquid errando in Ecclesiam peccet, secretum
viri ejus in Scripturis sanctis diligenter intuetur:
et invenit eum majestatem suam, qua in forma Dei
aequalis est Patri, paulisper abscondisse in forma
servi <note>(Philipp. II, 6, 7)</note>, ut ejus capax esse humana
infirmitas posset, eoque modo se conjugi congruenter
aptaret. Quid enim absurdum, imo quid non convenienter
futurorum praenuntiationi accommodatum, si
Propheta Dei carnale aliquid lusit, ut eum caperet
affectus uxoris; cum ipsum Verbum Dei caro factum
sit, ut habitaret in nobis <note>(Joan. I, 14)</note>?</p>
</div2>

<div2>
          <head>CAPUT XLVII.</head>
<p>Jam vero filio ejus Jacob quod
pro ingenti crimine quatuor objiciuntur uxores <note>(Gen.
XXIX et XXX)</note>, generali praelocutione purgatur. Quando
enim mos erat, crimen non erat: et nunc propterea
crimen est, quia mos non est. Alia enim sunt peccata
contra naturam, alia contra mores, alia contra
praecepta. Quae cum ita sint, quid tandem criminis
est, quod de pluribus simul habitis uxoribus objicitur
sancto viro Jacob? Si naturam consulas, non lasciviendi,
sed gignendi causa illis mulieribus utebatur:
si morem, illo tempore atque in illis terris hoc
factitabatur: si praeceptum, nulla lege prohibebatur.
Nunc vero cur crimen est, si quis hoc faciat, nisi quia
et moribus et legibus hoc non licet? Quae duo quisquis
contempserit, etiamsi tantummodo causa generandi
uti possit feminis pluribus, peccat tamen, et
ipsam violat humanam societatem, cui necessaria est
propagatio filiorum. Sed quia homines, aliter se habentibus
<pb n="0429"/>
jam moribus et legibus, non possunt delectari
uxorum multitudine nisi libidinis magnitudine,
ideo errant et putant haberi omnino non potuisse uxores
multas, nisi flagrantia concupiscentiae carnalis et
sordidae voluptatis. Comparantes enim, non alios quorum
animi virtutem prorsus nosse non possunt, sed,
sicut ait Apostolus, semetipsos sibimetipsis <note>(II Cor.
X, 12)</note>, non intelligunt. Et quia ipsi etiamsi unam habuerint,
ad eamdem non solo generandi officio ducti
viriliter accedunt, sed saepe coeundi stimulo victi
enerviter pertrahuntur; quasi veraciter sibi videntur
conjicere, quam majore hujusmodi morbo per multas
alii captiventur, quando se vident in una temperantiam
non posse servare.</p>
</div2>

<div2>
          <head>CAPUT XLVIII.</head>
<p>Verum nos eis qui hanc virtutem
non habent, ita de sanctorum virorum moribus
judicium committere non debemus, sicut de ciborum
suavitate ac salubritate judicare febrientes non sinimus:
potiusque illis ex sanorum sensu et praecepto
medicantium, quam ex eorum aegritudinis affectione
alimenta praeparamus. Proinde isti si volunt non falsae
atque adumbratae, sed verae ac solidae pudicitiae
capere sanitatem, divinae Scripturae tanquam libris
medicinalibus credant, non frustra tam magnum honorem
sanctitatis tributum quibusdam viris etiam
plures uxores habentibus; nisi quia fieri potest ut imperator
carnis animus tanta temperantiae potestate
praepolleat, ut genitalis delectationis motum insitum
naturae mortalium ex providentia generandi leges impositas
non permittat excedere. Alioquin possunt isti,
maledici potius calumniatores, quam veridici judices,
etiam sanctos Apostolos accusare, quod non charitate
generandi filios vitae aeternae, sed cupiditate laudis
humanae, populis tam multis Evangelium praedicaverint.
Neque enim deerat illis evangelicis patribus per
omnes Christi Ecclesias fama praeclara tot linguis laudantibus
comparata: imo vero tanta aderat, ut major
hominibus ab hominibus honor et gloria deferri non
debeat. Hanc in Ecclesia gloriam perversa voluntate
Simon perditus concupivit, quando ab eis pecunia voluit
caecus emere, quod illi divina gratia eademque
gratuita meruerunt <note>(Act. VIII, 18-20)</note>. Hujus avidus
gloriae fuisse intelligitur, quem se volentem sequi Dominus
in Evangelio revocat dicens: <hi>Vulpes foveas habent,
et volucres coeli diversoria; Filius autem hominis
non habet ubi caput reclinet <note>(Matth. VIII, 20)</note>
            </hi>. Videbat
enim eum dolosa simulatione tenebrosum et ventosa
elatione jactatum, non habere fidei locum ubi se inclinantem
doctorem humilitatis exciperet; quia in discipulatu
Christi non illius gratiam, sed suam gloriam
requirebat. Hoc amore gloriae corrupti erant, quos
Paulus apostolus notat, quod per invidiam et contentionem
non caste Christum annuntiarent: quibus tamen
praedicantibus gaudet Apostolus <note>(Philipp. I, 15-18)</note>,
sciens fieri posse ut dum illi sectantur humanae
gloriae cupiditatem, tamen his auditis fideles nascerentur;
<pb n="0430"/>
non ex eorum invida cupiditate, qua se volebant
vel aequari, vel anteponi apostolicae gloriae, sed
per Evangelium, quod etiamsi non caste, tamen annuntiabant;
ut de malo illorum Deus operaretur bonum:
sicut fieri potest ut homo ad concubitum non ingrediatur
voluntate generandi, sed luxuriandi libidine rapiatur;
et tamen nascatur homo, bonum Dei opus de
fecunditate seminum, non de turpitudine vitiorum.
Sicut ergo sancti Apostoli auditoribus admirantibus
doctrinam suam condelectabantur, non aviditate consequendae
laudis, sed charitate seminandae veritatis;
ita sancti Patriarchae conjugibus excipientibus semen
suum miscebantur, non concupiscentia percipiendae
voluptatis, sed providentia propagandae successionis:
ac per hoc nec illos ambitiosos multitudo populorum,
nec illos libidinosos multitudo faciebat uxorum. Sed
quid de viris loquar, quibus excellentissimum testimonium
divina voce perhibetur, cum ipsas feminas
satis eluceat nihil aliud in concubitu appetisse quam
filios? Quippe ubi se minime parere viderunt, famulas
suas dederunt viro suo, ut illas matres facerent
carne, ipsae fierent voluntate.</p>
</div2>

<div2>
          <head>CAPUT XLIX.</head>
<p>Nam et illud, quod mendacissima
criminatione Faustus objecit, habuisse inter se velut
quatuor scorta certamen, quaenam eum ad concubitum
raperet, ubi hoc legerit nescio, nisi forte in corde suo
tanquam in libro nefariarum fallaciarum, ubi vere
ipse scortabatur, sed cum serpente illo de quo Apostolus
timebat Ecclesiae, quam virginem castam cupiebat
uni viro exhibere Christo, ne sicut Evam deceperat
astutia sua, sic et illorum mentes a Christi
castitate avertendo corrumperet <note>(II Cor. XI, 2, 3)</note>. Ita
enim huic serpenti amici sunt isti, ut eum praestitisse
potius quam nocuisse contendant. Ipse plane Fausto
persuasit, pectori adulterato falsitatis semina infundens,
ut has male conceptas calumnias ore immundissimo
pareret, et stilo audacissimo etiam memoriae
commendaret. Nulla enim ancillarum virum Jacob ab
altera rapuit, nulla de illius concubitu cum altera litigavit.
Ideo magis ordo erat, quia libido non erat;
et tanto firmius servabantur conjugalis potestatis jura,
quanto castius vitabatur carnalis cupiditatis injuria.
Quod enim et ab uxore conducitur, ibi vera nostra
manifestatur assertio, ibi pro se adversus maledicta
Manichaeorum ipsa veritas clamat. Quid enim opus
erat ut eum altera conduceret, nisi quia ordo alterius
erat ut ad eam maritus intraret? Neque enim ad Liam
nunquam accessisset, nisi eum conduxisset: sed
utique justis ad eam vicibus accedebat, de qua tot filios
procreaverat, et cui obedierat ut etiam de ancilla
procrearet, et de qua postea non conducente procreavit.
<pb n="0431"/>
Sed tunc Rachel noctem habebat in ordine ut
maneret cum viro: tunc penes eam potestas illa erat,
de qua per Apostolum vox certe Novi Testamenti
non tacuit, dicens, <hi>Similiter et vir non habet potestatem
sui corporis, sed mulier.</hi> Ideo jam cum sorore pacta
erat, cui facta debitrix eam translegaret ad debitorem
suum. Nam hoc nomine id appellat Apostolus: <hi>Uxori,</hi> 
inquit, <hi>vir debitum reddat <note>(I Cor. VII, 4, 3)</note>
            </hi>. Cui
ergo vir debitor erat, jam acceperat a sorore quod
elegerat voluntate, ut ei daret quod habebat in potestate.</p>
</div2>

<div2>
          <head>CAPUT L.</head>
<p>Hic vero ille, quem Faustus tanquam
impudicum clausis vel potius exstinctis oculis criminatur,
si concupiscentiae non justitiae servus esset,
nonne per totum diem in voluptatem illius noctis
aestuaret, qua erat cum pulchriore cubiturus: quam
certe amplius diligebat, et pro qua bis septenarium
 annorum laborem gratuitum penderat? Cum
ergo jam die peracto in ejus iret amplexus, quando
inde a verteretur, si talis esset, qualem Manichaei nihil
intelligentes opinantur? Nonne placito contempto
mulierum, intraret potius ad speciosam suam,
quae illi noctem ipsam, non solum conjugis more, verum
etiam ordinis jure debebat? Uteretur potius ipse
potestate maritali, quia et <hi>uxor non habet potestatem
corporis sui, sed vir;</hi> et pro eo tunc servitutis illarum
vicissitudo faciebat: conjugali ergo potestate multo
vincibilius uteretur, si formae desiderio vinceretur.
Sed eo meliores feminae invenirentur, si illae pro filiis
concipiendis, ipse autem pro concubitus sui voluptate
certaret. Itaque vir temperantissimus, et plane vir,
quia tam viriliter feminis utebatur, ut delectationi
carnali non subjiceretur, sed dominaretur, magis
quid deberet, quam quid ei deberetur attendit; nec
ad propriam voluptatem sua potestate abuti voluit,
sed illius debiti redditor quam exactor esse maluit.
Unde consequens erat ut ei redderet, quam pro se
id accipere illa cui debebatur elegit: quo earum placito
pactoque comperto, cum repente atque inopinate
a pulcherrima conjuge revocaretur, et ad minus
decoram vocaretur, non ira excanduit, non tristitia
nubilatus est, non enerviter blandus, ut sibi potius
Rachel noctem redderet, inter ambas sategit: sed maritus
justus et providus pater, cum illas prolis curam
gerere videret, et ipse nihil aliud de concubitu quaereret,
earum voluntati obtemperandum judicavit, quae
sibi singillatim filios optabant; suae nihil minui, cui
ambae pariebant. Tanquam diceret: Vobis inter vos,
ut vultis, cedite atque concedite quaenam vestrum
fiat mater: ego quid contendam, quando sive hinc
sive inde nascenti non erit alius pater? Hanc profecto
modestiam, hanc concupiscentiae coercitionem, et in
commixtione corporum conjugalium solum appetitum
posteritatis humanae, ut erat acutus Faustus, in illis
Litteris et intelligeret et laudaret, nisi ejus ingenium
detestabili secta depravatum, et quid reprehenderet
quaereret, et unam nuptialis conventionis honestatem,
<pb n="0432"/>
qua mares et feminae liberorum procreandorum
causa copulantur, hoc crimen maximum deputaret.</p>
</div2>

<div2>
          <head>CAPUT LI.</head>
<p>Nunc jam defensis Patriarchae moribus,
refutatoque crimine quod nefarius error objecit,
de libero ut possumus, mysteriorum secreta
rimemur, pulsemusque fidei pietate, ut nobis aperiatur
a Domino, quid rerum figuraverint quatuor istae
uxores Jacob, quarum duae liberae, duae ancillae fuerunt.
Videmus enim Apostolum, in libera et ancilla
quas habuit Abraham, duo Testamenta intelligere <note>(Galat. IV, 22-24)</note>:
sed ibi in una et una facilius apparet
quod dicitur; hic autem duae sunt et duae.
Deinde ibi ancillae filius exhaeredatur, hic vero ancillarum
filii simul cum filiis liberarum terram promissionis
accipiunt: unde hic procul dubio aliquid aliud
significatur.</p>
</div2>

<div2>
          <head>CAPUT LII.</head>
<p>Quanquam enim duas liberas
uxores Jacob ad Novum Testamentum, quo in libertatem
vocati sumus, existimem pertinere, non tamen
frustra duae sunt: nisi forte quia (id quod in Scripturis
adverti et inveniri potest) duae vitae nobis in Christi
corpore praedicantur; una temporalis in qua laboramus,
alia aeterna in qua delectationem Dei contemplabimur.
Istam Dominus passione, illam resurrectione
declaravit. Admonent nos ad hoc intelligendum
illarum etiam nomina feminarum. Dicunt enim quod
Lia interpretatur Laborans, Rachel autem Visum
principium, sive Verbum ex quo videtur principium.
Actio ergo humanae mortalisque vitae, in qua vivimus
ex fide, multa laboriosa opera facientes, incerti quo
exitu proveniant ad utilitatem eorum quibus consulere
volumus, ipsa est Lia prior uxor Jacob: ac per hoc
et infirmis oculis fuisse commemoratur. Cogitationes
enim mortalium timidae, et incertae providentiae nostrae <note>(Sap. IX, 14)</note>.
Spes vero aeternae contemplationis
Dei, habens certam et delectabilem intelligentiam
veritatis, ipsa est Rachel: unde etiam dicitur bona
facie, et pulchra specie. Hanc enim amat omnis pie
studiosus, et propter hanc servit gratiae Dei, qua peccata
nostra, etsi fuerint sicut phoenicium, tanquam
nix dealbantur <note>(Isai. I, 18)</note>: Laban quippe interpretatur
Dealbatio, cui servivit Jacob propter Rachel <note>(Gen. XXIX, 17, 30)</note>.
Neque enim se quisquam convertit
sub gratia remissionis peccatorum servire justitiae,
nisi ut quiete vivat in verbo ex quo videtur
principium, quod est Deus: ergo propter Rachel,
non propter Liam. Nam quis tandem amaverit in
operibus justitiae laborem actionum atque passionum?
Quis eam vitam propter seipsam expetiverit? sicut
nec Jacob Liam: sed tamen sibi nocte suppositam
in usum generandi amplexus et fecunditatem ejus
expertus est. Dominus enim eam, quia per seipsam
diligi non poterat, primo ut ad Rachel perveniretur,
tolerari fecit, deinde propter filios commendavit. Ita
<pb n="0433"/>
vero unusquisque utilis Dei servus, sub dealbationis
peccatorum suorum gratia constitutus, quid aliud in
sua conversione meditatus est, quid aliud corde
gestavit, quid aliud adamavit, nisi doctrinam sapientiae?
Quam plerique se adepturos et percepturos putant
statim ut se in septem praeceptis legis exercuerint,
quae sunt de dilectione proximi, ne cuiquam
homini noceatur; id est, <hi>Honora patrem et matrem,
Non moechaberis, Non occides, Non furaberis, Non
falsum testimonium dices, Non concupisces uxorem
proximi, Non concupisces rem proximi <note>(Exod. XX, 12-17)</note>
            </hi>:
quibus quantum potuerit observatis, posteaquam
homini pro concupita et sperata pulcherrima
delectatione doctrinae, per tentationes varias, quasi
per hujus saeculi noctem, tolerantia laboris adhaeserit,
velut pro Rachel Lia inopinata conjuncta sit; et hanc
sustinet ut ad illam perveniat, si perseveranter amat,
acceptis aliis septem praeceptis: ac si dicatur ei, <hi>Servi
alios septem annos pro Rachel;</hi> ut sit pauper spiritu,
mitis, lugens, esuriens sitiensque justitiam, misericors,
mundicors, pacificus <note>(Matth. V, 3-9)</note>. Vellet
enim homo, si fieri posset, sine ulla tolerantia laboris,
quae in agendo patiendoque amplectenda est,
statim ad pulchrae atque perfectae sapientiae delicias
pervenire: sed hoc non potest in terra morientium.
Hoc enim videtur significare, quod dictum est ad
Jacob, <hi>Non est moris in loco nostro, ut minor nubat
prius quam major <note>(Gen. XXIX, 27, 26)</note>
            </hi>. Quia non
absurde major appellatur, quae tempore prior est.
Prior est autem in recta hominis eruditione labor
operandi quae justa sunt, quam voluptas intelligendi
quae vera sunt.</p>
</div2>

<div2>
          <head>CAPUT LIII.</head>
<p>Ad hoc valet quod scriptum est, <hi>Concupisti sapientiam, serva mandata, et Dominus praebet
illam tibi 
 <note>(Eccli. I, 33)</note>
            </hi>. Mandata utique ad justitiam
pertinentia: justitiam autem quae ex fide est,
quae inter tentationum incerta versatur, ut pie credendo
quod nondum intelligit, etiam intelligentiae
meritum consequatur. Quantum enim valet, quod
modo commemoravi esse scriptum, <hi>Concupisti sapientiam,
serva mandata; et Dominus praebet illam tibi;</hi> tantum
et illud valere arbitror, <hi>Nisi credideritis, non intelligetis <note>(Isai. VII, 9)</note>
            </hi>:
ut justitia ad fidem, ad sapientiam
vero intelligentia pertinere monstretur. Proinde in
his qui flagrant ingenti amore perspicuae veritatis,
non est improbandum studium, sed ad ordinem revocandum,
ut a fide incipiat, et bonis moribus nitatur
pervenire quo tendit. In eo quippe quod versatur,
virtus est laboriosa: in eo vero quod appetit, luminosa
sapientia. Quid opus est, inquit, credere, quod
non mihi ostenditur manifestum? Aliquod verbum
prome, quo videam rerum omnium principium. Id
enim est in quod maxime ac primitus inardescit, si
veri studiosus est animus rationalis: cui respondeatur,
Pulchrum est quidem quod desideras et amari dignissimum;
sed prius nubit Lia, et postea Rachel.
<pb n="0434"/>
Ardor ergo iste ad id valeat, ut ordo non recusetur,
sed potius toleretur; sine quo non potest ad id perveniri,
quod tanto ardore diligitur. Cum autem perventum
fuerit, simul habebitur in hoc saeculo, non
solum speciosa intelligentia, sed etiam laboriosa justitia.
Quamlibet enim acute sinceriterque cernatur a
mortalibus incommutabile bonum, adhuc corpus quod
corrumpitur aggravat animam, et deprimit terrena
inhabitatio sensum multa cogitantem <note>(Sap. IX, 15)</note>.
Ad unum ergo tendendum, sed propter hoc multa ferenda
sunt.</p>
</div2>

<div2>
          <head>CAPUT LIV.</head>
<p>Itaque duae sunt uxores Jacob liberae:
ambae quippe sunt filiae remissionis peccatorum,
hoc est dealbationis, quod est Laban. Verumtamen
una amatur, et altera toleratur. Sed quae
toleratur, ipsa prius et uberius fecundatur, ut si non
propter se ipsam, certe propter filios diligatur. Labor
enim justorum maximum fructum habet in eis quos
regno Dei generant, inter multas tentationes et tribulationes
praedicando Evangelium; et eos propter
quos sunt in laboribus abundantius, in plagis supra
modum, in mortibus saepius <note>(II Cor. XI, 23)</note>, propter
quos habent foris pugnas, intus timores <note>(Id. VII, 5)</note>,
gaudium et coronam suam vocant <note>(Philipp. IV, 1)</note>.
Nascuntur autem eis facilius atque copiosius ex illo
sermone fidei, quo praedicant Christum crucifixum <note>(I Cor. I, 23)</note>,
et quidquid humanitatis ejus citius
humana cogitatione percipitur, et infirmos etiam Liae
oculos non perturbat. Rachel autem clara aspectu,
mente excedit Deo <note>(II Cor. V, 13)</note>, et videt in principio
Verbum Deum apud Deum <note>(Joan. I, 1)</note>, et vult
parere, et non potest; quia generationem ejus quis
enarrabit <note>(Isai. LIII, 8)</note>? Proinde vita quae studio
contemplationis competit, ut ea quae carni sunt invisibilia,
non infirmis oculis mentis, per ea quae facta
sunt, intellecta conspiciat, et sempiternam Dei virtutem
ac divinitatem ineffabiliter cernat <note>(Rom. I, 20)</note>,
vacare vult ab omni negotio, et ideo sterilis. Affectando
quippe otium, quo studia contemplationis
ignescunt, non contemperatur infirmitati hominum,
qui in variis pressuris sibi desiderant subveniri. Sed
quia et ipsa procreandi charitate inardescit <note>(vult
enim docere quod novit, neque cum invidia tabescente
iter habere <hi>[Sap. VI, 25]</hi> )</note>, videt sororem labore
agendi atque patiendi filiis abundantem; et
dolet potius currere homines ad eam virtutem, qua
eorum infirmitatibus necessitatibusque consulitur,
quam ad illam unde divinum et incommutabile aliquid
discitur. Hic dolor figuratus videtur in eo quod
scriptum est, <hi>Et zelavit Rachel sororem suam <note>(Gen.
XXX, 1)</note>
            </hi>. Proinde, quia liquidus purusque intellectus
de illa substantia quae corpus non est, ac per hoc ad
carnis sensum non pertinet, verbis carne editis exprimi
non potest; eligit doctrina sapientiae per quaslibet
corporeas imagines et similitudines utcumque
cogitanda insinuare divina, quam ab officio talia docendi
cessare: sicut elegit Rachel ex viro suo et ancilla
suscipere liberos, quam sine filiis omnino remanere.
Bala quippe interpretari dicitur Inveterata:
<pb n="0435"/>
hanc habuit ancillam Rachel. De vetere quippe vita
carnalibus sensibus dedita corporeae concitantur imagines,
etiam cum aliquid de spirituali et incommutabili
substantia divinitatis auditur.</p>
</div2>

<div2>
          <head>CAPUT LV.</head>
<p>Suscipit et Lia de ancilla sua filios,
amore habendae numerosioris prolis accensa.
Invenimus autem Zelpham ejus ancillam interpretari
Os hians. Quapropter in praedicationem fidei evangelicae
quorum os hiat et cor non hiat, cum in Scripturis
adverterimus, haec intelligitur ancilla Liae.
Scriptum est enim de quibusdam: <hi>Populus hic labiis
me honorat; cor autem eorum longe est a me <note>(Isai.
XXIX, 13)</note>
            </hi>. Et talibus Apostolus dicit: <hi>Qui praedicas
non furandum, furaris; qui dicis non adulterandum,
adulteras <note>(Rom. II, 21, 22)</note>
            </hi>. Verumtamen ut etiam
per hanc conditionalem libera illa uxor Jacob laborans
filios haeredes regni suscipiat, ideo Dominus
dicit: <hi>Quae dicunt facite; quae autem faciunt, facere
nolite <note>(Matth. XXIII, 3)</note>
            </hi>. Unde in labore vinculorum
vita apostolica, <hi>Sive,</hi> inquit, <hi>occasione, sive veritate
Christus annuntietur, et in hoc gaudeo, sed et gaudebo <note>(Philipp. I, 18)</note>
            </hi>:
tanquam et ancilla pariente de prole
numerosiore laetata.</p>
</div2>

<div2>
          <head>CAPUT LVI.</head>
<p>Est vero quidam Liae fetus ex
beneficio Rachel editus, cum virum suum secum debita
nocte cubiturum, acceptis a filio Liae mandragoricis
malis, cum sorore cubare permittit. De hoc
autem pomi genere opinari quosdam scio, quod acceptum
in escam sterilibus feminis fecunditatem parit;
ac per hoc putant omni modo institisse Rachel, ut
hoc a filio sororis acciperet cupiditate pariendi:
quod ego non arbitrarer, nec si tunc concepisset.
Nunc vero cum post Liae duos alios ab illa nocte partus,
Dominus eam prole donaverit, nihil est cur de
mandragora tale aliquid suspicemur, quale in nulla
femina experti sumus. Dicam ergo quid sentiam:
dicent hinc forte meliora doctiores. Cum enim haec
mala ipse vidissem, et propter istum ipsum sacrae
lectionis locum id mihi obtigisse gratularer (rara
enim res est), naturam eorum diligenter, quantum
potui, perscrutatus sum: non aliqua a communi
sensu remotiore scientia, quae docet virtutes radicum
et potestates herbarum; sed quantum mihi et cuilibet
homini renuntiabat visus, et olfactus, et gustus.
Proinde rem comperi pulchram et suaveolentem, sapore
autem insipido: et ideo cur eam mulier tantopere
concupiverit, ignorare me fateor, nisi forte
propter pomi raritatem, et odoris jucunditatem. Cur
vero ipsam rem gestam sancta Scriptura tacere noluerit,
quae non utique talia desideria muliercularum
nobis pro magno insinuare curaret, nisi aliquid in
eis magnum quaerere commoneret, nihil amplius
conjicere valeo, quam quod ex illo communi sensu
mihi suggeritur, ut illo mandragorico pomo figurari
<pb n="0436"/>
intelligam famam bonam: non eam quae confertur,
cum laudant hominem pauci justi atque sapientes;
sed illam popularem, qua etiam major et clarior notitia
comparatur: non ipsa per sese expetenda, sed
intentioni honorum, qua generi humano consulunt,
pernecessaria. Unde dicit Apostolus, <hi>Oportet etiam
testimonium habere bonum ab eis qui foris sunt <note>(I Tim.
III, 7)</note>
            </hi>: qui licet parum sapiant, reddunt tamen plerumque
labori eorum, per quos sibi consulitur, et
splendorem laudis, et odorem bonae opinionis. Nec
ad istam gloriam popularem primi perveniunt eorum
qui sunt in Ecclesia, nisi quicumque in actionum periculis
et labore versantur. Propterea Liae filius mala
mandragorica invenit, exiens in agrum, id est, honeste
ambulans ad eos qui foris sunt: doctrina vero
illa sapientiae, quae a vulgi strepitu remotissima, in
contemplatione veritatis dulci delectatione defigitur,
hanc popularem gloriam quantulamcumque non assequeretur,
nisi per eos qui in mediis turbis agendo
ac suadendo populis praesunt, non ut praesint, sed
ut prosint: quia dum isti actuosi et negotiosi homines,
per quos multitudinis administratur utilitas, et
quorum auctoritas populis chara est, testimonium perhibent
etiam vitae propter studium conquirendae et
contemplandae veritatis otiosae, quodam modo mala
mandragorica per Liam perveniunt ad Rachel. Ad
ipsam vero Liam per filium primogenitum, id est,
per honorem fecunditatis ejus, in qua est omnis fructus
laboriosae atque inter incerta tentationum periclitantis
actionis: quam plerique bono ingenio praediti
studioque flagrantes, quamvis idonei regendis populis
esse possint, tamen vitant propter turbulentas occupationes,
et in doctrinae otium toto pectore, tanquam
speciosae Rachel feruntur amplexum.</p>
</div2>

<div2>
          <head>CAPUT LVII.</head>
<p>Sed quia bonum est ut etiam haec
vita latius innotescens popularem gloriam mereatur,
injustum est autem ut eam consequatur, si amatorem
suum administrandis ecclesiasticis curis aptum
et idoneum in otio detinet, nec gubernationi communis
utilitatis impertit; propterea Lia sorori
suae dicit, <hi>Parum est tibi quod virum meum accepisti,
insuper et mandragorica filii mei vis accipere?</hi> Per
unum virum significans eos omnes qui cum sint
agendi virtute habiles, et digni quibus regimen Ecclesiae
committatur ad dispensandum illi fidei sacramentum,
accensi studio doctrinae atque indagandae
et contemplandae sapientiae, se ab omnibus actionum
molestiis removere, atque in otio discendi ac docendi
condere volunt. Ita ergo dictum est, <hi>Parum est tibi
quod accepisti virum meum, insuper et mandragorica
filii mei vis accipere?</hi> ac si diceretur, Parum est quod
homines ad laborem rerum gerendarum necessarios
in otio detinet vita studiorum, insuper et popularem
gloriam requirit?</p>
</div2>

<div2>
          <head>CAPUT LVIII.</head>
<p>Proinde ut eam juste comparet,
<pb n="0437"/>
impertit Rachel virum sorori suae illa nocte: ut scilicet
qui virtute laboriosa regimini populorum accommodati
sunt, etiamsi scientiae vacare delegerant,
suscipiant experientiam tentationum curarumque
sarcinam pro utilitate communi: ne ipsa doctrina
sapientiae, cui vacare statuerunt, blasphemetur, neque
adipiscatur ab imperitioribus populis existimationem
bonam, quod illa poma significant, et quod
necessarium est ad exhortationem discentium. Sed
plane ut hanc curam suscipiant, vi coguntur. Satis
et hoc significatum est, quod cum veniret de agro
Jacob, occurrit ei Lia, eumque detinens ait: <hi>Ad me
intrabis; conduxi enim te pro mandragoris filii mei <note>(Gen. XXX, 14-16)</note>
            </hi>.
Tanquam diceret: Doctrinae quam
diligis vis conferri bonam opinionem? noli defugere
officiosum laborem. Haec in Ecclesia geri, quisquis
adverterit, cernit. Experimur in exemplis, quod intelligamus
in libris. Quis non videat hoc geri toto
orbe terrarum, venire homines ex operibus saeculi
et ire in otium cognoscendae et contemplandae veritatis,
tanquam in amplexum Rachel; et excipi de
transverso ecclesiastica necessitate, atque ordinari in
laborem, tanquam Lia dicente, <hi>Ad me intrabis?</hi> Quibus
caste mysterium Dei dispensantibus, ut in nocte
hujus saeculi filios generent fidei, laudatur a populis
etiam illa vita, cujus amore conversi spem saeculi
reliquerunt, et ex cujus professione ad misericordiam
regendae plebis assumpti sunt. Id enim agunt
in omnibus laboribus suis, ut illa professio quo se
converterant, quia tales rectores populis dedit, latius
et clarius glorificetur, tanquam Jacob non recusante
noctem Liae, ut Rachel pomis suaveolentibus
et clare nitentibus potiatur: quae aliquando et ipsa,
praestante misericordia Dei, per se ipsam parit,
vix tandem quidem; quia perrarum est ut, <hi>In principio
erat Verbum, et Verbum erat apud Deum, et Deus
erat Verbum <note>(Joan. I, 1)</note>
            </hi>, et quidquid de hac re pie
sapienterque dicitur, sine phantasmate carnalis cogitationis
et salubriter vel ex parte capiatur.</p>
</div2>

<div2>
          <head>CAPUT LIX.</head>
<p>Haec de tribus patribus, Abraham,
Isaac, et Jacob, quorum se Deum appellari voluit
Deus, quem catholica Ecclesia colit, adversus Fausti
calumnias dicta suffecerint. De quorum trium hominum
meritis atque pietate, et longe remota a judicio
carnalium altitudine prophetiae, non est nunc
disserendi locus: tantum ab his criminibus, quibus
eos maledica et veritatis inimica lingua pulsavit, defendendi
fuerunt in hoc praesenti opere nostro; ne
contra Scripturas sanctas et salubres aliquid sibi dicere
viderentur, qui eas perversa et adversa mente
legerunt, dum petulantibus conviciis insectantur eos,
qui illic cum tanto honore praedicantur.</p>
</div2>

<div2>
          <head>CAPUT LX.</head>
<p>Caeterum Loth frater, id est consanguineus
Abrahae, nequaquam istis comparandus est,
de quibus Deus dicit, <hi>Ego sum Deus Abraham, et Deus
Isaac, et Deus Jacob <note>(Exod. III, 6)</note>
            </hi>; nec in eorum numero
deputandus, quibus illa Scriptura usque in finem
<pb n="0438"/>
perhibet justitiae testimonium: quamvis inter
Sodomitas pie casteque versatus, hospitalitatis etiam
meritis commendatus, ab illius terrae incendio liberatus
sit, et ejus posteris terra possessionis propter
Abraham, qui patruus ejus fuerat, dono Dei data sit <note>(Gen. XIX)</note>.
Haec nobis merita in illis Libris laudanda
proponuntur, non ebrietas, non incestus <note>(Deut. II, 9)</note>:
sed cum hominis ejusdem et recte factum et peccatum
scriptum invenimus, aliud insinuatur imitandum,
aliud praecavendum. Porro si peccatum Loth, cui
perhibitum est, antequam peccaret, justitiae testimonium <note>(Sap. X, 6)</note>,
non modo non decolorat divinitatem
Dei vel scripturae illius veritatem, verum etiam laudandam
diligendamque commendat, quod tanquam
speculi fidelis nitor, admotarum sibi personarum non
solum quae pulchra atque integra, verum etiam quae
deformia vitiosaque sint, indicat; quanto magis factum
Judae, quod cum sua nuru concubuit <note>(Gen.
XXXVIII, 13-18)</note>, nihil omnino affert, unde auctoritas
sancta culpetur: quae in illis Libris fundata persistens,
non tantum paucissimorum Manichaeorum calumniosas
argutias, verum etiam gentilium tot tantorumque
populorum horrendas inimicitias divino jure
contemnit, quos pene jam totos a nefaria superstitione
simulacrorum, ad unius Dei veri cultum christiano
imperio subjugavit, edomito orbe terrarum, non violentia
bellici certaminis, sed invictae potentia veritatis?
Ubi enim Litterarum illarum laudatus est Judas?
Quid de illo boni Scriptura illa testata est, nisi quod
in prophetia Christi, qui ex ejus tribu praenuntiabatur
in carne venturus, benedictione patris sui prae caeteris
commendatus eminuit <note>(Id. XLIX, 8-12)</note>?</p>
</div2>

<div2>
          <head>CAPUT LXI.</head>
<p>Caeterum ad id, quod eum Faustus
fornicatum commemoravit, addimus nos aliud,
quod fratrem suum Joseph in Aegyptum vendidit <note>(Id. XXXVII, 26-28)</note>.
Numquid cujusquam membra distorta
depravant lucem, quae cuncta demonstrat? Sic
nec cujuspiam malefacta malam Scripturam faciunt,
qua prodente legentibus innotescunt. Consulta quippe
aeterna lex illa, quae ordinem naturalem conservari
jubet, pertubari vetat, non nisi propagationis causa
statuit hominis concubitum fieri, et hoc non nisi socialiter
ordinato connubio, quod non pervertat vinculum
pacis: et ideo prostitutio feminarum, non ad
substituendam prolem, sed ad satiandam libidinem
propositarum, divina atque aeterna lege damnatur.
Omnem quippe dehonestat emptorem turpitudo venalis:
ac per hoc Judas etsi gravius peccasset, si nurum
sciens cum ea concumbere voluisset (si enim vir et
uxor, sicut Dominus dicit, <hi>non jam duo, sed una caro</hi> 
est <note>(Matth. XIX, 6)</note>, non aliter nurus est deputanda
quam filia); tamen eum, quantum in ipso erat, deformiter
cum meretrice cubasse non dubium est. At
illa quae socerum fefellit, non carnis ejus concupiscentia,
nec meretriciae mercedis cupiditate peccavit: sed
<pb n="0439"/>
ex ipso sanguine prolem requirens, ex quo duobus
jam fratribus nupta, tertio quoque denegato habere
non potuit, patri eorum socero suo fetandum corpus
fraude subjecit, pignore mercedis accepto, quod non
ad ornamentum, sed ad testimonium reservavit. Melius
quidem sine filiis remaneret, quam sine jure
matrimonii mater fieret: longe tamen alia intentione
peccavit, quod filiis suis patrem providit socerum
suum, quam si eum sibi concupisset adulterum. Denique
cum jussu ejus produceretur ad mortem, et virgam,
monile, atque annulum protulisset, dicens ab eo
se gravidatam, cujus pignora illa essent; ubi ea quae
dederat ille cognovit, istam magis quam se justificatam
esse respondit, quod ei filium suum maritum conjungere
noluisset; qua destitutione compulsa, illo
modo potius quam nullo modo posteritatem, non
aliunde quam ab eadem stirpe conquireret. In qua
sententia, non eam justificatam, sed eam magis quam
se justificatam dicens, nec ipsam laudavit, sed in sui
comparatione praeposuit; desiderium scilicet habendae
prolis, quo ducta illa se socero supposuerat, minus
culpans, quam libidinosi concubitus ardorem, quo
ipse velut ad meretricem victus intraverat: sicut quibusdam
dicitur, <hi>Justificastis Sodomam <note>(Ezech. XVI,
52)</note>
            </hi>, id est, tantum peccastis, ut vobis Sodoma comparata
justa videatur. Quanquam etiamsi haec mulier
non in pejoris facti comparatione minus culpata, sed
omnino a socero laudata intelligatur: quae tamen
consulta illa aeterna lege justitiae, quae naturalem ordinem
perturbari vetat, non utique tantummodo corporum,
sed maxime ac primitus animorum, quia in
procreandis filiis ordinatam societatem non custodivit,
merito culpabilis invenitur: quid mirum, si peccatrix
a peccatore laudatur?</p>
</div2>

<div2>
          <head>CAPUT LXII.</head>
<p>Quod ita nobis Faustus, vel ipsa
Manichaea perversitas arbitratur adversum, quasi nobis
in illius Scripturae veneratione dignoque praeconio
vitia hominum, quae illa commemorat, necesse sit
approbare: quin potius necesse est ut quanto illam
religiosius accipimus, tanto fidentius illa culpemus,
quae per ejus veritatem certius culpanda didicimus.
Ibi enim fornicatio et omnis illicitus concubitus divino
jure damnatur <note>(Exod. XX, 14, 17)</note>: ac per hoc,
cum talia quorumdam facta commemorat, de quibus
eo loco suam taceat sententiam, judicanda nobis permittit,
non laudanda praescribit. Quis enim nostrum
in ipso Evangelio non detestatur Herodis crudelitatem,
cum de Christi nativitate sollicitus tot infantes
jussit occidi <note>(Matth. II, 16)</note>? At hoc factum ibi non
vituperatur, sed tantum narratur. Sed ne hoc Manichaei
vesana impudentia falsum esse contendant,
quia et ipsam Christi nativitatem, qua Herodes perturbatus
est, negant; ipsorum Judaeorum immanitatem
et caecitatem legant, quemadmodum illic tantummodo
narretur, non vituperetur, et tamen ab omnibus
detestetur.</p>
</div2>

<div2>
          <head>CAPUT LXIII.</head>
<p>Sed, inquiunt, iste Judas, qui
<pb n="0440"/>
cum sua nuru concubuit, inter duodecim Patriarchas
computatur <note>(Gen. XXXV, 22-26)</note>. Quid enim, et ille
Judas, qui Dominum tradidit, nonne inter duodecim
Apostolos numeratus est, et cum eis unus ex eis ad
praedicandum Evangelium diabolus missus est <note>(Matth.
X, 2-5, et Joan. VI, 71, 72)</note>? Sed adhuc respondent et
dicunt: Ille post tale facinus laqueo suo peremptus et
Apostolorum numero exemptus est <note>(Matth. XXVII, 5)</note>;
iste autem post hanc turpitudinem, inter fratres suos
ab illo patre, cui tam magnum testimonium Deus perhibet,
praecipue benedictus et super omnes laudatus
est <note>(Gen. XLIX, 8-12)</note>. Quinimo hinc expressius apparet,
non ad ipsum, sed ad Christum, qui ex ejus tribu
praenuntiabatur in carne venturus, illam pertinere
prophetiam: et ideo magis flagitium ejus divina Scriptura
tacere non debuit, sicut non tacuit, ut in verbis
patris ejus, quibus post illud dedecus ita laudatur,
quia ipse non agnoscitur, alius requiratur.</p>
</div2>

<div2>
          <head>CAPUT LXIV.</head>
<p>Quanquam Faustus dente maledico
hoc ipsum intelligatur mordere voluisse, quod
Christus a nobis ex ejus tribu venisse praedicatur:
maxime quia in generationibus patrum ejus, quas
Matthaeus evangelista commemorat, etiam Zara, quem
Thamar illa ex illo conceptu peperit, invenitur <note>(Matth.
XIII; Gen. XXXVIII, 30)</note>. Nam si stirpem Jacob, non
Christi generationem vellet reprehendere, habebat
magis primitivum Ruben, qui paternum thorum nefaria
libidine violavit <note>(Gen. XXXV, 22)</note>: qualem fornicationem
Apostolus nec in Gentibus dicit auditam <note>(I Cor. V, 1)</note>.
Quod factum etiam ipse pater Jacob,
cum eos benediceret, super caput ejus accusando et
detestando non tacuit <note>(Gen. XLIX, 3, 4)</note>. Hoc ergo crimen
potius Faustus objiceret, ubi non error ex habitu
meretricio, sed omnino voluntaria contaminatio paterni
lectuli apparet; nisi et ipsam Thamar plus odisset,
quod illo concubitu nihil aliud quam parere cuperet,
quam si sola libidine carnalis voluptatis arsisset;
et Christi progenitores culpando Incarnationi
ejus fidem derogari voluisset: ignorans miser verissimum
et veracissimum Salvatorem, non solum loquendo,
sed etiam nascendo magistrum exstitisse. Fideles
enim ejus venturi ex omnibus gentibus etiam exemplo
carnis ipsius discere debuerunt, parentum suorum
iniquitates sibi obesse non posse. Proinde sponsus
ille suis congruens invitatis, qui vocaturus erat ad
nuptias bonos et malos <note>(Matth. XXII, 10)</note>, etiam nasci
voluit de bonis et malis: ut prophetiam Paschae qua
praeceptus est manducari agnus acceptus ex ovibus et
capris <note>(Exod. XII, 3-5)</note>, tanquam justis et injustis, ad
se praefigurandum praecessisse firmaret. Documenta
quippe Dei et hominis ubique conservans parentes et
bonos et malos propter convenientiam humanitatis
non sprevit, partum autem virginis propter miraculum
divinitatis elegit.</p>
</div2>

<div2>
          <head>CAPUT LXV.</head>
<p>Inaniter ergo Faustus, in se
ipsum potius dente sacrilego saeviens, sanctam Scripturam,
quam totus jam mundus merito veneratur,
accusat: quae, ut supra dixi, tanquam speculi fidelis
nitor, nullius accipit adulandam personam, sed et
<pb n="0441"/>
laudanda et vituperanda hominum facta vel ipsa judicat,
vel legentibus judicanda proponit; nec solum
homines ipsos vel vituperabiles vel laudabiles intimans,
verum etiam quaedam in vituperabilibus laudanda,
et in laudabilibus vituperanda non tacens. Neque
enim quia vituperabilis homo erat Sal, ideo non
est laudabile factum ejus, quod gustatum de anathemate
tam diligenter scrutatus, tam severe vindicare
conatus est, obediens Deo, qui hoc fieri prohibuerat <note>(I Reg. XIV, 24-45)</note>;
vel quod pythones et ventriloquos
de regno suo delevit <note>(Id. XXVIII, 3)</note>: aut quia
laudabilis erat David, ideo peccata ejus, quae Deus
quoque arguit per prophetam <note>(II Reg. XII, 1-14)</note>, vel
approbanda vel imitanda sunt. Sicut nec in Pontio
Pilato vituperandum est, quod adversus accusationes
Judaeorum innocentem Dominum judicavit <note>(Joan.
XIX, 4, 6)</note>: nec in Petro laudandum est, quod eumdem
Dominum ter negavit <note>(Matth. XXVI, 70-74)</note>; vel
unde ab ipso satanas appellatus est, quod non sapiendo
quae Dei sunt, eum voluit a passione, hoc est,
a nostra salute revocare: paulo ante ergo dictus beatus,
paulo post dictus est satanas <note>(Id. XVI, 22,
23, 17)</note>. Sed quid in illo obtinuerit, apostolatus ejus
et martyrii corona testatur.</p>
</div2>

<div2>
          <head>CAPUT LXVI.</head>
<p>Sic itaque et regis David legimus
peccata, sed legimus etiam recte facta. In quo
autem praevaluerit, et unde quid vicerit, satis in
promptu est, non malevolae caecitati, qua in sanctos
Libros et viros Faustus irruebat, sed religiosae prudentiae,
qua et auctoritas divina, et merita humana
possunt cerni atque discerni. Nam legant isti et videant,
in David plura Deum redarguisse quam Faustum <note>(II Reg. XII, et XXIV)</note>:
sed ibi est et poenitentiae
sacrificium, ibi est illa incomparabilis mansuetudo
usque ad immanissimum et atrocissimum inimicum,
qui quoties illi est in manus fortissimas datus, toties
ab illo est de manibus piissimis dimissus illaesus <note>(I Reg. XXIV, et XXVI)</note>.
Ibi memorabilis humilitas sub
flagello Dei, et cervix regia dominico jugo ita subdita,
ut armatus et comitatus armatis, amara ex inimici
ore convicia patientissime sustineret; suumque
comitem accensum iracundia, quod talia rex ejus
audiret, et jam jamque in conviciatoris caput dextera
ultrice pergentem, modestissime refrenaret, regali
suae jussioni divini timoris pondus adjiciens, et dicens
meritis suis hoc redditum superno judicio, quo
ille injuriosus missus esset, ut in eum talia jacularetur
opprobria <note>(II Reg. XVI)</note>. Ibi in gregem sibi commissum
tanta dilectio pastoralis, ut pro eis ipse vellet
mori, quando populo numerato peccatum elationis
ejus sic punire placuit Deo, ut eumdem numerum
minueret morte multorum, cujus multitudine cor
regis fuerat superbia pertentatum: in quo occulto
judicio Deus, apud quem non est iniquitas <note>(Rom. IX,
14)</note>, et quos noverat indignos hac vita, subtraxit huic
vitae; et in illo qui de hominum copia se extulerat,
tumorem animi humani ejusdem copiae diminutione
sanavit. Ibi tam religiosus Dei timor, sacramentum
Christi in sancta unctione servabat, ut cor ejus pia
<pb n="0442"/>
sollicitudine trepidaverit, quando exiguam particulam
de veste ipsius Salis latenter abscidit, ut haberet
unde illi fidem faceret quam nollet eum, cum
posset, occidere. Ibi tam prudens in filios et tanta
clementia, ut cum innocentem puerum, pro quo
aegrotante multis lacrymis et humilitatis sordibus
sese abjiciens Dominum fuerat deprecatus, mortuum
non luxerit; idem juvenem filium parricidali furore
praecipitem, qui et paternum cubile stupris nefariis
maculaverat, et contra patrem scelestum bellum gerebat,
et vellet conservatum, et fleret occisum: animae
scilicet tantis criminibus involutae sempiternas
praevidens poenas, quibus evadendis eum per poenitentiam
corrigendum vivere cupiebat humiliatum <note>(II Reg. XVIII)</note>.
Haec et alia multa laudanda et imitanda
in illo sancto reperiuntur viro, si non perversus
animus eam Scripturam, quae de illo loquitur,
perscrutetur, maxime si mente subdita et pia et plane
fideli sequamur sententiam Dei, qui ejus noverat occulta
cordis, ubi in conspectu ejus qui falli non potest,
ita placuit, ut etiam filiis suis imitandus ab illo
proponeretur.</p>
</div2>

<div2>
          <head>CAPUT LXVII.</head>
<p>Quid enim aliud quam cordis
ejus profunda cernebat Spiritus Dei, quando correptus
per Prophetam dixit, <hi>Peccavi;</hi> continuoque ad
hoc unum verbum audire meruit quod acceperit veniam?
Ad quam rem, nisi ad sempiternam salutem?
Neque enim praetermissa est in illo, secundum Dei
comminationem, flagelli paterni disciplina, ut et confessus
in aeternum liberaretur, et afflictus temporaliter
probaretur. Haud vero mediocre fidei robur
fuit, aut parvum mitis et obedientis animi indicium,
cum audisset a Propheta quod sibi Deus ignovisset,
et tamen quae fuerat comminatus consequenter evenissent,
non se dicere Prophetae deceptum esse
mendacio, nec murmurare adversus Deum, quasi
falsam peccatorum ejus indulgentiam pronuntiaverit.
Intelligebat enim vir alte sanctus, et non contra
Deum, sed ad Deum levans animam suam, nisi Dominus
esset confitenti poenitentique propitius, quantum
poenarum aeternarum ejus essent digna peccata:
pro quibus cum temporalibus emendationibus
ureretur, videbat erga se et manere veniam, et non
negligi medicinam. Cur autem Sal per Samuelem
correptus, cum diceret etiam ipse, <hi>Peccavi <note>(I Reg.
XV, 24)</note>
            </hi>, non meruit audire quod David, quod ei Dominus
ignovisset? Num personarum acceptio est
apud Deum? Absit <note>(Galat. II, 6)</note>. Sed in simili voce
quam sensus humanus audiebat, dissimile pectus erat
quod divinus oculus discernebat. Quid talibus docemur
exemplis, nisi regnum coelorum intra nos esse <note>(Luc. XVII, 28)</note>,
et de intimis nostris Deum colere nos
debere, ut ex abundantia cordis os loquatur <note>(Matth.
XII, 34)</note>; non autem ut populus eum labiis honoret,
cor autem eorum longe sit ab eo <note>(Id. XV, 8)</note>: neque
judicare aliter audeamus de hominibus, quorum interiora
videre non possumus, quam Deus qui hoc
<pb n="0443"/>
potest, et falli aut corrumpi non potest; cujus evidentissimam
sententiam de David cum divinae Scripturae
contineat tam sublimis auctoritas, multum ridenda,
vel potius dolenda est aliter sentiens humana
temeritas? Eis quippe divinis libris de antiquis viris
credendum est, qui tam longe futura dixerunt, quae
praesentia nunc videntur.</p>
</div2>

<div2>
          <head>CAPUT LXVIII.</head>
<p>Quid aliud in Evangelio discimus,
cum eadem vox Petri auditur confitentis
Christum Filium Dei <note>(Matth. XVI, 16)</note>, quae etiam daemoniorum,
paria verba, sed longe impari corde emittentium <note>(Luc. VIII, 28)</note>?
Proinde in simili voce fides
Petri laudatur, daemoniorum immunditia cohibetur:
a quo, nisi ab illo qui non aure humana, sed divina
mente radices internas vocum illarum nosset inspicere,
et sine ulla falsitate discernere? Quam multi
enim et alii homines dicunt Christum Filium Dei
vivi, nec tamen Petri meritis comparantur: non solum
illi, qui dicturi sunt in illo die, <hi>Domine, Domine,</hi> 
et audituri, <hi>Discedite a me <note>(Matth. VII, 22, 23)</note>
            </hi>; sed
etiam illi, qui segregabuntur ad dexteram <note>(Id. XXV,
33)</note>, in quibus plurimi nec unquam Christum vel semel
negaverunt, nec ejus pro nostra salute passionem
improbaverunt, nec Gentes judaizare coegerunt <note>(Galat.
II, 14)</note>; et tamen Petro qui haec fecit, sedenti in
duodecim sedibus, et non solum duodecim tribus,
verum et angelos judicanti impares apparebunt? Ita
etiam multi nullius appetentes uxorem, nullum maritum
appetitae usque ad mortem persequentes, tamen
Davidicum meritum, cum iste illa fecisset, apud
Deum habere non possunt. Tantum interest quid
cuique in se ipso, quantumque displiceat, ut penitus
exstirpetur; et quid pro eo fructiferum et opulentum
ingenti feracitate consurgat: quia et agricolae plus
placent agri, qui spinis etiam magnis eradicatis
centenum proferunt, quam qui nullas unquam spinas
habuerunt et vix ad tricenum perveniunt.</p>
</div2>

<div2>
          <head>CAPUT LXIX.</head>
<p>Sic et Moysen famulum Dei
fidelissimum in tota domo ejus, ministrum legis
sanctae, et mandati sancti, justi, et boni, cui Apostolus
attestatur <note>(Hebr. III, 5, et Rom. VII, 12)</note>; nam
ejus haec verba sunt quae commemoravi: ministrum
etiam sacramentorum, non jam praestantium salutem,
sed adhuc promittentium Salvatorem: quod et
Salvator ipse confirmat, dicens, <hi>Si crederetis Moysi,
crederetis et mihi; de me enim ille scripsit <note>(Joan. V,
46)</note>
            </hi>: unde suo loco, quantum satis visum est, contra
impudentes Manichaeorum calumnias disseruimus;
hunc ergo Moysen famulum Dei vivi, Dei veri, Dei
summi, fabricatoris coeli et terrae, non de alieno, sed
de nihilo, non premente necessitate, sed affluente
bonitate, non per sui membri poenam, sed per sui
verbi potentiam: hunc, inquam, Moysen, humilem
in recusando tam magnum ministerium <note>(Exod. IV,
10)</note>, subditum in suscipiendo, fidelem in servando,
strenuum in exsequendo; in regendo populo vigilantem,
in corrigendo vehementem, in amando ardentem,
in sustinendo patientem; qui pro eis quibus
praefuit, Deo se interposuit consulenti, opposuit irascenti:
<pb n="0444"/>
hunc itaque talem ac tantum virum, absit a
nobis ut ex maledico Fausti ore pensemus; sed ex
ore plane veridici Dei, qui veraciter hominem, quem
fecerat, noverat: quandoquidem etiam peccata hominum,
quae ipse non facit, et in diffitentibus ut
judex agnoscit, et in confitentibus ut pater ignoscit.
Ex ore omnino ejus Moysen servum ejus et amamus,
et admiramur, et quantum possumus imitamur, cum
simus longe illius meritis inferiores, etiam nullo
Aegyptio vel occiso, vel exspoliato, nullo bello gesto,
quorum ille aliud futuri indole defensoris, alia imposito
imperio Dei fecit.</p>
</div2>

<div2>
          <head>CAPUT LXX.</head>
<p>Ut interim omittam, quod cum
percussisset Aegyptium <note>(Exod. II, 12)</note>, quanquam illi
Deus non praeceperit, in persona tamen prophetica
ad hoc divinitus fieri permissum est, ut futurum aliquid
praesignaret: unde nunc non ago, sed omnino
tanquam nihil significaverint facta illa discutio; consultaque
illa aeterna lege reperio non debuisse hominem
ab illo, qui nullam ordinatam potestatem gerebat,
quamvis injuriosum et improbum, occidi. Verumtamen
animae virtutis capaces ac fertiles praemittunt
saepe vitia, quibus hoc ipsum indicent, cui virtuti
sint potissimum accommodatae, si fuerint praeceptis
excultae. Sicut enim et agricolae quam terram viderint,
quamvis inutiles, tamen ingentes herbas progignere,
frumentis aptam esse pronuntiant; et ubi
filicem aspexerint, licet eradicandam sciant, validis
vitibus habilem intelligunt; et quem montem oleastris
silvescere aspexerint, oleis esse utilem cultura accedente
non dubitant: sic ille animi motus, quo Moyses
peregrinum fratrem a cive improbo injuriam perpetientem,
non observato ordine potestatis, inultum
esse non pertulit, non virtutum fructibus inutilis
erat, sed adhuc incultus, vitiosa quidem, sed magnae
fertilitatis signa fundebat. Ipse denique per angelum
suum divinis Moysen vocibus evocavit in monte Sina,
per quem liberaretur ex Aegypto populus Israel; eumque
miraculo visionis in rubo flammante et non ardente,
verbisque dominicis ad frugem obedientiae praeparavit <note>(Id. III, 4)</note>:
qui etiam Saulum Ecclesiam persequentem,
de coelo vocavit, prostravit, erexit, implevit;
tanquam percussit, amputavit, inseruit, fecundavit <note>(Act. IX, 4)</note>.
Illa namque Pauli saevitia, cum
secundum aemulationem paternarum traditionum persequebatur
Ecclesiam <note>(Galat. I, 14)</note>, putans officium
Deo se facere, tanquam silvestre erat vitium, sed
magnae feracitatis indicium. Hinc erat etiam illud Petri,
cum evaginato gladio volens defendere Dominum,
aurem persecutoris abscidit: quod factum Dominus
satis minaciter cohibuit, dicens, <hi>Reconde gladium;
qui enim gladio usus fuerit, gladio cadet <note>(Matth. XXVI,
51, 52)</note>
            </hi>. Ille autem utitur gladio, qui nulla superiore
ac legitima potestate vel jubente vel concedente, in
sanguinem alicujus armatur. Nam utique Dominus
<pb n="0445"/>
jusserat ut ferrum discipuli ejus ferrent, sed non
jusserat ut ferirent. Quid ergo incongruum, si Petrus
post hoc peccatum factus est pastor Ecclesiae, sicut
Moyses post percussum Aegyptium factus est rector
illius Synagogae? Uterque enim non detestabili immanitate,
sed emendabili animositate justitiae regulam
excessit: uterque odio improbitatis alienae, sed ille
fraterno, iste dominico, licet adhuc carnali, tamen
amore peccavit. Resecandum hoc vitium vel eradicandum;
sed tamen tam magnum cor, tanquam terra
frugibus, ita ferendis virtutibus excolendum.</p>
</div2>

<div2>
          <head>CAPUT LXXI.</head>
<p>Quid ergo jam de exspoliatis
Aegyptiis Faustus objicit, nesciens quid loquatur?
Quod faciendo Moyses usque adeo non peccavit, ut
non faciendo peccaret. Deus enim jusserat <note>(Exod. III,
21, 22; XI, 2, et XII, 35, 36)</note>, qui utique novit non
solum secundum facta, verum etiam secundum cor
hominis, quid unusquisque, vel per quem perpeti
debeat. Carnalis itaque adhuc ille populus erat, et rerum
terrenarum cupiditate occupatus: Aegyptii vero
sacrilegi et iniqui; nam et auro illo, hoc est, Dei
creatura male utentes ad Creatoris injuriam, suis idolis
serviebant, et homines peregrinos labore gratuito
injuste ac vehementer afflixerant. Digni ergo erant et
isti quibus talia juberentur, et illi qui talia paterentur:
et forte secundum suas voluntates et cogitationes
Hebraei magis permissi sunt facere ista, quam jussi;
sed eis Deus permissionem suam per famulum suum
Moysen innotescere voluit, quando mandavit ut diceret.
Fieri autem potest ut sint aliae causae occultissimae,
cur hoc illi populo divinitus dictum sit: sed
divinis imperiis cedendum obtemperando, non resistendum
est disputando. Apostolus dixit: <hi>Quis enim
cognovit sensum Domini? aut quis consiliarius ejus fuit <note>(Rom. XI, 34)</note>
            </hi>?
Sive ergo ista sit causa, quam dixi,
sive alia quaelibet in secreta et abdita dispositione
Dei lateat, cur hoc per Moysen illi populo dixerit, ut
ab Aegyptiis sibi commodanda peterent quae auferrent;
hoc tamen confirmo, nec frustra nec inique dictum
esse, nec licuisse Moysen aliter quam Deus
dixerat facere, ut penes Dominum esset consilium
jubendi, penes famulum autem obsequium peragendi.</p>
</div2>

<div2>
          <head>CAPUT LXXII.</head>
<p>Sed Deus, inquit, verus et bonus
nullo modo talia jussisse credendus est. Imo vero
talia recte non jubet, nisi Deus verus et bonus, qui
et solus novit quid cuique jubendum sit, et solus neminem
quidquam incongruum perpeti sinit. Caeterum
ista imperita et falsa bonitas cordis humani contradicat
 et Christo, ne Deo bono jubente impii mali aliquid
patiantur, cum dicturus est Angelis: <hi>Colligite
primum zizania, et alligate fasciculos ad comburendum.</hi> 
Qui tamen hoc ipsum inopportune facere volentes
servos prohibuit, dicens: <hi>Ne forte, cum vultis colligere
zizania, eradicetis simul et triticum <note>(Matth. XIII,
30, 29)</note>
            </hi>. Ita solus Deus verus et bonus novit quid,
quando, quibus, per quos fieri aliquid vel jubeat vel
permittat. Poterat etiam ista humana, non bonitas,
<pb n="0446"/>
sed plane vanitas eidem Domino contradicere, cum
desiderio noxio daemones in porcos ire volentes petentesque
permisit <note>(Id. VIII, 31, 32)</note>: praesertim quia
Manichaei non solum porcos, verum etiam minuta et
abjecta animalia, hominum animas habere crediderunt.
Qua vanitate improbata et abjecta, illud tamen
constat, Dominum nostrum Jesum Christum Dei unicum
Filium, ac per hoc Deum verum et bonum,
mortem pecorum alienorum, perniciem qualiumcumque
animantium, et grave damnum hominum, desiderio
daemonum concessisse. Quis autem dementissimus
dixerit quod eos ab hominibus non potuisset excludere,
etiamsi eorum noxiae voluntati nec porcorum
exitium praestare voluisset? Porro si spirituum
damnatorum et igni aeterno jam destinatorum, quamvis
saeva et iniqua cupiditas, a Creatore atque ordinatore
omnium naturarum, occulto quidem, sed ubique
 justo moderamine, in id quo se inclinaverat,
relaxata est; quid absurdum est, si Aegyptii ab Hebraeis,
homines inique dominantes ab hominibus liberis,
quorum etiam mercedis pro eorum tam duris et
injustis laboribus fuerant debitores, rebus terrenis,
quibus etiam ritu sacrilego in injuriam Creatoris utebantur,
privari meruerunt? Quod tamen si Moyses
sua sponte jussisset, aut hoc Hebraei sua sponte
fecissent, profecto pecassent: quanquam illi,
non quidem hoc faciendo, quod vel jusserat vel
permiserat Deus, sed tamen talia fortasse cupiendo
peccaverunt. Quod autem hoc facere divina dispensatione
permissi sunt, illius judicio justo bonoque permissi
sunt, qui novit et poenis vel coercere improbos,
vel erudire subjectos; et praecepta validiora dare sanioribus,
et quosdam medicinales gradus infirmioribus
ordinare. Moyses vero nec cupiditatis arguendus
est in illis rebus desideratis, nec contumaciae in divinis
imperiis quibuscumque contemptis.</p>
</div2>

<div2>
          <head>CAPUT LXXIII.</head>
<p>Quaedam enim facta, lex illa
aeterna quae ordinem naturalem conservari jubet, perturbari
vetat, ita medio quodam loco posuit hominibus,
ut in eis usurpandis merito reprehendatur audacia,
in exsequendis autem obedientia jure laudetur.
Tantum interest in ordine naturali, quid a quo agatur,
et sub quo quisque agat. Abraham si filium sponte
immolaret, quid, nisi horribilis et insanus? Deo autem
jubente, quid, nisi fidelis et devotus apparuit <note>(Gen. XXII, 10)</note>?
Quod usque adeo ipsa veritas clamat,
ut ejus voce deterritus Faustus, cum in ipsum Abraham
quid diceret, unguibus et dentibus quaerens, usque
ad calumniosum mendacium perveniret, hoc tamen
reprehendere non auderet: nisi forte non ei veniret
in mentem factum ita nobile, ut non lectum, nec
quaesitum animo occurreret, ut denique tot linguis
cantatum, tot locis pictum, et aures et oculos dissimulantis
feriret. Quapropter, si in occidendo filio
spontaneus motus exsecrabilis, Deo autem jubente
<pb n="0447"/>
obsecundans famulatus, non solum inculpabilis, verum
etiam laudabilis invenitur; quid Moysen, Fauste,
reprehendis, quod exspoliarit Aegyptios? Si te
irritat velut humana facientis improbitas, divina terreat
jubentis auctoritas. An talia fieri volentem etiam
ipsum Deum vituperare paratus es? <hi>Redi</hi> ergo <hi>retro,
satanas; neque enim sapis quae Dei sunt, sed quae sunt
hominum <note>(Matth. XVI, 23)</note>
            </hi>. Atque utinam hoc sicut
Petrus audire dignus fuisses, atque id quod in Deo
sensu infirmo reprehendis, postea praedicasses; quemadmodum
ille glorioso praeconio postea gentibus annuntiabat,
quod ei primo, cum Dominus vellet fieri,
displicebat.</p>
</div2>

<div2>
          <head>CAPUT LXXIV.</head>
<p>Quamobrem, si jam tandem intelligit
humana duritia atque in rebus rectis voluntas
prava atque perversa, plurimum interesse, utrum
aliquid humana cupiditate vel temeritate admittatur,
an Dei pareatur imperio, qui novit quid, quando,
quibus permittat aut jubeat, quid cuique facere patique
conveniat; nec bella per Moysen gesta miretur
aut horreat, quia et in illis divina secutus imperia,
non saeviens, sed obediens fuit: nec Deus, cum jubebat
ista, saeviebat: sed digna dignis retribuebat,
dignosque terrebat. Quid enim culpatur in bello?
An quia moriuntur quandoque morituri, ut domentur
in pace victuri? Hoc reprehendere timidorum est,
non religiosorum. Nocendi cupiditas, ulciscendi crudelitas,
impacatus atque implacabilis animus, feritas
rebellandi, libido dominandi, et si qua similia, haec
sunt quae in bellis jure culpantur; quae plerumque ut
etiam jure puniantur, adversus violentiam resistentium,
sive Deo, sive aliquo legitimo imperio jubente,
gerenda ipsa bella suscipiuntur a bonis, cum in eo
rerum humanarum ordine inveniuntur, ubi eos vel
jubere tale aliquid, vel in talibus obedire juste ordo ipse
constringit. Alioquin Joannes, cum ad eum baptizandi
milites venirent, dicentes, <hi>Et nos quid faciemus?</hi> 
responderet eis, Arma abjicite, militiam istam deserite;
neminem percutite, vulnerate, prosternite.
Sed quia sciebat eos, cum haec militando facerent,
non esse homicidas, sed ministros legis; et non ultores
injuriarum suarum, sed salutis publicae defensores:
respondit eis, <hi>Neminem concusseritis, nulli calumniam
feceritis, sufficiat vobis stipendium vestrum <note>(Luc. III, 14)</note>
            </hi>.
Sed quia Manichaei Joannem aperte
blasphemare consueverunt, ipsum Dominum Jesum
Christum audiant hoc stipendium jubentem reddi Caesari,
quod Joannes dicit debere sufficere militi. <hi>Reddite,</hi> 
 inquit, <hi>Caesari quae Caesaris sunt, et Deo quae
Dei sunt <note>(Matth. XXII, 21)</note>
            </hi>. Et ad hoc enim tributa
praestantur, ut propter bella necessario militi stipendium
praebeatur. Merito et illius Centurionis dicentis, <hi>Et ego homo sum sub potestate constitutus, habens sub
me milites; et dico huic, Vade, et vadit; et alii, Veni,
et venit; et servo meo, Fac hoc, et facit;</hi> 
 fidem laudavit <note>(Id. VIII, 9, 10)</note>,
non illius militiae desertionem
<pb n="0448"/>
imperavit. Sed de justis quidem injustisque bellis nunc
disputare longum est, et non necessarium.</p>
</div2>

<div2>
          <head>CAPUT LXXV.</head>
<p>Interest enim quibus causis quibusque
auctoribus homines gerenda bella suscipiant:
ordo tamen ille naturalis mortalium paci accommodatus
hoc poscit, ut suscipiendi belli auctoritas atque
consilium penes Principem sit; exsequendi autem
jussa bellica ministerium milites debeant paci salutique
communi. Bellum autem quod gerendum Deo
auctore suscipitur, recte suscipi, dubitare fas non
est, vel ad terrendam, vel ad obterendam, vel ad
subjugandam mortalium superbiam: quando ne illud
quidem quod humana cupiditate geritur, non solum
incorruptibili Deo, sed nec sanctis ejus obesse aliquid
potest; quibus potius ad exercendam patientiam,
et ad humiliandam animam, ferendamque paternam
disciplinam etiam prodesse invenitur. Neque enim
habet in eos quisquam ullam potestatem, nisi cui
data fuerit desuper. Non est enim potestas nisi a Deo <note>(Rom. XIII, 1)</note>,
sive jubente, sive sinente. Cum ergo
vir justus, si forte sub rege homine etiam sacrilego
militet, recte poscit illo jubente bellare civicae pacis
ordinem servans; cui quod jubetur, vel non esse
contra Dei praeceptum certum est, vel utrum sit, certum
non est, ita ut fortasse reum regem faciat iniquitas
imperandi, innocentem autem militem ostendat
ordo serviendi: quanto magis in administratione
bellorum innocentissime diversatur, qui Deo jubente
belligerat, quem male aliquid jubere non posse,
nemo qui ei servit ignorat</p>
</div2>

<div2>
          <head>CAPUT LXXVI.</head>
<p>Si autem propterea putant non
potuisse Deum bellum gerendum jubere, quia Dominus
postea Jesus Christus, <hi>Ego,</hi> inquit, <hi>dico vobis,
non resistere adversus malum; sed si quis te percusserit
in maxillam tuam dextram, praebe illi et sinistram <note>(Matth. V, 39)</note>
            </hi>;
intelligant hanc praeparationem non
esse in corpore, sed in corde: ibi est enim sanctum
cubile virtutis, quae in illis quoque antiquis justis
nostris patribus habitavit: sed eam rerum dispensationem
ac distributionem temporum ordo poscebat,
ut prius appareret etiam ipsa bona terrena, in quibus
et humana regna et ex hostibus victoriae deputantur,
propter quae maxime civitas impiorum diffusa
per mundum supplicare idolis et daemonibus solet,
non nisi ad unius Dei veri potestatem atque arbitrium
pertinere. Unde et Vetus Testamentum secretum regni
coelorum tempore opportuno aperiendum promissionibus
terrenis operuit, et quodam modo umbrosius
opacavit. Ubi autem venit plenitudo temporis, ut
Novum Testamentum revelaretur, quod figuris Veteris
velabatur, evidenti testificatione jam demonstrandum
erat, esse aliam vitam pro qua debet haec vita
contemni, et aliud regnum pro quo oportet omnium
terrenorum regnorum adversitatum patientissime sustineri.
Proinde per quorum confessiones, passiones,
et mortes hoc Deo placuit attestari, martyres appellantur,
qui latine testes interpretantur: quorum
numerus tantus effloruit, ut si eos Christus, qui de
<pb n="0449"/>
coelo Saulum vocavit, et ex lupo factum ovem, in
medium luporum misit <note>(Act. IX)</note>, congregatos vellet
armare atque adjuvare pugnantes, sicut Hebraeos patres
adjuvit, quae gentes resisterent? quae regna non
cederent? Sed ut praeclarissimum testimonium veritati
perhiberetur, qua jam docendum erat, non
propter temporalem in hac vita, sed propter aeternam
post hanc vitam felicitatem Deo esse serviendum, ea
quae vulgo infelicitas dicitur, pro illa felicitate subeunda
fuerat et ferenda. Itaque in plenitudine temporum
Filius Dei factus ex muliere, factus sub Lege,
ut eos qui sub Lege erant redimeret <note>(Galat. IV, 4,
5)</note>, factus ex semine David secundum carnem <note>(Rom.
I, 3)</note>, mittit discipulos velut oves in medium luporum,
et monet ne timeant eos qui corpus occidunt,
animam autem non possunt occidere; promittit etiam
ipsius corporis renovandam integritatem usque ad
capilli reparationem <note>(Matth. X, 16, 28, 30)</note>: Petri
gladium revocat in vaginam; aurem inimici praecisam
reparat ad pristinam formam: dicit se legionibus Angelorum
imperare potuisse ad delendos inimicos, nisi
calix bibendus esset, quem paterna voluntas dedisset <note>(Id. XXVI, 52, 53; Luc. XXII, 51, 42, et Joan. XVIII,
11)</note>;
bibit praecedens, propinat sequentibus: virtutem
patientiae suo revelat praecepto, suo confirmat
exemplo. <hi>Propter quod Deus illum suscitavit a mortuis,
et donavit ei nomen quod est super omne nomen: ut in
nomine Jesu omne genu flectatur, coelestium, terrestrium,
et infernorum; et omnis lingua confiteatur quia
Dominus Jesus in gloria est Dei Patris <note>(Philipp. II,
9-11)</note>
            </hi>. Regnaverunt hic ergo Patriarchae et Prophetae,
ut et ista regna Deum dare et auferre ostenderetur:
non hic regnaverunt Apostoli et martyres, ut regnum
coelorum desiderandum potius panderetur. Illi reges
bella gesserunt, ut tales quoque victorias appareret
Dei voluntate praestari: isti non resistendo interfecti
sunt, ut potiorem esse docerent victoriam pro fide
veritatis occidi. Quanquam et illic Prophetae noverant
mori pro veritate, sicut ipse Dominus dicit, <hi>A sanguine
Abel usque ad sanguinem Zachariae <note>(Matth. XXIII,
35)</note>
            </hi>: et hic posteaquam coepit impleri, quod sub
figura Salomonis (qui latine interpretatur Pacificus)
de Domino Christo (ipse est enim pax nostra <note>(Ephes.
II, 14)</note> in Psalmo prophetatum est, <hi>Et adorabunt eum
omnes reges terrae, omnes gentes servient illi <note>(Psal.
LXXI, 11)</note>
            </hi>; christiani quoque imperatores plenam gerentes
fiduciam pietatis in Christo, de inimicis sacrilegis,
qui spem suam in sacramentis idolorum daemonumque
posuerant, gloriosissimam victoriam perceperunt;
cum apertissimis notissimisque documentis,
de quibus nonnulli jam scriptum memoriae commendarunt,
illos fallerent vaticinia daemoniorum, hos
firmarent praedicta sanctorum.</p>
</div2>

<div2>
          <head>CAPUT LXXVII.</head>
<p>Si autem hoc mirum istis vanis
<pb n="0450"/>
videtur, quod aliud tunc Deus praecepit dispensatoribus
Veteris Testamenti ubi Novi gratia velabatur,
aliud praedicatoribus Novi Testamenti ubi Veteris obscuritas
revelatur, attendant ipsum Dominum Christum
mutantem quae dixerat, et aliud dicentem: <hi>Quando misi vos,</hi> 
 inquit, <hi>sine sacculo et pera et calceamentis,
numquid aliquid defuit vobis? At illi dixerunt,
Nihil. Dicit ergo eis: Sed nunc qui habet sacculum,
tollat, similiter et peram; et qui non habet, vendat tunicam
suam, et emat gladium.</hi> Isti certe si ista diversa
in Testamentis singulis invenirent, Vetere et Novo,
etiam ex hoc clamarent, duo sibi Testamenta esse
contraria. Quid ergo nunc respondebunt, cum idem
ipse dicit, Antea <hi>misi vos sine sacculo et pera et calceamentis,</hi> 
et nihil <hi>vobis defuit: nunc</hi> autem <hi>qui habet
sacculum, tollat, similiter et peram; et qui habet tunicam,
vendat et emat gladium?</hi> Jamne intelligunt quemadmodum
nulla inconstantia praecipientis, sed ratione
dispensantis, pro temporum diversitate, praecepta,
vel consilia, vel permissa mutentur? Nam si
dicunt certi mysterii gratia hoc de tollendo sacculo
et pera et emendo gladio locutum fuisse, cur non
admittunt certi mysterii gratia eumdem unum Deum
tunc Prophetas gerere bella jussisse, nunc Apostolos
prohibuisse? Neque enim in eo quod ex Evangelio
commemoravimus, verba tantum Domini fuerunt:
sed et obtemperantium quoque discipulorum facta secuta
sunt. Nam et tunc sine sacculo et pera ierunt, et
nihil eis defuit; sicut ejus interrogatio et eorum responsio
declaravit. Et nunc dixerunt ei, cum de gladio
emendo jussisset, <hi>Ecce sunt hic duo gladii.</hi> Et ille
respondit, <hi>Sufficit.</hi> Hinc et Petrus armatus inventus
est, cum aurem persecutoris abscidit: ubi spontanea
ejus coercetur audacia <note>(Luc. XXII, 35, 36, 38, 50,
51)</note>; quia non ut jussus fuerat ferrum tollere, ita
jussus fuerat et ferire. Latebat certe Domini voluntas,
cur arma portari praecepisset, quibus eos uti noluisset.
Verumtamen ad illum cum ratione praecipere,
ad istos autem sine retractatione praecepta facere
pertinebat.</p>
</div2>

<div2>
          <head>CAPUT LXXVIII.</head>
<p>Calumniosa ergo imperitia
Moyses reprehenditur quod bella gesserit, qui minus
reprehendi debuit, si sua sponte gereret, quam si Deo
jubente non gereret: ipsum vero Deum, quod talia
jusserit, audere reprehendere, vel Deum justum et
bonum talia jubere potuisse non credere, hominis est,
ut mitius loquar, cogitare non valentis divinae providentiae
per cuncta summa atque ima tendenti nec novum
esse quod oritur, nec perire quod moritur; sed
in suo singula quaeque ordine sive naturarum sive
meritorum vel cedere, vel succedere, vel manere:
hominum autem rectam voluntatem divinae legi conjungi,
inordinatam vero cupiditatem divinae legis ordine
coerceri; ut nec bonus aliud quam praecipitur
velit, nec malus amplius quam permittitur possit; ita
sane, ut non impune possit quod injuste voluerit. Ac
per hoc in omnibus quae humana infirmitas horret
aut timet, sola iniquitas jure damnatur: caetera sunt
vel tributa naturarum, vel merita culparum. Fit autem
<pb n="0451"/>
homo iniquus, cum propter se ipsas diligit res
propter aliud assumendas, et propter aliud appetit
res propter se ipsas diligendas. Sic enim, quantum
in ipso est, perturbat in se ordinem naturalem, quem
lex aeterna conservari jubet. Fit autem homo justus,
cum ob aliud non appetit rebus uti, nisi propter quod
divinitus institutae sunt; ipso autem Deo frui propter
ipsum, seque et amico in ipso Deo propter eumdem
ipsum Deum. Propter Deum enim amat amicum, qui
Dei amorem amat in amico. Sive autem iniquitas, sive
justitia, nisi esset in voluntate, non esset in potestate.
Porro si in potestate non esset, nullum praemium,
nulla poena justa esset: quod nemo sapit,
nisi qui desipit. Ignorantia vero et infirmitas, ut
vel nesciat homo quid velle debeat, vel non omne
quod voluerit possit, ex occulto poenarum ordine venit,
et illis inscrutabilibus judiciis Dei, apud quem
non est iniquitas <note>(Rom. IX, 14)</note>. Proditum est enim
nobis peccatum Adam fideli eloquio Dei; et quia in
illo omnes moriuntur, et quia per illum peccatum intravit
in hunc mundum, et per peccatum mors, veraciter
scriptum est <note>(Id. V, 12-19)</note>. Et quia ex hac
poena corpus corrumpitur et aggravat animam, et deprimit
terrena habitatio sensum multa cogitantem <note>(Sap. IX, 15)</note>,
verissimum nobisque notissimum est:
et quia de hac justa poena non liberat nisi misericors
gratia, certum est. Et hinc Apostolus gemebundus
exclamat: <hi>Infelix ego homo! quis me liberabit de
corpore mortis hujus? Gratia Dei per Jesum Christum
Dominum nostrum <note>(Rom. VII, 24, 25)</note>
            </hi>. Sed quae sit
distributio judicantis et miserentis Dei, cur alius sic,
alius autem sic; occultis fit causis, justis tamen. Non
tamen ideo nescimus omnia ista judicio aut misericordia
Dei fieri, licet in abdito positis mensuris et
numeris et ponderibus, quibus omnia disponuntur a
Deo creatore omnium quae naturaliter sunt <note>(Sap. XI,
21)</note>; nec auctore, sed tamen ordinatore etiam peccatorum;
ut ea quae peccata non essent, nisi contra
naturam essent, sic judicentur et ordinentur, ne universitatis
naturam turbare vel turpare permittantur,
meritorum suorum locis et conditionibus deputata.
Quae cum ita sint, et cum per hoc secretum judiciorum
Dei motusque humanarum voluntatum eisdem
prosperitatibus alii corrumpantur, alii temperanter
utantur; et eisdem adversitatibus alii deficiant, alii
proficiant; cumque ipsa humana mortalisque vita
tentatio sit super terram <note>(Job VII, 1)</note>: quis hominum
novit cui prosit aut obsit in pace regnare vel servire,
vel vacare, vel mori; in bello autem vel imperare,
vel pugnare, vel vincere, vel occidi? cum hoc tamen
constet, et cui prodest, non nisi per divinum prodesse
beneficium; et cui obest, non nisi per divinum obesse
judicium.</p>
</div2>

<div2>
          <head>CAPUT LXXIX.</head>
<p>Quid ergo insilimus in temerarias
reprehensiones, atque utinam hominum, et non
Dei? Servierint dispensatores Veteris Testamenti,
iidemque praenuntiatores Novi Testamenti, peccatores
occidendo; servierint dispensatores Novi Testamenti,
iidemque expositores Veteris Testamenti, a
<pb n="0452"/>
peccatoribus moriendo: Deo tamen uni utrique servierunt,
per diversa et congrua tempora docenti bona
temporalia et a se petenda et propter se contemnenda,
molestias temporales et a se posse imperari et propter
se debere tolerari. Quid ergo crudele Moyses aut
mandavit aut fecit, cum commissum sibi populum
sancte zelans et uni vero Deo subditum cupiens,
posteaquam cognovit ad fabricandum et colendum idolum
defluxisse mentemque impudicam prostituisse
daemonibus, in paucos eorum vindicans gladio, quos
Deus ipse quem offenderant, alto et secreto judicio
feriendos voluisset mox feriri, et in praesenti salubriter
terruit, et disciplinam in posterum sanxit?
Nam eum nulla crudelitate, sed magna dilectione fecisse
quod fecit, quis non in verbis ejus agnoscat
orantis pro peccato eorum, et dicentis: <hi>Si dimittis
illis peccatum, dimitte; sin autem, dele me de libro tuo <note>(Exod. XXXII)</note>
            </hi>?
Comparans ergo unusquisque pie
prudens illam caedem et hanc precem, videt profecto
apertissime, videt quantum malum sit animae per simulacra
daemonum fornicari, quando sic saevit qui sic
amat. Sic plane et Apostolus, non crudeliter, sed
amabiliter tradidit hominem satanae in interitum carnis,
ut spiritus salvus sit in die Domini Jesu <note>(I Cor.
V, 5)</note>. Tradidit et alios, ut discerent non blasphemare <note>(I Tim. I, 20)</note>.
Legunt scripturas apocryphas Manichaei,
a nescio quibus sutoribus fabularum sub Apostolorum
nomine scriptas: quae suorum scriptorum
temporibus in auctoritatem sanctae Ecclesiae recipi
mererentur, si sancti et docti homines, qui tunc in
hac vita erant et examinare talia poterant, eos vera
locutos esse cognoscerent. Ibi tamen legunt apostolum
Thomam, cum esset in quodam nuptiarum convivio
peregrinus et prorsus incognitus, a quodam ministro
palma percussum, imprecatum fuisse homini
continuam saevamque vindictam. Nam cum egressus
fuisset ad fontem, unde aquam convivantibus ministraret,
eum leo irruens interemit, manumque ejus,
qua caput Apostoli levi ictu percusserat, a corpore
avulsam, secundum verbum ejusdem apostoli id
optantis atque imprecantis, canis intulit mensis, in
quibus ipse discumbebat Apostolus. Quid hoc videri
crudelius potest? Verum quia ibi, nisi tamen fallor,
hoc etiam scriptum est, quod ei veniam in saeculo
futuro petiverit, facta est compensatio beneficii majoris;
ut et Apostolus quam charus Deo esset, per hunc timorem
commendaretur ignotis, et illi post hanc vitam
quandoque finiendam in aeternum consuleretur. Utrum
illa vera sit aut conficta narratio, nihil mea nunc interest.
Certe enim Manichaei, a quibus illae scripturae,
quas Canon ecclesiasticus respuit, tanquam verae atque
sincerae acceptantur, saltem hinc coguntur fateri, virtutem
illam patientiae, quam docet Dominus, dicens, <hi>Si quis te percusserit in maxillam tuam dexteram, praebe
<pb n="0453"/>
illi et sinistram 
 <note>(Matth. V, 39)</note>
            </hi>, posse esse in praeparatione
cordis, etiamsi non exhibeatur gestu corporis,
et expressione verborum: quandoquidem Apostolus
palma percussus, potius Deum rogavit ut injurioso
homini in futuro saeculo parceretur, in praesenti autem
illa injuria non inulta relinqueretur, quam vel
praebuit ferienti alteram partem, aut ut iterum feriret
admonuit. Tenebat certe interius dilectionis affectum,
et exterius requirebat correctionis exemplum. Sive
hoc verum sit, sive confictum, cur nolunt credere
tali animo famulum Dei Moysen idoli fabricatores et
adoratores gladio prostravisse; cum et in ejus verbis
satis appareat, ita hujusmodi peccato eum veniam
deprecatum, ut nisi impetraret, deleri se vellet de
libro Dei? Et quid simile, ignotus homo palma percussus;
et Deus ex Aegypti servitute liberans, per divisum
mare trajiciens, fluctibus persequentes inimicos
operiens, idolo sibi praelato derelictus atque contemptus?
Si autem poenas ipsas comparemus, quid simile
ferro interimi; et a feris trucidari atque laniari?
quandoquidem judices publicis legibus servientes,
majoris criminis reos bestiis subrigi, quam gladio
percuti jubent.</p>
</div2>

<div2>
          <head>CAPUT LXXX.</head>
<p>Restat in maledicis et sacrilegis
reprehensionibus Fausti, quibus nunc respondeo,
quod locutus Dominus ad Osee prophetam dixit: <hi>Accipe tibi uxorem fornicariam, et fac filios de fornicaria <note>(Osee. I, 2)</note>
            </hi>.
In qua Scriptura sic excaecatum
est immundum cor eorum, ut nec apertissima verba
evangelica intelligant Domini dicentis ad Judaeos: <hi>Meretrices et publicani praecedent vos in regno coelorum <note>(Matth. XXI, 31)</note>
            </hi>.
Quid enim adversum clementiae veritatis,
quid inimicum fidei christianae, si meretrix
relicta fornicatione, in castum conjugium commutetur?
Et quid tam incongruum et alienum a fide Prophetae,
quam si non crederet omnia peccata impudicae
dimissa esse in melius commutatae? Itaque cum
meretricem Propheta fecit uxorem, et ad vitam corrigendam
mulieri consultum est, et figurae sacramentum,
de quo mox loquemur, expressum. Sed quis non
videat in hoc facto quid potius Manichaeorum offendat
errorem? Scilicet, quia solent dare operam meretrices
ne gravidae fiant. Proinde istis fornicaria
magis permanens placebat ut deum ipsorum non ligaret,
quam unius viri facta uxor ut pareret.</p>
</div2>

<div2>
          <head>CAPUT LXXXI.</head>
<p>De Salomone autem quid dicam,
nisi quia gravius ipsius fidelis et sanctae Scripturae
testimonio redarguitur, quam petulantibus et
nugacibus Fausti conviciis? Illa enim de illo et quid
boni prius habuisset, et quid mali faciendo, bonum
in quo primum fuerat, reliquisset, veraciter fideliterque
locuta est <note>(III Reg. III, XI, et Eccli. XLVII)</note>: iste
autem oculis clausis, vel potius exstinctis, non quo
lumine manifestante ducebatur, ibat; sed quo malevolentia
praecipitante ferebatur, irruebat. Hoc ipso
enim magis insinuaverunt sancti Libri religiosis lectoribus
et electoribus suis, quam caste habuerint
sancti viri plures uxores; quod Salomon, qui eas non
<pb n="0454"/>
illo modo, sed magis ad libidinem quam ad propaginem
habuit, improbatus est et reprehensus his
verbis, ut appellaretur amator mulierum; et inde ad
profundum idololatriae lapsus atque demersus, eadem
veritate personam nullius acceptante proderetur.</p>
</div2>

<div2>
          <head>CAPUT LXXXII.</head>
<p>Nunc ergo jam pertractatis
personis omnibus, per quas Faustus putavit scripturas
Veteris Testamenti esse culpandas, redditoque
suo cuique sermone congruo, quo vel defensi sunt
homines Dei adversus haereticorum carnaliumque
calumnias, vel reprehensis hominibus, tamen Scriptura
laudabilis venerabilisque monstrata est: videamus
deinceps ex ordine, quo eos homines Faustus
accusando commemoravit, quid etiam significent
ipsa facta hominum, quid prophetiae gerant, quae futura
praenuntient: quod jam fecimus de Abraham
et Isaac et Jacob, quorum se Deus ita dici voluit <note>(Exod. III, 15)</note>,
tanquam solorum esset Deus, qui
Deus est universae creaturae: non frustra utique tantum
eis tribuens honorem, nisi quia noverat in eis,
quod solus etiam perfecte summeque nosse poterat,
sinceram praecipuamque charitatem: et quia in eis
tribus Patribus quodam modo consummavit magnum
ac mirabile sacramentum futuri populi sui, quod per
liberas genuerunt, non solum in libertatem, sicut per
Saram <note>(Gen. XXI, 1, 2)</note> et Rebeccam <note>(Id. XXV, 21)</note> 
et Liam et Rachel <note>(Id. XXIX et XXX)</note>; verum etiam
in servitutem, sicut per eamdem Rebeccam natus est
Esau, cui dictum est, <hi>Eris servus fratris tui <note>(Id.
XXVII, 40)</note>
            </hi>: et per ancillas non solum in servitutem,
sicut per Agar <note>(Id. XVI, 15)</note>; verum etiam in libertatem,
sicut per Balam et Zelpham <note>(Id. XXX)</note>. Ita enim
et in populo Dei et per spirituales liberos nascuntur
non solum in laudabilem libertatem, quemadmodum
illi quibus dicitur, <hi>Imitatores mei estote, sicut et
ego Christi <note>(I Cor. IV, 16)</note>
            </hi>; verum etiam in damnabilem
servitutem, sicut per Philippum Simon <note>(Act.
VIII, 13)</note>: et per carnales servos, nascuntur non solum
in damnabilem servitutem, qui eos imitantur;
verum etiam in laudabilem libertatem, quibus dicitur, <hi>Quae dicunt, facite; quae autem faciunt, facere nolite <note>(Matth. XXIII, 3)</note>
            </hi>.
Hoc magnum sacramentum quisquis
in Dei populo prudenter agnoverit, unitatem
Spiritus in vinculo pacis usque in finem quibusdam
cohaerendo, quosdam tolerando custodit. Fecimus hoc
et de Loth; quid ejus laudandum, quid culpandum
Scriptura narraverit, quid intelligendum de tota illa
re gesta significaverit <note>(Gen. XIX)</note>, demonstrantes.</p>
</div2>

<div2>
          <head>CAPUT LXXXIII.</head>
<p>Sequitur ut Judae factum consideremus,
quod cum sua nuru concubuit <note>(Id. XXXVIII)</note>,
quid significaverit futurorum. Sed prius praeloquendum
est, ne quemquam parvae considerationis offendat,
quod de quibusdam malis operibus hominum
in Scripturis sanctis, quaedam non mala, sed bona
<pb n="0455"/>
futura significantur. Servat enim ubique divina providentia
virtutem bonitatis suae, ut quemadmodum
ex adulterorum concubitu formatur et nascitur homo,
de hominum opere malo bonum opus Dei, sicut in
praecedenti sermone jam diximus <note>(Supra, cap. 48)</note>,
de fecunditate seminum, non de turpitudine vitiorum;
ita in Scripturis propheticis, non tantum bona hominum,
verum etiam et mala facta narrantibus, quoniam
prophetica est ipsa narratio, significetur aliquid de
malis operibus hominum etiam futurorum bonorum,
non peccantis opere, sed scribentis. Neque enim Judas,
cum ad Thamar concupiscentia victus intraret,
hanc suae libidinis intentionem gerebat, ut inde aliquid
significaretur, quod ad salutem hominum pertineret:
sicut nec Judas ille qui Dominum tradidit, hoc
intendit, ut aliquid inde gereretur, quod ad eamdem
salutem hominum pertineret. Porro, si de tam malo
opere Judae illius tam bonum opus Dominus fecit, ut
ejusdem suae passionis sauguine nos redimeret; quid
mirum si Propheta ejus, de quo ipse ait, <hi>De me enim
ille scripsit <note>(Joan. V, 46)</note>
            </hi>, ex malo facto Judae istius,
boni aliquid significavit, ut suo ministerio nos doceret?
Ea quippe hominum facta, sancto Spiritu disponente
atque inspirante, collegit Propheta narrator,
quorum interpositio non vacaret a praesignatione rerum
quas intenderat prophetare: ad significanda autem
aliqua bona, nihil interest, facta illa quibus ea
significantur, seu bona, seu mala sint. Quid enim
mea interest, cum volo aliquid legendo cognoscere,
utrum ex minio reperiam scriptos nigros Aethiopes,
et ex atramento candidos Gallos? Verumtamen si,
non scripturam, sed picturam talem viderem, sine
dubitatione reprehenderem. Ita in factis hominum,
quae ad imitandum vitandumve proponuntur, magni
interest bonane an mala sint: quae autem ad significandum
scribuntur, sive dicuntur, nihil refert in
moribus facientium, quam laudem reprehensionemve
mereantur, si modo habent aliquam rei, de qua agitur,
necessariam praefigurandi congruentiam. Sicut
enim Caiphae in Evangelio, quantum ad ejus noxium
perniciosumque animum pertinebat, quantum denique
ad ipsa verba, si in eis voluntatem dicentis attendas,
quibus agebat ut justus injuste necaretur, utique
mala erant: tamen magnum bonum illo nesciente significabant,
quando ait, <hi>Expedit ut unus moriatur homo,
et non tota gens pereat:</hi> dictumque de illo est, <hi>Hoc
autem a se non dixit, sed cum esset pontifex, prophetavit
quia oportebat Jesum mori pro gente <note>(Id. XI, 50,
51)</note>
            </hi>. Ita factum Judae secundum illius libidinem malum
fuit, sed illo nesciente magnum bonum significavit:
a se ipso quippe malum fecit, sed non a se ipso
bonum significavit. Hoc autem, quod necessario praeloquendum
putavi, non ad hoc tantummodo Judae
factum, sed etiam ad caetera valeat, si qua occurrerint
mala opera hominum, quibus bonum aliquid a
narrante prophetatum est.</p>
</div2>

<div2>
          <head>CAPUT LXXXIV.</head>
<p>In Thamar ergo nuru Judae
intelligitur plebs regni Judaeorum, cui de tribu Juda
reges tanquam mariti adhibebantur: merito nomen
<pb n="0456"/>
ejus Amaritudo interpretatur; ipsa enim Domino fellis
poculum dedit <note>(Matth. XXVII, 34)</note>. Duo autem genera
principum qui non recte operabantur in plebe,
unum eorum qui oberant, alterum eorum qui nihil
proderant, significantur in duobus filiis Judae: quorum
unus erat malignus vel saevus ante Dominum,
alter in terram fundebat, ne semen daret ad fecundandam
Thamar. Nec sunt amplius quam duo genera
hominum inutilia generi humano: unum nocentium,
alterum praestare nolentium et si quid boni habent
in hac terrena vita perdentium, tanquam in terram
fundentium. Et quoniam in malo prior est qui nocet,
quam ille qui non prodest, ideo major dicitur malignus;
ille autem sequens, qui fundebat in terram.
Nomen quoque majoris, qui vocabatur Her, interpretatur
Pellicius, qualibus tunicis induti sunt primi homines
in poenam damnationis suae dimissi ex paradiso <note>(Gen. III, 21)</note>;
sequentis nomen qui vocabatur
Aynan, interpretatur Moeror eorum: quorum, nisi
quibus nihil prodest, cum habeat unde prodesse possit,
atque id perdat in terra? Majus porro malum est
ablatae vitae, quod significat pellicius, quam non adjutae,
quod significat moeror eorum: Deus tamen
ambos occidisse dictus est, ubi figuratur regnum talibus
hominibus abstulisse. Tertius vero filius Judae,
quod illi mulieri non jungitur, significat tempus ex
quo reges plebi Judaeorum coeperunt de tribu Juda
non fieri: et ideo erat quidem filius Judae, sed eum
maritum Thamar non accipiebat; quia erat eadem
tribus Juda, sed jam populo inde nemo regnabat. Unde
et nomen ejus, id est, Selom, interpretatur Dimissio
ejus. Non pertinent sane ad hanc significationem
viri sancti et justi, qui licet illo tempore fuerint, ad
Novum tamen pertinent Testamentum, cui prophetando
scienter utiles fuerunt, qualis David fuit. Eo
sane tempore, quo jam Judaea coeperat reges ex tribu
Juda non habere, non est computandus Herodes major
in regibus ejus, tanquam maritus Thamar: erat
enim alienigena, nec ei sacramento illo mysticae unctionis
tanquam conjugali foedere cohaerebat; sed
tanquam extraneus dominabatur, quam potestatem a
Romanis et a Caesare acceperat. Sic et ejus filii tetrarchae,
quorum erat unus Herodes patris nomine
appellatus, qui cum Pilato in passione Domini concordavit <note>(Luc. XXIII, 12)</note>:
isti ergo alienigenae usque
adeo non deputabantur in regno illo mystico Judaeorum,
ut ipsi Judaei publice clamarent, frendentes adversum
Christum, <hi>Nos non habemus regem, nisi Caesarem <note>(Joan. XIX, 15)</note>
            </hi>.
Neque hoc verum, nisi illa universali
dominatione Romanorum: quippe etiam Caesar
rex erat non proprie Judaeorum; sed ut Christum
negarent, et huic adularent, ideo se tali voce
damnarunt.</p>
</div2>

<div2>
          <head>CAPUT LXXXV.</head>
<p>Illo ergo tempore, quo jam
de tribu Judae regnum defecerat, veniendum erat
Christo vero Salvatori Domino nostro, qui non obesset,
multumque prodesset. Sic enim fuerat prophetatum: <hi>Non deficiet princeps ex Juda, neque dux de femoribus
ejus, donec veniat cui repositum est: et ipse
<pb n="0457"/>
exspectatio gentium 
 <note>(Gen. XLIX, 10)</note>
            </hi>. Jam isto tempore
omne quoque magisterium Judaeorum, et mystica,
unde christi vocabantur, unctio ipsa defecerat secundum
prophetiam Danielis. Tunc venit cui repositum
erat, exspectatio gentium, et unctus est Sanctus santorum <note>(Dan. IX, 24-27)</note> 
 oleo exsultationis prae participibus
suis <note>(Psal. XLIV, 8)</note>. Natus est enim Herodis
majoris tempore <note>(Matth. II, 1)</note>, passus est autem minoris
Herodis tetrarchae <note>(Luc. XXIII, 7, 46)</note>. Hujus
itaque venientis ad oves quae perierant domus Israel <note>(Matth. XV, 24)</note>,
figuram gessit ipse Judas cum iret
ad tondendas oves suas in Thamna, quod interpretatur
Deficiens. Jam enim defecerat princeps ex Juda,
et omne magisterium atque unctio Judaeorum, ut veniret
cui repositum erat. Venit autem cum suo pastore
Odollamite, cui nomen erat Iras; et interpretatur
Odollamites, Testimonium in aqua. Cum hoc
plane testimonio Dominus venit, habens quidem testimonium
majus Joanne <note>(Joan. V, 36)</note>; sed tamen
propter oves infirmas hoc testimonio est usus in aqua.
Nam et ipse Iras, quod nomen illius pastoris fuit, interpretatur
Fratris mei visio. Vidit omnino fratrem
suum Joannes, fratrem secundum semen Abrahae,
secundum cognationem Mariae matris ejus et Elisabeth
matris suae; eumdemque Dominum et Deum
suum, quia, sicut ipse ait, ex plenitudine ejus accepit <note>(Id. I, 16)</note>.
Vidit omnino, et ideo in natis mulierum
major illo non exsurrexit <note>(Matth. XI, 11)</note>: quia
ex omnibus praenuntiantibus Christum, ipse vidit
quod multi justi et Prophetae cupierunt videre, et non
viderunt <note>(Id. XIII, 17)</note>. Salutavit ex utero <note>(Luc. I,
44)</note>; agnovit perfectius ex columba, et ideo tanquam
Odollamites vere testimonium perhibuit in aqua <note>(Id.
III, 21, 22)</note>. Venit autem Dominus ad oves tondendas,
hoc est, exonerandas sarcinis laboriosis, ex quibus
Ecclesiae laudatae in Canticis canticorum dentes essent
velut grex detonsarum <note>(Cant. IV, 2)</note>.</p>
</div2>

<div2>
          <head>CAPUT LXXXVI.</head>
<p>Jam Thamar habitum mutet;
nam et Commutans interpretatur Thamar: sed
in ea prorsus nomen amaritudinis maneat; non illius
amaritudinis in qua Domino fel ministravit, sed illius
in qua Petrus amare flevit <note>(Matth. XXVI, 75)</note>. Nam et
Judas latine Confessio est. Confessioni ergo amaritudo
misceatur, ut vera poenitentia praesignetur. Hac poenitentia
fecundatur Ecclesia in omnibus gentibus constituta. <hi>Oportebat</hi> 
 enim <hi>Christum pati, et resurgere tertia
die, et praedicari in nomine ejus poenitentiam et remissionem
peccatorum per omnes gentes, incipientibus
ab Jerusalem <note>(Luc. XXIV, 46, 47)</note>
            </hi>. Nam et ipse habitus
meretricius, confessio peccatorum est. Typum
quippe jam Ecclesiae gerit Thamar, ex Gentibus evocatae,
sedens cum hoc habitu ad portam Aenan, vel
Aenaim, quod interpretatur Fontes. Cucurrit enim
velut cervus ad fontes aquarum, pervenire ad semen
Abrahae: illic a non agnoscente fetatur, quia de illa
praedictum est, <hi>Populus quem non cognovi, servivit
mihi <note>(Psal. XVII, 45)</note>
            </hi>. Accepit in occulto annulum,
<pb n="0458"/>
monile, et virgam: vocatione signatur, justificatione
decoratur, glorificatione exaltatur. <hi>Quos</hi> enim <hi>praedestinavit,
illos et vocavit: quos autem vocavit, illos et
justificavit: et quos justificavit, illos et glorificavit <note>(Rom. VIII, 30)</note>
            </hi>.
Sed haec, ut dixi, adhuc in occulto,
ubi fit et conceptio sanctae ubertatis. Mittitur autem
promissus haedus tanquam meretrici, haedus exprobratio
peccati; per eumdem Odollamitem, tanquam
increpantem et dicentem, <hi>Generatio viperarum <note>(Matth.
III, 7)</note>
            </hi>. Sed non eam invenit peccati exprobratio,
quam mutavit confessionis amaritudo. Post vero jam
publicatis signis, annuli, monilis, et virgae, vicit temere
judicantes Judaeos, quorum jam personam Judas
ipse gestabat, qui hodieque dicunt non hunc esse populum
Christi, nec habere nos semen Abrahae: sed
prolatis certissimis documentis nostrae vocationis, justificationis,
glorificationis, sine dubio confundentur,
et nos magis quam se justificatos esse fatebuntur.
Enucleatius haec et membratim quodam modo articulatimque
scrutarer atque dissererem, quantum intentionem
meam Dominus adjuvaret, nisi me ab hac laboriosiore
diligentia, finiendi hujus operis, quod
plus quam vellem jam prolixum est, cura prohiberet.</p>
</div2>

<div2>
          <head>CAPUT LXXXVII.</head>
<p>Nunc peccatum David <note>(II
Reg. XI)</note>, quid in prophetia significaverit, quanta possum
brevitate perstringam. Nomina quippe ipsa interpretata
satis ostendunt quid etiam hoc factum praefiguraverit.
David interpretatur Manu fortis, sive
Desiderabilis: et quid fortius Leone illo de tribu Juda,
qui vicit mundum <note>(Apoc. V, 5)</note>? et quid desiderabilius
illo, de quo propheta dicit, <hi>Veniet desideratus
omnibus gentibus (Aggaei II, 8)</hi>? Bersabee interpretatur
Puteus satietatis, sive Puteus septimus: quamlibet
autem harum nominis hujus interpretationum in id
quod dicere intendimus, assumamus, satis congruit.
Nam et in Canticis canticorum sponsa illa Ecclesia
est, quae vocatur <hi>puteus aquae vivae <note>(Cant. IV, 15)</note>
            </hi>: et
huic puteo septenarii numeri nomen in Spiritus sancti
significatione conjungitur; propter rationem Pentecostes,
quo die de coelo missus Spiritus sanctus venit <note>(Act. II, 1-4)</note>.
De septimanis enim constare eumdem
festum diem, Tobiae quoque Scriptura testatur <note>(Tob. II, sec. LXX)</note>.
Ad quadraginta novem autem,
quod est septies septem, unum additur, quo unitas
commendatur. In hac ratione vivit apostolica illa sententia: <hi>Sufferentes invicem in dilectione, studentes servare
unitatem spiritus in vinculo pacis 
 <note>(Ephes. IV, 2, 3)</note>
            </hi>.
Dono itaque spirituali, hoc est septenario, facta est
Ecclesia puteus satietatis: quia factus est in ea <hi>fons
aquae salientis in vitam aeternam,</hi> quam qui habuerit, <hi>non sitiet in aeternum 
 <note>(Joan. IV, 14, 13)</note>
            </hi>. Urias vero
qui fuerat maritus ejus, quid aliud quam diabolum nominis
sui interpretatione significat? Cujus erant pessimo
conjugio deligati omnes quos gratia Dei liberat,
<pb n="0459"/>
ut Ecclesia sine macula et ruga Salvatori proprio copuletur <note>(Ephes. V, 27)</note>.
Urias namque interpretatur
Lux mea Dei: Chattaeus autem, Abscisus, sive quod
in veritate non stetit <note>(Joan. VIII, 44)</note>, sed a luce sua
superna, quam de Deo habebat, superbiae merito
abscisus est; sive quod cadeudo veris viribus perditis,
transfigurat se tamen in angelum lucis <note>(II Cor. XI,
14)</note>, audens adhuc dicere, Lux mea Dei est. Ergo iste
quidem David graviter scelerateque peccavit; quod
scelus ejus etiam per prophetam Deus arguit increpando,
et ipse abluit poenitendo: verumtamen ille
desiderabilis omnibus gentibus, adamavit Ecclesiam
super tectum se lavantem, id est, mundantem se a
sordibus saeculi, et domum luteam spirituali contemplatione
transcendentem atque calcantem; et inchoata
cum illa primae conventionis notitia, post ab ea penitus
separatum diabolum occidit, eamque sibi perpetuo
connubio copulavit. Oderimus ergo peccatum, sed
prohetiam non exstinguamus: amemus illum David
quantum amandus est, qui nos a diabolo per misericordiam
liberavit; amemus et istum David, qui tam
grave in se vulnus iniquitatis poenitentiae humilitate
sanavit.</p>
</div2>

<div2>
          <head>CAPUT LXXXVIII.</head>
<p>Jam de Salomone quid dicam,
quem vehementer arguit sancta Scriptura atque
condemnat <note>(III Reg. XI)</note>, nihilque de poenitentia ejus
vel in eum indulgentia Dei omnino commemorat?
Nec mihi prorsus occurrit, quid saltem in allegoria
boni significet haec ejus flenda subversio; nisi forte
quis dicat mulieres alienigenas, quarum amore exarserat,
significare Ecclesias electas de Gentibus. Posset
hoc fortasse non absurde intelligi, si illae propter
Salomonem desererent deos suos, et colerent Deum
ejus: cum vero ipse propter illas offendit Deum
suum, et coluit deos earum, non est quid inde boni
conjectare possimus. Nec tamen nihil arbitror significare;
sed malum, sicut de uxore filiabusque Loth
diximus. Apparet enim in persona hujus Salomonis
et mira excellentia, et mira subversio. Quod igitur in
illo diversis temporibus exstitit, prius bonum, et posterius
malum, hoc in Ecclesia in isto adhuc saeculo
simul uno tempore ostenditur. Nam bono illius, bonos
Ecclesiae; malo autem illius, malos Ecclesiae significatos
puto: tanquam in unitate unius areae, sicut
in illo uno homine, bonos in granis, malos in palea;
ut in unitate unius segetis, bonos in tritico, malos in
zizaniis <note>(Matth. III, 12, et XIII, 30)</note>. Si quid hinc sane
his quae de illo scripta sunt diligentius pertractatis,
sivi mihi, sive doctioribus atque melioribus, aliud
probabilius elucere potuerit, nunc tamen non eam
rem ita dimisimus, ut intentionem nostram in alia
properantem, tanquam interrupta series contextionis
impediat.</p>
</div2>

<div2>
          <head>CAPUT LXXXIX.</head>
<p>De Osee autem propheta, non
a me opus est dici quid illa jussio factumve significet,
quod dixit Dominus ad Osee, <hi>Vade, et accipe tibi
uxorem fornicationis, et fac filios de fornicatione;</hi> cum
<pb n="0460"/>
satis hoc ipsa Scriptura demonstret unde et quare sit
dictum. Sequitur enim: <hi>Quoniam fornicans fornicavitur
terra a Domino. Et abiit, et accepit Gomer filiam
Debelaim; et concepit, et peperit ei filium. Et dixit
Dominus ad eum: Voca nomen ejus Jezrahel; quoniam
adhuc modicum, et visitabo sanguinem Jezrahel super
domum Juda, et quiescere faciam et avertam regnum
domus Israel. Et erit, in illa die conteram arcum Israel
in valle Jezrahel. Et concepit adhuc, et peperit filiam.
Et dixit ei Dominus: Voca nomen ejus, Absque misericordia:
quia non addam ultra misereri domui Israel, sed
oblivione obliviscar eorum; et domui Juda miserebor, et
salvabo eos in Domino Deo suo, et non salvabo eos in arcu,
et in gladio, et in bello, et in equis, et in equitibus. Et
ablactavit eam quae erat absque misericordia, et concepit,
et peperit filium. Et dixit ei Dominus: Voca nomen
ejus, Non populus meus; quia vos non populus meus,
et ego non ero vester Deus. Et erit numerus filiorum
Israel quasi arena maris, quae sine mensura est, et non
numerabitur; et erit in loco, ubi dictum est eis, Non
populus meus vos, dicetur eis, Filii Dei vivi. Et congregabuntur
filii Juda et filii Ysrael, et ponent sibimet
caput unum, et ascendent de terra, quia magnus dies
Jezrahel. Dicite fratribus vestris, Populus meus: et sorori
vestroe, Misericordiam consecuta <note>(Osee I, 2, II, 1)</note>
            </hi>.
Cum ergo jussi et facti hujus figuram ipse Dominus
per eamdem Scripturam evidenter aperiat, cumque
apostolicae Litterae hanc prophetiam completam in
Novi Testamenti praedicatione testentur: quis est qui
audeat dicere, non propterea jussum et factum, propter
quod se jussisse et Prophetam fecisse, ipse in
sanctis Litteris qui jussit exponit? Ait enim Apostolus
Paulus: <hi>Ut notas faceret divitias gloriae suae in vasa
misericordiae, quae praeparavit in gloriam; quos et
vocavit nos, non solum ex Judaeis, verum etiam ex
Gentibus: sicut et Osee dicit, Vocabo Non plebem meam,
plebem meam; et Non dilectam, dilectam: et erit in loco,
ubi dictum est eis, Non Populus meus vos, ibi vocabuntur
filii Dei vivi <note>(Rom. IX, 23 26)</note>
            </hi>. Hoc ergo de
Centibus prophetatum Paulus ostendit. Unde et Petrus
scribens ad Gentes, Propheta quidem ipso non
nominato, prophetiam tamen ejus verbis suis inserit,
dicens: <hi>Vos autem genus electum, regale sacerdotium,
gens sancta, populus acquisitionis, quo virtutes ejus
annuntietis, qui de tenebris vos vocavit in illud admirabile
lumen suum: qui aliquando non populus, nunc
autem populus Dei; quorum aliquando non misertus
est, nunc autem miseretur <note>(I Petr. II, 9, 10)</note>
            </hi>. Hinc
evidenter apparet, quod per Prophetam dictum est, <hi>Et erit numerus filiorum Israel quasi arena maris, quae
sine mensura est, et non numerabitur;</hi> 
 et quod consequenter
adjunctum est, <hi>Et erit in loco, ubi dictum est
eis, Non populus meus vos, dicetur eis, Filii Dei vivi:</hi> 
non omnino de illo Israel esse dictum, qui est secundum
carnem; sed de illo de quo Apostolus Gentibus
dicit, <hi>Vos ergo Abrahae semen estis, secundum promissionem
haeredes <note>(Galat. III, 29)</note>
            </hi>. Sed quoniam et de
illo Judaeorum multi crediderunt et credituri sunt
<pb n="0461"/>
(nam inde erant et Apostoli, inde tot millia quae in
Jerusalem Apostolis sociata sunt <hi>[Act. III, 41, et IV,
4]</hi>, inde Ecclesiae de quibus ad Galatas dicit, <hi>Eram
autem ignotus facie Ecclesiis Judaeae quae sunt in Christo [Galat. I, 22]</hi>:
unde et lapidem angularem in Psalmis
appellatum Dominum <hi>[Psal. CXVII, 22]</hi> sic interpretatur,
quod duos parietes in se ipso conjunxerit,
circumcisionis videlicet et praeputii, <hi>ut duos conderet
in se unum novum hominem, faciens pacem, et commutaret
utrosque in uno corpore Deo, per crucem interficiens
inimicitias in semetipso, et veniens evangelizaret
pacem iis qui longe et iis qui prope,</hi> id est, Gentibus
longe et Judaeis prope; <hi>ipse est enim pax nostra, qui
fecit utraque unum [Ephes. II, 11-22]</hi>; merito et iste
propheta, filios Juda ponens pro Judaeis, et filios
Israel pro Gentibus, <hi>Et congregabuntur,</hi> inquit, <hi>filii
Juda et filii Israel pariter, et ponent sibimet caput unum,
et ascendent de terra.</hi> Huic itaque prophetiae tam manifeste
ipso rerum effectu declaratae, quisquis contradicit,
non solum propheticis, verum etiam apostolicis
Litteris; nec solum quibuslibet litteris, verum etiam
rebus impletis et clarissima luce perfusis, impudentissime
contradicit. Aliquid ergo fortassis diligentioris
requirebat intentionis Judae factum, ut haec
fornicaria, quae significat Ecclesiam de gentilium
superstitionum prostitutione collectam, in habitu
mulieris illius quae Thamar appellata est, posset agnosci:
hic autem cum ipsa Scriptura se aperiat,
cumque Apostolorum consonantibus Litteris illustretur,
quid hic ulterius immoramur, ac non jam videmus
quod restat de famulo Dei Moyse, quid etiam
ipsa significent quae Faustus objecit?</p>
</div2>

<div2>
          <head>CAPUT XC.</head>
<p>Quod enim fratrem defendens, occidit
Aegyptium, cuivis facillime occurrit, injuriosum
nobis in hac peregrinatione diabolum a Domino
Christo nobis defensis occidi. Quod vero in arena
obruit interemptum <note>(Exod. II, 12)</note>, manifestum est
ejus jam morticinam praesentiam in eis latere, qui
non habent stabile fundamentum. Unde Ecclesiam
Dominus super petram aedificat; et eos qui audiunt
verbum ejus et faciunt, comparat prudenti viro qui
aedificat domum suam super petram, ne tentationibus
cedat et corruat: illos autem qui audiunt, et
non faciunt, comparat stulto aedificanti super arenam,
cujus tentata domus, ruina fit magna <note>(Matth. VII,
24-27)</note>.</p>
</div2>

<div2>
          <head>CAPUT XCI.</head>
<p>Quod vero exspoliavit Aegyptios jussu
Domini Dei sui <note>(Exod. III, 22, XI, 2, et XII, 35,
36)</note>, nihil nisi justissime jubentis, quid praefiguraverit,
jam in quibusdam libris, quos de Doctrina
Christiana praenotavi, quantum mihi tunc occurrit,
me recolo posuisse <note>(Lib. 2, cap. 40)</note>: quod auro et
argento et veste Aegyptiorum significatae sint quaedam
doctrinae, quae in ipsa consuetudine Gentium non
inutili studio discantur. Sed sive hoc significet, sive
illud quod ex ipsis Gentibus animae pretiosae tanquam
vasa aurea et argentea, cum suis utique corporibus,
<pb n="0462"/>
quod vestes significant, adjungunt se populo Dei, ut
simul de hoc saeculo tanquam de Aegypto liberentur;
sive hoc ergo, sive illud, sive aliquid aliud hinc fuerit
figuratum, certum est tamen eis qui has Litteras
pie legunt, non frustra neque sine praenuntiatione
futurorum esse illa jussa, facta, conscripta.</p>
</div2>

<div2>
          <head>CAPUT XCII.</head>
<p>Jam porro de bellis quae per Moysen
gesta sunt, nimis longum est omnia pertractare. Satis
ergo sit quod de illo bello gesto cum Amalech <note>(Exod. XVII, 8-16)</note>,
jam superius in hoc ipso opere,
quo Fausto respondeo, quantum satis pro suscepto
negotio videbatur, quid prophetiae praemitteret, quid
mysterii contineret, exposui. Nunc illud videamus,
in quo crudelitatis vitium solent objicere Moysi, vel
nimici harum Litterarum, vel expertes omnium litterarum:
quod quidem Faustus non expresse posuit,
cum diceret quod crudelia multa et mandarit et fecerit.
Sed quia novi quid maxime et invidiose jactare
consueverint, ideo ipse hoc commemoravi, superiusque
defendi, ne quidquam in eo facto esse criminis,
vel ipsi Manichaei qui corrigi vellent, vel quisquam
alius imperitorum aut impiorum putaret. Nunc
autem quid etiam propheticae significationis habuerit
requirendum est, quod ex eis multos, qui sibi absente
ipso idolum fabricaverunt, sine ulla cujusquam
necessitudinis distinctione jussit interimi <note>(Id. XXXII)</note>.
Facile est ut intelligatur hominum illorum interemptionem,
significare vitiorum talium insecutionem,
qualibus illi ad eamdem idololatriam defluxerunt.
In talia quippe vitia saevire nos jubet Psalmus,
cum dicit: <hi>Irascimini, et nolite peccare <note>(Psal.
IV, 5)</note>
            </hi>. In talia vitia saevire nos jubet Apostolus, cum
dicit: <hi>Mortificate membra vestra quae sunt super terram;
fornicationem, immunditiam, luxuriam, concupiscentiam
malam, et avaritiam, quae est idolorum servitus <note>(Coloss. III, 5)</note>
            </hi>.</p>
</div2>

<div2>
          <head>CAPUT XCIII.</head>
<p>Sed quid sibi velit, quod prius fecit,
ut ipsum vitulum igne combureret, minutatimque
concideret, et in aquam spargeret, et potum
populo daret; majorem intentionem perscrutandae significationis
inquirit. Si enim tabulas, quas digito
Dei, hoc est operatione Spiritus sancti, scriptas acceperat,
ideo fregit, quia indignos eos quibus eas
legeret, judicavit: si denique ut ab eis ille vitulus penitus
aboleretur, incendit eum, contrivit, in aqua sparsit
atque submersit, utquid et potum hoc populo dedit?
Quem non excitet factum hoc ad inquirendam et intelligendam
propheticam significationem? Occurrat ergo
jam intentis mentibus, tanquam diaboli corpus in vitulo,
id est, homines in omnibus gentibus, quibus
ad haec sacrilegia caput, hoc est, auctor est diabolus.
Aureum propterea, quia videntur idololatriae ritus
velut a sapientibus instituti: de quibus dicit Apostolus, <hi>Quoniam cognoscentes Deum, non sicut Deum glorificaverunt,
aut gratias egerunt; sed evanuerunt in cogitationibus
suis, et obscuratum est insipiens cor eorum:
dicentes se esse sapientes, stulti facti sunt, et immutaverunt
<pb n="0463"/>
gloriam incorruptibilis Dei in similitudinem imaginis
corruptibilis hominis, et volucrum, et quadrupedum,
et serpentium 
 <note>(Rom. I, 21-23)</note>
            </hi>. Ex hac quasi
sapientia iste vitulus aureus, qualia solebant Aegyptiorum
etiam ipsi primates et tanquam docti homines
adorare figmenta. Hoc ergo vitulo significatum est
omne corpus, id est, omnis societas Gentilium idololatriae
deditorum. Hanc sacrilegam societatem Dominus
Christus illo igne comburit, de quo in Evangelio
dicit, <hi>Ignem veni mittere in terram <note>(Luc. XII, 49)</note>
            </hi>:
ut quoniam non est qui se abscondat a calore ejus <note>(Psal. XVIII, 7)</note>,
dum in eum credunt Gentes, igne
virtutis ejus diabolica in eis forma solvatur. Totum
deinde corpus illud comminuitur, id est, ab illa malae
conspirationis conflatione discissum, verbo veritatis
humiliatur: et comminutum in aquam mittitur, ut
eos Israelitae, id est, Evangelii praedicatores, ex
Baptismo in sua membra, hoc est, in corpus dominicum
transferant. Quorum Israelitarum Petro de ipsis
Gentibus dictum est, <hi>Macta et manduca <note>(Act. X, 13)</note>
            </hi>.
Si, <hi>Macta et manduca;</hi> quare non etiam, Concide et
bibe? Ita ille vitulus per ignem zeli et aciem verbi
et aquam Baptismi, ab eis potius quos absorbere
conabatur, absorptus est.</p>
</div2>

<div2>
          <head>CAPUT XCIV.</head>
<p>Si ergo haec quoque loca Scripturarum,
de quibus eisdem Scripturis calumniantur
haeretici, perscrutata, et quodam modo interrogata,
quanto videntur obscuriora, tanto mirabiliores in se
mysteriorum thesauros latere respondent; quanto magis
impiorum blasphema ora obmutescere omnino
debent; cum oppilantur apertissima veritate, contra
quam praefocato spiritu quid mussitent, non inveniunt;
et malunt miseri manifestatione ejus suas fauces
obturari, quam suavitate pectus impleri? Christum
igitur sonant haec omnia; caput illud quod jam ascendit
in coelum, et hoc corpus ejus quod usque in finem
laborat in terra, scribentium Litteras vere sacras
omnis parturivit intentio: nec esse quidquam credendum
est Librorum propheticorum contextione narratum,
quod non significet aliquid futurorum; nisi quae
ideo posita sunt, ut ex eis quodam modo religentur
ea, quae illum regem populumque ejus, sive propriis,
sive figuratis locutionibus rebusve praenuntient. Sicut
enim in citharis et hujuscemodi organis musicis, non
quidem omnia quae tanguntur, canorum aliquid resonant,
sed tantum chordae; caetera tamen in toto citharae
corpore ideo fabricata sunt, ut esset ubi vincirentur,
unde et quo tenderentur illae, quas ad cantilenae
suavitatem modulaturus et percussurus est
artifex: ita in his propheticis narrationibus, quae de
rebus gestis hominum prophetico spiritu deliguntur,
aut aliquid jam sonant significatione futurorum; aut
si nihil tale significant, ad hoc interponuntur, ut sit
unde illa significantia tanquam sonantia connectantur.</p>
</div2>

<div2>
          <head>CAPUT XCV.</head>
<p>Has autem rerum gestarum allegoricas
narrationes, si nolunt haeretici, sicut a nobis
exponuntur, accipere, vel etiam nihil eas, nisi quod
proprie sonant, significare contendunt; non est luctandum
cum hominibus, qui dicunt, Non sapit palato
<pb n="0464"/>
meo, quod sapere dicis tuo: dum tamen ea quae divinitus
praecipiuntur, aut mores pietatemque formare,
aut aliquid figurate significare vel credantur vel intelligantur,
aut utrumque potius quam neutrum: dum
tamen et ipsa, quae figurate dicta vel facta intelliguntur,
ad eosdem mores bonos pietatemque referantur.
Ac per hoc etiam si Manichaeis, vel quibusque aliis,
de his figuris rerum gestarum noster displicet intellectus,
vel ratio, vel opinio; illud sufficiat, quod patres
nostri, quibus Deus perhibet bonae vitae atque in
suis praeceptis obedientiae testimonium, ea veritatis
regula defenduntur, quae nisi pravis et distortis cordibus
displicere non possit; et quod ea Scriptura, cui
perversitas erroris illius inimica est, in quibuslibet
hominum factis, quae vel laudavit vel redarguit vel
tantum narrata nobis judicanda proposuit, ipsa inculpabilis
venerabilisque persistit.</p>
</div2>

<div2>
          <head>CAPUT XCVI.</head>
<p>Quid vero utilius atque salubrius
pie legentibus vel audientibus illas sacras Litteras
consuli ac prospici potuit, quam ut non solum in eis
laudabiles homines ad imitandum, et reprehensibiles
ad cavendum proponerentur; verum etiam quaedam
bonorum declinationes et lapsus in malum, sive
itidem denuo correcti in viam redeant, sive irrevocabiles
maneant; et rursus quaedam malorum mutationes
et provectus in bonum, sive perseveraturi,
sive in pristina iterum relapsuri; ut neque justi in
superbiam securitate extollantur, nec iniqui contra
medicinam desperatione obdurentur? At illa quae neque
ad imitandum neque ad cavendum facta hominum
pertinent, et tamen in sancta Scriptura reperiuntur;
aut ad illam connexionem posita sunt, quibus
occasionibus ad res necessarias veniatur, aut eo
ipso quo videntur superflua, satis admonent, in eis
quaeri oportere mysticae alicujus significationis oraculum.
Neque enim de his libris loquimur, in quibus
nulla, vel pauca ac non multa apertissima prophetico
spiritu praenuntiata, jam quoque ipsis rebus impletis,
auctoritatem divinam fidelissima et praeclarissima veritatis
luce testantur: ut omnino desipiat, quisquis
eos superflue vel quasi fatue locutos aliquid putat,
quibus non solum omnia hominum ingeniorumque
genera subdita videt, verum etiam hoc ab eis praedictum
legit, perfectumque cognoscit.</p>
</div2>

<div2>
          <head>CAPUT XCVII.</head>
<p>Numquidnam ergo, si quisquam
legens factum David, cujus eum Domino arguente ac
minante poenituit, inde sibi ad peccandum fomitem
praebeat, illa Scriptura culpanda est; ac non tanto
severius ille damnandus, quanto potius ad se vulnerandum
aut occidendum abuti voluit ea re, quae ad
sanandum liberandumque conscripta est? Quia enim
homines in peccatum lapsi, vel superbia negligunt
poenitentiae medicinam, vel recipiendae salutis veniaeque
promerendae diffidentia penitus pereunt, de tanto
viro exemplum propositum est, quo sanentur aegroti,
non quo hi qui sani sunt saucientur. Neque enim medicinae
vitium est, si vel insani se ipsos, vel maligni
alios ferramentis medicinalibus perimant.</p>
</div2>

<div2>
          <head>CAPUT XCVIII.</head>
<p>Sed tamen hi patres nostri
<pb n="0465"/>
Patriarchae atque Prophetae quibus tam illustre testimonium
sanctitatis atque pietatis ea Scriptura perhibet,
quam saluti generis humani divinitus dispensatam
non negat, nisi quisquis aut eam nescit, aut omnem
sensum rationalis considerationis amisit, etiamsi
libidinosi et crudeles fuissent, sicut eos Manichaeorum
error, vel potius furor accusat; nonne etiam sic, non
dico Electis eorum, sed ipso etiam deo illorum demonstrarentur
esse meliores? Nonne melius est cum
pellice volutari virum cum femina, quam esse sincerissimam
lucem et miscendo se tenebris inquinari?
Ecce homo avaritiae ac ventris causa uxorem suam
sororem mentitus, in aliorum concubitum vendidit:
quanto ille pejor et exsecrabilior est, qui naturam
suam ad libidinem desiderantium simulando coaptatam,
gratis eis polluendam corrumpendamque subjecit?
Jam cum filiabus qui etiam sciens concubuerit,
nonne minus mali perpetrat, quam qui membra sua
omnium talium pejorumque turpitudinum libidinibus
miscet? Quid enim tale ab immundis flagitiosisque
committitur, ubi non deus vester, Manichaei, turpitudinibus
omnibus polluatur? Denique, si vere Jacob,
ut ait Faustus, inter quatuor uxores foeda concupiscentia
tanquam hircus erraret, nullam propaginis
curam gerens, sed lascivae solius voluptatis; quanto
minus miser esset deo vestro, qui non solum in ipso
et in ejus quatuor uxoribus omne illud dedecus luxuriae
pateretur, omnibus eorum corporibus motibusque
concretus; sed in ipso hirco, quem viro illi sordidus
comparavit, omnem illum genitalem motum
caloremque perpetitur, et ubique turpi conditione
permixtus, in capro inflammatur, in capra seminatur,
in haedo generatur? Ac per hoc etsi Judas non tantum
fornicator, sed etiam sciens nurus suae nefarius
incestator existeret, in illius quoque incesti libidine
deus vester haereret, sorderet, arderet. David autem
iniquitatis poenituit, quod uxorem adamaverit alienam,
virumque ejus mandarit occidi: at vero deum vestrum
quando poenitebit, quod a tartareo genere masculino
ac feminino principum tenebrarum adamatus,
eorum libidini sua membra concessit; nec maritum,
cujus conjugem adamaverat, sed suos filios in membris
daemonum, a quibus daemonibus ipse fuerat adamatus,
occidit? Sed etsi non poenituisset David, nec
justitiae sanitatem tali medicina recepisset, etiam sic
isto deo Manichaeorum melior exstitisset. Iste quippe
uno ipso facto putemus, et aliis talibus quotquotlibet,
quam multa unus homo posset admittere; ille autem
in omnibus omnium talibus factis commixtione illa
membrorum suorum turpari polluique convincitur.
Et Osee propheta accusatur a Fausto: qui si meretricem
turpi concupiscentia captivatus adamasset atque
duxisset, animas certe amborum, et lascivi
amatoris, et obscoenae meretricis, partes et membra
naturamque dei vestri esse praedicatis: illa ergo meretrix;
quid enim ambiam verbis, et non plane dicam?
illa meretrix esset deus vester. Neque enim
potestis dicere quod servata atque incorrupta suae
sanctitate naturae, illi meretricio corpori non ligatus,
sed praesentatus incideret: sed et inquinatissima esse
<pb n="0466"/>
ista membra dei vestri, et ob hoc magna purgatione
indigere fatemini. Illa ergo meretrix, de qua hominem
Dei audetis arguere, deus vester esset, etiamsi
non esset in melius casto conjugio commutata: aut
si non vultis, particulam certe dei vestri, licet minimam,
non negatis illam animam meretricis. Hoc
ergo jam melior deo vestro, quoniam ipsa una meretrix
esset, ille autem conditione suae illius commixtionis
universo generi tenebrarum, in omnibus meretricibus
prostituitur, in omnibus denique maribus
ac feminis late varieque fornicantibus et sese corrumpentibus,
volutatur, solvitur, illigatur, rursus in
eorum fetibus volutandus, solvendus, ligandus, donec
ad ultimum globum pars immundissima dei vestri,
tanquam inexpiabilis meretrix perducatur. Haec scilicet
mala, has turpitudines, haec dedecora a membris
suis deus vester amovere non potuit, et hostis
immanis necessitate compulsus ad ista pervenit: neque
enim potuit interimere injuriosum atque violentum,
suis vel civibus vel partibus salvis. Quanto ergo
ille melior, qui occiso Aegyptio fratrem defendit, illaesum,
quem mirabili vanitate Faustus arguit, et
deum suum mirabiliore caecitate non respicit?
Quanto melius ipse vasa aurea et argentea abstulisset
de gente Aegyptiorum, quam ejus membra depraedaretur
gens tenebrarum? Et tamen cum bellum tam
miserum ipse gessisset, cultores ejus famulo Dei
nostri objiciunt quod bella gesserit, in quibus semper
cum suis omnibus victor de hostibus triumphavit,
qui captivi vel captivae Moyse belligerante, de populo
Israel duci potuerunt: quod et deus vester si potuisset,
utique fecisset. Hoc ergo non est malos arguere,
sed felicioribus invidere. Quae autem crudelitas Moysi,
quod in populum, qui graviter in Deum peccaverat,
gladio vindicavit? Cujus tamen peccati veniam, se
pro illis etiam divinae vindictae offerens, deprecatus
est. Verumtamen si et hoc non misericorditer, sed
crudeliter fecisset, etiam sic melior deo vestro esset.
Neque enim quemquam suorum innocentium et obedientium,
si ad hostis cuneum disrumpendum missus
fuisset et captivatus, ullo modo eum postea, si vicisset,
ipse damnaret: quod facturus est deus iste de
sua parte, quam configet in globo, quia obedivit jubenti,
quia in hostiles cuneos pro salute regni ejus
proposita sua morte processit. Sed in hac, inquit,
serie saeculorum jam malis permixta atque concreta
non obtemperavit praeceptis. Quaeramus, quare. Si
propria voluntate, vera culpa et justa poena: sed jam
si voluntas est rea, nulla est ad peccandum natura
contraria, et ideo Manichaeorum omnis convicta est
et eversa fallacia. Si autem ab hoste oppressa quo
missa est, si alieno malo superata cui resistere non
valuerat, iniqua poena et magna crudelitas. Sed ad
excusandum profertur Dei necessitas. Talem colant
deum, qui nolunt colere Deum. Sane quod fatendum
est, etiam ipsi cultores ejus, quamvis talem deum
colendo sint pessimi, meliores tamen illo sunt, quia
saltem sunt: ille autem nihil est, nisi fictio falsitatis
et cogitatio vanitatis. Sed jam caetera Fausti arguta
deliramenta videamus.</p>
</div2>
      </div1>

<div1>
        <head> <hi>LIBER VIGESIMUS TERTIUS.</hi> </head>
<div2>
          <head>CAPUT PRIMUM.</head>
<pb n="0467"/>
          <p>FAUSTUS dixit: Disputanti
mihi aliquando, quidam ex numerosa plebe respondens
ait: Accipis Jesum de Maria natum? Cui ego:
Quemnam, inquam, dicis Jesum? Nam plures in Hebraismo
fuerunt Jesus: unus quidem Nave filius, discipulus
Moysi <note>(Exod. XXXIII, 11, et Eccli. XLVI, 1)</note>;
alter vero filius Josedech sacerdotis magni <hi>(Aggaei I,
1)</hi>; item alius qui dictus est filius David <note>(Rom. I, 1-3)</note>,
alius vero Filius Dei <note>(Marc. I, 1)</note>: quemnam ergo
istorum de Maria natum quaeris ex me utrum accipiam?
Utique, inquit, Filium Dei. Cui ego: Et quo
auctore quove magistro docente istud accipiam? At
ille: Matthaeo, inquit. Cui rursum ego: Quid enim
Matthaeus scripsit? Et ille: <hi>Liber generationis Jesu
Christi filii David, filii Abraham,</hi> etc. <note>(Matth. I, 1)</note>.
Tum ego: Putaveram, inquam, quia esses dicturus,
Liber generationis Jesu Christi Filii Dei; et me paraveram
ad praescribendum: sed quia nunc fideliter
capitulum memorasti, admonendus tantum es, ut id
quod recitasti, consideres. Neque enim Matthaeus hic
se Dei Filii generationem scribere fatetur instituisse,
sed filii David.</p>
</div2>

<div2>
          <head>CAPUT II.</head>
<p>Ut ergo huic interim dicenti credam,
filius David erit mihi de Maria natus: adhuc
de Dei Filio in hoc omni generationis textu nulla fit
mentio, usque ad baptismum scilicet, frustraque calumniam
vos ingeritis scriptori, tanquam Dei ille Filium
in utero mulieris incluserit. At vero hic clamitat, ut
videtur, et inscriptione ipsa sua se prorsus ab hoc
sacrilegio vindicat, David filium perhibens ex illa
stirpe oriundum se scripsisse, non Filium Dei. Nam
Jesum quidem eum, qui sit Filius Dei, si scriptoris
hujus mentem propositumque consideres, non tam
ille de Maria virgine vult nos accipere procreatum,
quam factum aliquando per baptismum apud fluenta
Jordanis. Illic enim dicit baptizatum a Joanne eum,
quem David in exordio filium designavit, factum aliquando
esse Filium Dei <note>(Id. III, 16, 17)</note>, post annos
duntaxat, secundum Lucae fidem, ferme triginta, ubi
et vox tunc audita est, dicens ad eum: <hi>Filius meus es
tu; ego hodie genui te <note>(Luc. III, 23, 22)</note>
            </hi>. Vides ergo id
quod ante annos triginta, ut huic videtur, de Maria
natum est, non esse ipsum Filium Dei, sed id quod de
baptismo postea factum est ad Jordanem, id est hominem
novum, tanquam in nobis cum credimus ad
Deum ex Gentilitatis errore conversi: quod ipsum
tamen nescio utrum satis cum ea fide faciat, quam
vos catholicam nominatis; sed interim sic Matthaeo
videtur, si sunt ipsius haec. Neque enim usquam in
parturitionibus Mariae dictum legitur illud, <hi>Filius
meus es tu, ego hodie genui te;</hi> aut, <hi>Hic est Filius
meus dilectissimus, in quo bene complacui:</hi> sed in expiatione
ejus apud Jordanem. Quod si et tu credas ita
ut scriptum est, eris jam quidem Matthaeanus; sic
enim mihi dicendum est: catholicus vero nequaquam.
<pb n="0468"/>
Nam catholicam fidem novimus; quae tanto longe abest
ab hac professione Matthaei, quanto procul est et
a vero. Siquidem symbolum vestrum ita se habeat,
ut credatis in Jesum Christum Filium Dei, qui sit natus
ex virgine Maria: vestrum est ergo, de Maria accipere
Filium Dei; Matthaei, ab Jordane; nostrum,
ex Deo: ac per hoc tam vobis Matthaeus, si haec ejus
pro certo sunt, contrarius est in professione ista sua,
quam nobis; nisi quod paulo prudentior vobis inventus
est, ut ortum ex femineo sexu, David filio ascriberet
magis, quam Filio Dei. Quapropter de duobus
vos unum fateri oportet, aut hunc non esse Matthaeum,
qui haec videtur asserere; aut vos non tenere apostolicam
fidem.</p>
</div2>

<div2>
          <head>CAPUT III.</head>
<p>Nos vero quamvis de hac sententia
nemo prorsus dejiciat, ex Deo accipiendi Filium Dei,
tamen ut multum imprudentiae concedamus, ut adigamur
et falsis credere, ex Jordane nobis erit factus
Jesus Dei Filius, quam natus ex utero mulieris. Quanquam
nec ipse quidem ille quem Maria peperit, si
ullus erat, recte David filius appelletur, nisi eum constet
ex patre Joseph seminatum. Quod quia negatis,
illud etiam fateamini necesse est, ne ipsum quidem
esse David filium. Quoniam quidem generatio ab
Abraham usque ad David, et a David Joseph adusque
deducitur, per omnes scilicet Hebraeorum patres: ex
quo quia Jesus conceptus non est, ut legitur, nec filius
erit David: longeque demens est, qui quem sine
coitu Joseph de Maria natum dicturus erat, hunc in
principio posuerit esse filium David. Cum ergo ne ipse
quidem, qui sit ex Maria genitus, David recte filius
appelletur, quia non sit natus ex Joseph; quanto magis
Filius Dei?</p>
</div2>

<div2>
          <head>CAPUT IV.</head>
<p>Proinde nec virginis ipsius origo ex
hac tribu fuisse monstratur, unde constat esse David;
dico autem Judam, de quo Judaei reges: sed ex tribu
Levi, unde sacerdotes: quod ipsum palam est, quia
eadem patrem habuerit sacerdotem quemdam nomine
Joachim, cujus tamen in hac generatione nulla usquam
habita mentio est. Quomodo ergo ad hanc Davidicae
cognationis prosapiam Maria pertinere dicetur, in qua
eam nec patrem habere videas, nec maritum? Ac
per hoc nec ille David filius erit, quisquis ex eadem
nascitur: nisi ejus hanc genitricem sic admoveas
Joseph, ut ejus aut filia probetur aut conjux.</p>
</div2>

<div2>
          <head>CAPUT V.</head>
<p>AUGUSTINUS respondit: Fides catholica
eademque apostolica est, Dominum nostrum et
Salvatorem Jesum Christum, et Filium Dei esse secundum
divinitatem, et filium David secundum carnem:
quod ita probamus ex evangelicis et apostolicis
Litteris, ut nemo possit contradicere probationibus
nostris, nisi qui ipsis Litteris contradicit: non sicut
sibi Faustus iste proposuit, nescio quem pauca verba
dixisse, et contra ejusdem Fausti versipellis astutias
<pb n="0469"/>
nulla postea testimonia protulisse. Quod ego cum fecero,
nihil ei quod respondeat remanebit, nisi illud
quo vim manifestissimae veritatis in Scripturis sanctis
expresse illudere atque evitare conatur, ut falsa illa
et divinis codicibus immissa respondeat. Quam dementiam,
furiosamque praesumptionem et audaciam,
jam superius in hoc opere, quantum sufficere visum
est, refutavi: nec eadem repetere oportet, ut modum
sermonis etiam cogitemus. Quid igitur opus est dispersa
per Scripturas omnes quaerere atque colligere
testimonia, quibus contra istum probemus, in Libris
maximae divinaeque auctoritatis, eumdem dici Filium
Dei unigenitum semper Deum apud Deum, qui dicitur
etiam filius David propter acceptam formam servi ex
virgine Maria conjuge Joseph? Nunc interim, quia de
Matthaeo voluit disputare, nec a me totus Matthaei liber
huic sermoni inseri potest, legat qui voluerit, et
videat quemadmodum Matthaeus eum, quem parentes
ejus enumeraturus dicit filium David, narrando usque
ad passionem resurrectionemque perducat; nec alium
quam ipsum dicat a virgine Maria de Spiritu sancto
conceptum et natum. Cui rei adhibet et testimonium
de propheta: <hi>Ecce virgo accipiet in utero, et pariet
filium, et vocabunt nomen ejus Emmanuel, quod est interpretatum,
Nobiscum Deus <note>(Isai. VII, 14; Matth. I,
23)</note>
            </hi>. Eumdemque baptizatum a Joanne, audisse de
coelo, <hi>Hic est Filius meus dilectus, in quo mihi complacui <note>(Matth. III, 17)</note>
            </hi>:
de quo dictum erat jam ex
partu virginis, <hi>Nobiscum Deus.</hi> Nisi forte visum sit
Fausto minus esse quod dictus est Deus, quam quod
dictus est Filius Dei. Ex hoc enim conjicere conatus
est, Matthaeo non esse visum quod Filius Dei factus
sit nisi ex baptismo, quia ibi facta est vox de coelo, <hi>Hic est Filius meus:</hi> 
 cum idem evangelista jam superius
adhibuerit divinum ex propheta testimonium,
ubi ipse partus virginis appellatus est, <hi>Nobiscum
Deus.</hi> </p>
</div2>

<div2>
          <head>CAPUT VI.</head>
<p>Hunc sane miserum delire garrulum
debemus intueri atque observare, non praetermittentem,
ubi potuerit, lectori vaniloquiorum suorum
etiam de Scripturarum testimoniis nebulas offundere
falsitatis: sicut de Abraham dixit, quod Deo non crediderat
de Sara sibi filium promittenti, quando cum
ancilla concubuit; cum Scriptura testetur, nondum
illi partum Sarae fuisse promissum <note>(Gen. XVI, 4, et
XVII, 17)</note>: vel quod uxorem suam sororem mentitus
sit; cum genus Sarae nusquam in illis Litteris legerit,
quibus de hac re fides habenda est <note>(Id. XII, 13, et XX,
2, 12)</note>: et de filio ejus Isaac, quod etiam ipse Rebeccam
falso dixerit sororem suam; cum genus ejus ibi
aperte scriptum sit <note>(Id. XXVI, 7, et XXIV)</note>: et de Jacob,
quod quotidie certamen esset inter quatuor ejus
uxores, quaenam illum de agro venientem prior ad
concubitum raperet; quod illic omnino nusquam legisse
convincitur. Ecce qualis homo mendaces divinorum
Librorum scriptores se odisse gloriatur, qui
etiam de evangelico tantae auctoritatis culmine omnibus
noto, mentiri sic audet, ut non Matthaeum, ne
<pb n="0470"/>
apostolici nominis pondere comprimatur, sed nescio
quem alium sub Matthaei nomine velit putari scripsisse
de Christo, quod non vult credere, et quod ea
lumniosa versutia refutare conatur.</p>
</div2>

<div2>
          <head>CAPUT VII.</head>
<p>Sic ergo de coelo dictum est super
aquam Jordanis, <hi>Hic est Filius meus dilectus, in quo
mihi complacui;</hi> quemadmodum dictum est et in
monte <note>(Matth. XVII, 5)</note>. Neque enim quia et ibi de
coelo vox ipsa sonuit, Filius Dei ante non fuit: quandoquidem
ex utero virginis ille accepit <hi>formam servi,
qui cum in forma Dei esset, non rapinam arbitratus est
esse aequalis Deo <note>(Philipp. II, 7, 6)</note>
            </hi>. Denique idem ipse
apostolus Paulus alio loco apertissime dicit, <hi>Cum autem
venit plenitudo temporis, misit Deus Filium suum,
factum ex muliere, factum sub Lege <note>(Galat. IV, 4)</note>
            </hi>: mulierem
scilicet more locutionis hebraicae feminam
appellans. Ipse ergo est Filius Dei, qui et Dominus
David secundum divinitatem; et idem ipse filius David,
ex semine David secundum carnem. Quod si nobis
credere non prodesset, non hoc tam attente idem
apostolus Timotheo commendaret, dicens, <hi>Memor
esto Christum Jesum resurrexisse a mortuis, ex semine
David, secundum Evangelium meum <note>(II Tim. II, 8)</note>
            </hi>.
Contra quod Evangelium quisquis aliud annuntiaverit,
ut anathema sit, magna cura fideles admonuit <note>(Galat. I, 8, 9)</note>.</p>
</div2>

<div2>
          <head>CAPUT VIII.</head>
<p>Quid ergo jam moveat sancti
Evangelii sectatorem, quod sine concubitu Joseph
Christus natus ex virgine, filius tamen David appellatur,
cum generationum seriem non usque ad Mariam,
sed usque ad Joseph Matthaeus evangelista perducat?
Primo, quia mariti ejus fuerat, propter virilem
sexum, potius honoranda persona: neque enim
quia concubitu non permixtus, ideo non maritus, cum
ipse Matthaeus narret ab angelo Mariam conjugem
ipsius appellatam, qui narrat quod non ipsius concubitu,
sed de Spiritu sancto conceperat. Quod si non
Matthaeus apostolus ista vera, sed aliquis alius sub
ejus nomine, sicut Manichaei putant, ea falsa conscriberet;
itane sibi etiam ipse in rebus apertissimis et
tam de proximo contextis contraria loqueretur, ut
quem diceret David Filium de Maria virgine sine cujusquam
viri concubitu natum, ejusdem parentes
gradatim enumerans, usque ad eum sine aliqua ratione
perduceret, quem non commixtum Mariae ipse
dixisset? Si enim alius enumeraret progeneratores
Christi a David usque ad Joseph, dicens eum filium
David, et alius eum sine ullius viri concubitu ex Maria
virgine natum diceret, nec eum filium David appellaret;
nec sic continuo putare deberemus, eos sibi
haec contraria locutos fuisse, ut vel ambo vel unus
eorum falsitatis convinceretur. Cogitare enim deberemus
fieri potuisse ut ambo vera dicerent, ut et Joseph
maritus Mariae diceretur, habens eam conjugem
continenter, non concubitu, sed affectu; non commixtione
corporum, sed copulatione, quod est charius,
animorum: et ideo non debuisse virum virginis
<pb n="0471"/>
matris Christi separari a serie parentum Christi; et
ipsam Mariam aliquam de stirpe David venam sanguinis
ducere, ut caro Christi etiam ex virgine procreata
sine David semine esse non posset. Cum vero
unus idemque narrator utrumque dicat, utrumque
commendet, et virum Mariae Joseph et Christi virginem
matrem, et Christum ex semine David et Joseph
in serie progeneratorum Christi ex David: quid restat
ut credat, qui vult divino Evangelio, quam haereticorum
fabulis credere, nisi et Mariam non fuisse extraneam
a cognatione David, et eam Joseph conjugem
non frustra appellatam, propter ordinem sexus et
animorum confoederationem, quamvis ei non fuerit
carne commixtus; et Joseph potius propter dignitatem
virilem ab ordine generationum illarum non fuisse
separandum, ne hoc ipso videretur ab illa femina separatus,
cui eum conjungebat mentis affectus; et ne
homines fideles Christi, id quod sibi conjuges carne
miscentur, tam magnum in conjugio deputarent, ut
sine hoc conjuges esse non crederent: sed potius discerent
fidelia conjugia, multo familiarius se adhaerere
membris Christi, quanto potuissent imitari parentes
Christi?</p>
</div2>

<div2>
          <head>CAPUT IX.</head>
<p>Nos ergo credimus etiam Mariam
fuisse in cognatione David, quia Scripturis eis credimus,
quae utrumque dicunt, et Christum ex semine
David secundum carnem <note>(Rom. I, 3, et II Tim. II, 8)</note>,
et ejus matrem Mariam, non cum viro concumbendo,
sed virginem <note>(Matth. I, 18, et Luc. I, 27)</note>. Quisquis
itaque dicit Mariam ad consanguinitatem David non
pertinuisse, manifestum est quod istarum Scripturarum
tam excellenti auctoritati obluctetur: ipse ergo
convincat non eam pertinuisse ad semen David, et
hoc ostendat, non ex quibuscumque litteris, sed ecclesiasticis,
canonicis, catholicis. Aliae quippe apud
nos non habent ad has res ullum pondus auctoritatis:
ipsae sunt enim quas recipit et tenet Ecclesia toto
orbe diffusa, quae per illas est etiam prophetata; et
quemadmodum promissa, sic reddita. Ac per hoc illud
quod de generatione Mariae Faustus posuit, quod
patrem habuerit ex tribu Levi sacerdotem quemdam
nomine Joachim, quia canonicum non est, non me
constringit: sed etiamsi hoc crederem, ipsum potius
Joachim dicerem aliquo modo ad David sanguinem
pertinuisse, et aliquo modo ex tribu Juda in tribum
Levi fuisse adoptatum, vel ipsum vel ejus aliquem
progeneratorem, vel certe in tribu Levi ita natum, ut
de stirpe David consanguinitatem aliquam duceret:
sicut fieri potuisse idem Faustus fatetur, ut Maria de
tribu Levi esset, quam tamen constat traditam viro
qui fuerit de stirpe David, id est de tribu Juda; et
ita dicit potuisse accipi, Christum filium David, si
Maria filia Joseph fuisset. Proinde si filia Joseph
<pb n="0472"/>
nupsisset in tribu Levi, non absurde diceretur etiam
filius David, quisquis de illa et in tribu Levi natus
fuisset: ita si mater illius Joachim, quem patrem
Mariae Faustus commemorat, de tribu Juda et genere
David nupsit in tribu Levi, non immerito et Joachim,
et Maria, et filius Mariae etiam sic ex David semine
veraciter perhibentur. Hoc ergo potius, vel tale aliquid
crederem, si illius apocryphae scripturae, ubi
Joachim pater Mariae legitur, auctoritate detinerer,
quam mentiri Evangelium in quo scriptum est, et
Jesum Christum Filium Dei Salvatorem nostrum ex
semine David secundum carnem, et per virginem Mariam
procreatum. Sufficit ergo nobis quod Scripturae
quae hoc dicunt, et quibus credimus, ab inimicis suis
de nulla possunt falsitate convinci.</p>
</div2>

<div2>
          <head>CAPUT X.</head>
<p>Non mihi ergo vicissim dicat: Etsi
ego non ostendo Mariam non fuisse de cognatione
David, tu quod inde fuerit ostende. Hoc enim ostendo
clarissimo plane atque fortissimo documento, quod
Scriptura confirmatissimae auctoritatis et Christum
dicit ex semine David, et ejus matrem sine ullius
concubitu virginem Mariam. Quam vero sibi Faustus
cujusdam quasi turpitudinis visus est verecundissimus
detestator, cum diceret: <hi>Frustra vos calumniam
ingeritis scriptori, tanquam Dei ille Filium in utero
mulieris incluserit!</hi> Non plane catholica fides, quae
Christum Dei Filium natum secundum carnem credit
ex virgine, ullo modo eumdem Dei Filium sic in utero
mulieris includit, quasi extra non sit, quasi coeli et
terrae administrationem deseruerit, quasi a Patre recesserit:
sed vos, Manichaei, corde illo, quo nihil
potestis nisi corporalia phantasmata cogitare, ista
omnino non capitis, quomodo Dei Verbum, Dei Virtus
atque Sapientia, in se manens et apud Patrem, et
universam creaturam regens, pertendat a fine usque
ad finem fortiter, et disponat omnia suaviter <note>(Sap.
VIII, 1)</note>. In cujus dispositionis admirabili et ineffabili
facilitate sibi etiam matrem in terra disposuit, et propter
servos suos de corruptionis servitute liberandos
in ea formam servi, hoc est, mortale corpus accepit,
acceptum monstravit, monstratumque et morte prostratum,
resurrectione sursum erexit, et tanquam
templum solutum iterum aedificavit. Vos tamen qui
haec credere quasi sacrilega formidatis, non membra
dei vestri in utero virginis, sed in uteris omnium feminarum
carnalium ab elephantis usque ad muscas
includitis. An ideo vobis videtur vilior verus Christus,
quia sic Verbum dicimus carnem factum in utero
virginali, ut nulla sui commutatione in natura propria
inviolabiliter permanens, templum sibi hominem
coaptarit; et ideo vobis charus est deus vester, quia
tot vinculis carnium colligatus et inquinatus in illa
parte qua etiam in globo figendus est, sine causa
suppetias deprecatur, aut etiam penitus oppressus deprecari
non sinitur?</p>
</div2>
      </div1>

<div1>
        <head> <hi>LIBER VIGESIMUS QUARTUS.</hi> </head>
<div2>
          <head>CAPUT PRIMUM.</head>
<pb n="0473"/>
          <p>FAUSTUS dixit: Quid ita hominem
negatis fieri a Deo? Non quidem nos omnifariam
hominem a Deo fieri pernegamus: sed quis, et
quando, et quemadmodum fiat, hoc quaerimus. Quoniam
quidem sunt secundum Apostolum homines duo,
quorum alterum quidem interdum exteriorem vocat,
plerumque vero terrenum, nonnunquam etiam veterem;
alterum vero interiorem et coelestem dicit ac
novum <note>(Rom. VI, VII,; I Cor. XV; II Cor. IV; Ephes.
III, IV, et Coloss. III)</note>. Horum ergo uter fiat a Deo,
quaerimus. Quoniam quidem et nativitatis nostrae
tempora duo sunt; unum illud, quo nos irretitos carnalibus
vinculis, in lucem hanc natura produxit;
alterum vero, cum veritas nos ex errore conversos,
ad se regeneravit initiatos ad fidem. Quod tempus
secundae nativitatis in Evangelio Jesu significans,
dicit: <hi>Nisi quis natus fuerit denuo, non potest videre
regnum Dei.</hi> Quod cum Nicodemus parum intelligens
haesitaret, et qualiter id fieri posset percontaretur:
neque enim posse hominem senem in uterum matris
introire, et iterum nasci: Jesus ei respondens, <hi>Nisi
quis natus fuerit,</hi> inquit, <hi>ex aqua et Spiritu sancto, non
potest videre regnum Dei.</hi> Et sequitur, <hi>Quod nascitur de
carne, caro est; et quod nascitur de spiritu, spiritus est <note>(Joan. III, 3-6)</note>
            </hi>.
Quapropter si et nativitas non ea
sola est qua in corpore gignimur, sed et illa alia qua
renascimur spiritu, non minor aeque cura est et hoc
ipsum quaerere, in quanam earum nos faciat Deus.
Modus quoque nascendi duplex est, unus ille furoris
et intemperantiae proprius, quo sumus a generatoribus
turpiter et per libidinem sati; alter vero honestatis
et sanctimoniae, quo in Christo Jesu per Spiritum
sanctum sub bonorum doctrinis disciplinati
sumus ad fidem: unde etiam omnis religio, et
maxime christiana, ad sacramentum rudes infantes
appellat. Quod et ipsum significans Apostolus ait: <hi>Filioli mei, quos iterum parturio, donec formetur Christus
in vobis 
 (Galat, IV, 19)</hi>. Quare jam non quaeritur,
utrum Deus hominem faciat; sed quando, et quem,
et quemadmodum faciat: nam si cum in utero fingimur,
ut fere Gentibus placet et Judaeis et ipsis vobis,
tunc nos Deus format ad imaginem suam; et veteres
nos facit, et per furorem ac libidinem creat, quod
haud scio utrum divinitati ejus conveniat. Si vero
cum credimus et ad meliorem vitae convertimur statum
tunc formamur a Deo, ut fere Christo placet et
ejus Apostolis et nobis; profecto et novos nos facit
Deus, et honeste facit ac pure: quo quid consentaneum
quidve conveniens magis sanctae ejus est ac venerabili
majestati? Quod si et vos auctoritatem Pauli
non spernitis, ex ipso vobis quemnam, et quando, et
quemadmodum Deus hominem faciat, ostendemus.
Dicit ad Ephesios: <hi>Ut deponatis secundum priorem
conversationem veterem hominem, qui corrumpitur per
<pb n="0474"/>
desideria erroris: renovamini autem spiritu mentis
vestrae, et induite novum hominem, qui secundum Deum
creatus est in justitia et sanctitate veritatis <note>(Ephes. IV,
22-24)</note>
            </hi>. Vides ergo quando creatur homo ad imaginem
Dei, vides hic et hominem ostendi alterum, et
nativitatem aliam, et alium nascendi modum. Nam
cum, Exuite vos et induite, dicit, tempus utique credulitatis
significat: cum vero hominem novum a Deo
creari testatur, tum indicat veterem nec ab ipso esse,
nec secundum eum formatum. Et cum prosequitur dicens
illum quidem fieri in sanctitate et justitia et veritate,
tunc designat atque demonstrat alterum illum nativitatis
morem, quem dixi longe dissimilem huic, qui
corpora nostra furiosis genitorum complexibus seminavit;
quemque etiam ostendit ex Deo non esse, cum
illum solum monstravit esse ex Deo. Necnon et ad
Colossenses idipsum denuo dicit: <hi>Exspoliate veterem
hominem cum actibus suis, et induite novum, qui renovatur
in agnitione Dei</hi>, <hi>secundum imaginem ejus qui
creavit eum in vobis.</hi> Et hinc ergo non solum hominem
novum ostendit eum esse quem Deus faciat, sed
quando etiam et quibus modis formetur, edocuit, id
est, <hi>in agnitione Dei,</hi> quo significatur credulitatis tempus.
Et adhuc, <hi>secundum imaginem,</hi> inquit, <hi>ejus qui
creavit eum:</hi> ut ex hoc liqueat veterem hominem nec
imaginem esse Dei, nec ab ipso formatum. Nam et
illud quidem quod sequitur, dicens, <hi>Ubi non est masculus
et femina, Judaeus et Graecus, Barbarus et Scytha <note>(Coloss. III, 9-11)</note>
            </hi>:
magis ac magis ostendit nativitatem
hanc, quae nos mares fecit ac feminas,
Graecos et Judaeos, Scythas et Barbaros, non eam
esse in qua Deus operatur, cum hominem format;
sed illam quae nos omni exutos nationum varietate
sexusque et conditionis unum reddit, ad instar ejus
qui unus est, id est, Christus: sicut idem rursus
apostolus dicit, <hi>Quotquot in Christo baptizati sunt,
Christum induerunt: non est Judaeus neque Graecus,
non est masculus neque femina, non est servus et liber;
sed omnes in Christo unum sunt <note>(Galat. III, 27, 28)</note>
            </hi>.
Ergo tunc fit homo a Deo, cum fit unus ex multis,
non cum ex uno divisus est in multa. Divisit autem
nos primus ortus, id est, corporalis; secundus adunat,
intelligibilis ac divinus: eoque rectissime nos
hunc quidem corporis naturae ascribendum putavimus,
illum vero supernae majestati. Quapropter idem
rursum apostolus ad Corinthios dicit, <hi>In Christo Jesu
per Evangelium ego vos genui <note>(I Cor. IV, 15)</note>
            </hi>: et ad
Galatas de semetipso, <hi>Cum placuit ei, qui me segregavit
de utero matris meae, ut revelaret Filium suum in me,
ut eum annuntiarem in Gentes, continuo non acquievi
carni et sanguini <note>(Galat. I, 15, 16)</note>
            </hi>. Vides ergo ubique
eum in hac altera nativitate nostra, spirituali
<pb n="0475"/>
duntaxat, asseverantem nos a Deo formari; non in
priore illa obscoena ac propudiosa, quae nos nihilo
praestantius neque mundius animalibus caeteris in
utero materno et concepit et formavit et genuit. Qua
de re animadvertere si volueritis, invenietis hac in
parte nos non tam professione a vobis distare, quam
intellectu. Siquidem vobis placuerit hoc veteri et
exteriori homini ac terreno tribuere, ut sit a Deo
formatus; nos vero contra coelesti hoc dederimus,
et interiori ac novo homini deferamus: neque id temere
aut praesumptive, sed a Christo discentes, et ejus
Apostolis, qui primi eadem in mundo docuisse monstrantur.</p>
</div2>

<div2>
          <head>CAPUT II.</head>
<p>AUGUSTINUS respondit: Paulus quidem
apostolus interiorem hominem in spiritu mentis,
exteriorem vero in corpore atque ista mortali
vita vult intelligi: non tamen utrumque horum simul
duos homines eum dixisse aliquando in ejus Litteris
legitur; sed unum, quem totum Deus fecerit, id est,
et id quod interius est, et id quod exterius est: sed
eum ad imaginem suam non fecit, nisi secundum id
quod interius est, non solum incorporeum, verum
etiam rationale, quod pecoribus non inest. Non itaque
unum hominem fecit ad imaginem suam, et alterum
fecit non ad imaginem suam: sed quia hoc
utrumque interius et exterius simul unus homo est,
hunc unum hominem ad imaginem suam fecit, non
secundum id quod habet corpus corporalemque vitam;
sed secundum id quod habet rationalem mentem,
qua cognoscat Deum, et omnibus irrationalibus
eadem rationis excellentia praeponatur. Sed illud
interius concedit Faustus a Deo fieri, <hi>Cum   renovatur,  
inquit,   in agnitione Dei, secundum imaginem
ejus qui creavit eum.</hi>   Hanc Apostolicam plane agnosco
sententiam <note>(Coloss. III, 10)</note>: quare ipse alteram
non agnoscit, <hi>Deus posuit membra, singulum quodque
eorum in corpore prout voluit <note>(I Cor. XII, 18)</note>
            </hi>? Ecce
Deus etiam exterioris hominis effector ab eodem apostolo
praedicatur: quare inde eligit quod pro se putat,
et tacet aut respuit quod Manichaei fabulas amputat?
Item cum de terreno et coelesti homine dissereret
idem Paulus, inter mortalem immortalemque discernens,
inter id quod in Adam sumus, et illud quod in
Christo erimus, ex ipsa Lege, ex ipso libro et ex
ipso loco adhibuit terreni, id est, animalis corporis
testimonium, ubi scriptum est quod Deus etiam terrenum
hominem fecit. Nam cum ageret quomodo resurgent
mortui, et quo corpore venient, cum dedisset
similitudinem de seminibus frumentorum, quod
nuda grana seminentur, et Deus illis det corpus
quomodo voluerit, unicuique seminum proprium corpus:
ubi nihilominus Manichaei evertit errorem, qui
et grana et herbas et omnes radices ac frutices gentem
tenebrarum dicit creare, non Deum; et in eis
formis atque generibus rerum Deum potius credit alligari,
quam horum aliquid operari: cum ergo contra
Manichaei sacrilegam vanitatem etiam ista dixisset,
<pb n="0476"/>
venit ad carnium differentias: <hi>Non omnis,</hi> inquit, <hi>caro eadem caro:</hi> 
 inde ad corporum coelestium atque
terrestrium, inde ad mutationem corporis nostri qua
fieri possit spirituale atque coeleste: <hi>Seminatur,</hi> inquit, <hi>in contumelia, surget in gloria: seminatur in infirmitate,
surget in virtute: seminatur corpus animale,
surget corpus spirituale.</hi> 
 Atque inde volens ostendere
originem corporis animalis: <hi>Si est,</hi> inquit, <hi>corpus
animale, est et spirituale; sicut scriptum est, Factus
est primus homo Adam in animam viventem <note>(I Cor. XV,
35-45)</note>
            </hi>. Hoc autem in Genesi scriptum est <note>(Gen. II, 7)</note>,
ubi narratur, quomodo Deus hominem fecerit, et
corpus quod de terra formaverat animaverit. Veterem
autem hominem nihil aliud Apostolus quam vitam
veterem dicit, quae in peccato est, in quo secundum
Adam vivitur: de quo dicit, <hi>Per unum hominem peccatum
intravit in mundum, et per peccatum mors; et
ita in omnes homines pertransivit, in quo omnes peccaverunt <note>(Rom. V, 12)</note>
            </hi>.
Ergo totus ille homo, id est,
et interiore et exteriore sui parte, inveteravit propter
peccatum, et poenae mortalitatis addictus est: renovatur
autem nunc secundum interiorem hominem,
ubi secundum sui Creatoris imaginem reformatur,
exuens se injustitiam, hoc est, veterem hominem;
et induens justitiam, hoc est, novum hominem. Tunc
autem cum resurget corpus spirituale, quod seminatur
animale, etiam exterior percipiet coelestis habitudinis
dignitatem: ut totum quod creatum est recreetur,
et totum quod factum est reficiatur, illo recreante
qui creavit, et reficiente qui fecit. Quod
breviter explicat, ubi ait: <hi>Corpus quidem mortuum
est propter peccatum, spiritus autem vita est propter
justitiam. Si autem Spiritus ejus qui suscitavit Jesum a
mortuis, habitat in vobis; qui suscitavit Christum a
mortuis, vivificabit et mortalia corpora vestra per inhabitantem
Spiritum ejus in vobis <note>(Rom. VIII, 10, 11)</note>
            </hi>.
Nam quis catholica veritate instructus ignorat, secundum
corpus esse alios homines masculos, alios
feminas, non secundum spiritum mentis, in quo renovamur
secundum imaginem Dei? Verumtamen quia
utrumque Deus fecit, rursum idem apostolus testis
est, ubi dicit: <hi>Neque mulier sine viro, neque vir sine
muliere in Domino: sicut enim mulier ex viro, ita et
vir per mulierem; omnia autem ex Deo (I Cor. XI, 11,
12.</hi> Quid ad haec dicit inepta fallacia hominum alienatorum
a vita Dei per ignorantiam, quae est in illis
propter caecitatem cordis eorum <note>(Ephes. IV, 18)</note>,
nisi, In apostolicis Litteris quod volumus verum est,
quod nolumus falsum est? Sic delirant Manichaei:
sed resipiscant, et non sint Manichaei. A quibus si
quaeritur (quoniam interiorem hominem renovari
ad imaginem Dei fatentur, et hoc testimonium ultro
etiam proferunt: tunc autem dicit Faustus quod
Deus faciat hominem, quando interior in Dei agnitione
renovatur), utrum eum ipse fecerit qui reficit,
ipse condiderit qui renovat; respondebunt, Ipse.
Cui responsioni eorum, si adjiciamus, quaerentes
<pb n="0477"/>
quando cum formaverit quem nunc reformat: quaerent
ubi se abscondant, ne fabulae suae dedecus aperire
cogantur. Neque enim dicunt a Deo formatum
vel conditum vel institutum, sed de substantia ejus
partem prorsus ejus adversus hostes missam: nec
peccato inveteratum, sed necessitate captivatum et
deformatum ab inimicis, et caetera quae jam taedet
<pb n="0478"/>
dicere. Ibi enim et primum hominem commemorant,
non quem dicit Apostolus de terra terrenum <note>(I Cor.
XV, 47)</note>, sed nescio quem suum proprium ex arca
mendaciorum prosilientem: de quo Faustus tacet
omnino, cum de homine sibi proposuerit quaestionem;
timens ne aliquo modo eis contra quos disputat,
innotescat.</p>
</div2>
      </div1>

<div1>
        <head> <hi>LIBER VIGESIMUS QUINTUS.</hi> </head>
<div2>
          <head>CAPUT PRIMUM.</head>
<pb n="0477"/>
          <p>FAUSTUS dixit: Deus finem
habet, aut infinitus est? Si oratio vestra non fallit,
quae dicit, Deus Abraham, et Deus Isaac, et Deus
Jacob <note>(Exod. III, 15)</note>, habet finem Deus: nisi forte
alter est hic de quo perrogas, et alter quem oratis:
alioquin circumcisionis terminus, qui Abraham et
Isaac et Jacob a gentium caeterarum societate dissignat <note>(Gen. XVII, 9-14)</note>,
etiam Dei ipsius circa eos
terminat potestatem. Cujus autem finita potestas est,
et ipse non caret fine. Denique ne antiquorum quidem
hac oratione mentionem facitis, qui ante Abraham
fuerunt; Enoch dico, et Noe, et Sem <note>(Gen. V)</note>,
ac reliquos eorum similes, quos fuisse quidem justos
in praeputio non negatis, sed quia iidem circumcisionis
insigni carebant, ne ipsorum quidem vultis esse
Deum, sed solius Abrahae et seminis ejus. Igitur si
est unus et infinitus Deus, quid sibi vult haec invocationis
vestrae tam diligens et sollicita cautio, ut non
contenti nominasse Deum, adjiciatis et cujus, Abraham
scilicet, et Isaac et Jacob: tanquam in turba
aliqua deorum erratura aut naufragium passura vestra
oratione, nisi ad signum naviget Abrahae? Et
hunc quidem certa de causa Judaeos orare haud absurdum
est, utpote circumcisos; sic enim circumcisionis
se invocare designant Deum, propter deos
praeputii: vos vero cur hoc ipsum faciatis, parum intelligo;
cum minime geratis signum quod habuerit
Abraham, cujus vos invocatis Deum. Vere enim,
quod intelligi datur, cognitionis mutuae causa, ne a
se scilicet invicem oberrarent, notas sibimet hujusmodi
alternis imposuisse videntur Judaei, ac Judaeorum
Deus: atque ipse quidem eos circumcisionis
obscoeno charactere signavit, quo ubicumque terrarum
fuerint, ubicumque gentium, per circumcisionem
tamen, ipsius esse noscantur; iidem vero suum
vicissim Deum parentum suorum cognomine signaverunt,
quo ubicumque et ipse fuerit, in magna
quamvis deorum frequentia, cum Deus Abraham audierit,
et Deus Isaac, et Deus Jacob, protinus se
invocari cognoscat. Quod fere in multis fieri solet
unum habentibus nomen, ut eorum nemo appellatus
respondeat, nisi audito cognomine. Sic namque et
pastor atque armentarius pecoribus notas inurunt, ne
eorum quisque pro suo usurpet alienum. Quibus quia et
vos similiter facitis, Deum Abraham dicentes, et Deum
Isaac et Deum Jacob, non solum finem ostenditis habere
<pb n="0478"/>
Deum, sed quod sitis etiam vos ab eodem alieni, signi
ejus ac sacramenti expertes, quod est virilium
mutilatio, per quam idem suos agnoscit. Quapropter
hic si est Deus quem colitis, liquet ex hoc admodum
quod habeat finem. Si vero infinitum Deum esse vultis,
huic vos ante renuntiare necesse est, et oratione
mutata erroris praeteriti vestri poenitudinem gerere.
Et hoc quidem dictum ita est, ut de vestro vos vicisse
videamur: alioquin summus et verus Deus,
utrum sit idem infinitus necne, si quaeritur, de hoc
vero nos boni et mali contrarietas breviter poterit
edocere. Quoniam quidem si non est malum, profecto
infinitus est Deus; habet autem finem, si malum
est: constat autem esse malum: non igitur infinitus
est Deus: illinc enim esse mala accipiunt, ubi bonorum
est finis.</p>
</div2>

<div2>
          <head>CAPUT II.</head>
<p>AUGUSTINUS respondit: Absit ut hoc
vos quisquam interroget, qui vos novit, aut de hac
omnino re cum talibus disputet. Prius enim estis a
figmento carnalium corporaliumque cogitationum pia
fide et quantulacumque veritatis ratione mundandi,
ut spiritualia quoquo modo et ex quantacumque parte
cogitare possitis. Quod quamdiu non potestis (haeresis
quippe vestra nihil aliud novit, quam et corpus et
animam et Deum per locorum spatia vel finita vel
infinita distendere, cum solum corpus talia occupet
spatia, vel spatiis talibus occupetur), consultius feceritis,
si vos huic quaestioni non commiscueritis,
ubi nec docere potestis aliquid veri, sicut nec in caeteris;
nec discere estis idonei, quod fortasse potestis
in caeteris, si superbi litigiosique non sitis. Cum enim
quaeri coeperit, quomodo sit Deus finitus, quem nullus
locus capit; quomodo infinitus, quem totum Filius
novit: quomodo finitus, immensus; quomodo
infinitus, perfectus: quomodo finitus, nullum habens
modum; quomodo infinitas, modus omnium: omnis
cogitatio carnalis evanescit; et si vult se fieri quod
nondum est, prius ex eo quod est erubescit. Quapropter
hoc quod nobis proponitis de Deo finito et infinito,
melius tacendo finitis, donec a fine Legis, quod
est Christus, tam longe aberrare desinatis. De Deo
autem Abraham et Isaac et Jacob, cum ipse sit omnis
creaturae verus Deus, cur illo nomine se populo suo
insinuare voluerit, jam quantum sat erat diximus. De
circumcisione etiam in superioribus operis partibus
<pb n="0479"/>
contra calumnias imperitas saepe respondimus.
Isti autem signum in parte corporis congrua divinitus
datum, quo carnis exspoliatio figurata est, si quemadmodum
dictum sit, <hi>Omnia munda mundis,</hi> christiana,
non haeretica mente cogitarent, nullo modo irriderent.
Sed quia verum est et quod sequitur, <hi>Immundis
autem et infidelibus nihil est mundum; sed polluta
<pb n="0480"/>
sunt eorum et mens et conscientia <note>(Tit. I, 15)</note>
            </hi>: ridentes
eos, et dicaciter insultantes, leniter admonemus,
si secundum ipsos circumcisio turpis est, non eos
habere quod ibi rideant, sed quod lugeant; quia deus
eorum et illi particulae quae praeciditur, et illi sanguini
qui distillat, illigatus et inquinatus admixtus est.</p>
</div2>
      </div1>

<div1>
        <head> <hi>LIBER VIGESIMUS SEXTUS.</hi> </head>
<div2>
          <head>CAPUT PRIMUM.</head>
<pb n="0479"/>
          <p>FAUSTUS dixit: Jesus si natus
non est, quomodo mortuus est? Hoc jam sane conjectura
est: conjecturis autem nemo, nisi quem probationes
defecerint, utitur. Respondebimus tamen
etiam ad hoc, nec aliunde quam de his quae credere
soletis, afferentes exempla: quae, si vera sunt, confirmabunt
et nos; si falsa, destruent et vos. Dicis
ergo: Quomodo mortuus est Jesus, si homo non fuit?
Et ego abs te requiro: Elias quomodo mortuus non
est, cum fuerit homo? An huic mortali praeter conditionem
suam licuit jus immortalitatis invadere, Christo
non licuit immortali de morte, si necesse fuit,
aliquid usurpare? Et si Elias in aeternum vivit contra
naturam, Jesum ad triduum tantum cur non magis
contra naturam mori potuisse concedas: praesertim
cum etiam hoc non solum de Elia credatis, sed et de
Moyse atque Enoch, quod sint immortales, et ipsi
rapti cum corporibus suis in coelum? Quapropter si
hoc argumento recte colligitur Jesum fuisse hominem,
quia mortuus est; poterit eodem nihilominus argumento
colligi et Eliam non fuisse hominem, quia
mortuus non est. Falsum est autem non fuisse Eliam
hominem, quamvis immortalis credatur: falsum aeque
erit Jesum fuisse hominem, quamvis aestimetur mortuus.
Et si mihi vera dicenti vis credere, uterque eorum
apud Hebraeos falsam traxit opinionem, Jesus de
morte, et de immortalitate Elias: nam nec hic mortuus
est, nec ille non mortuus: sed vos quod vultis,
creditis; quod non, redigitis ad naturam. Quapropter
si quid naturae proprium sit quaeritur, illa quidem nec
immortalem mori vult, nec non mori mortalem. Si
vero potestatem in Deo atque homine ad efficienda
quae velint quaerimus, magis puto Jesum mori potuisse,
quam non mori Eliam: major enim potestas in
Jesu quam in Elia. Et si tu impotentiorem contra naturae
licentiam levas in coelum, consecrasque perpetuitati,
naturae et conditionis ejus oblitus; ego Jesum,
potuisse mori, si voluit, cur non concedam, etiamsi
vere mortem illam fuisse, et non mortis figuram consentiam?
Ut enim ab initio sumpta hominis similitudine
omnes humanae conditionis simulavit affectus,
sic ab re non erat, si in fine quoque consignandae
oeconomiae gratia fuisset visus et mori.</p>
</div2>

<div2>
          <head>CAPUT II.</head>
<p>Praeterea illud quoque commemorandum,
quia si quid cuique per naturam liceat quaeritur,
circa omnia id quaeri deberet quae Jesus gessit, non
circa mortem tantummodo ipsius. Nam et caecum a
nativitate lumen videre natura non sinit; quod tamen
<pb n="0480"/>
Jesus potenter operatus videtur erga hujus generis
caecos, adeo ut Judaei et ipsi exclamarent, ab initio
saeculi nunquam fuisse visum, ut aliquis aperuisset
oculos caeci nati <note>(Joan. IX)</note>: manum aridam sanasse,
vocem ac verbum privatis his per naturam, redonasse,
mortuis et in tabem jam resolutis corporibus compage
reddita vitalem redintegrasse spiritum, quem non ad
stuporem adducat, et cogat quodam modo minime
credere cogitantem quid liceat, quidve non liceat per
naturam? Quae tamen omnia nos communiter facta
ab eodem credimus Christiani, non consideratione
jam naturae, sed potestatis tantum et virtutis Dei.
Legitur id quoque, quod de supercilio montis jactatus
aliquando a Judaeis, illaesus abierit. Qui ergo de
sublimi monte praecipitatus, mortuus non est, quia
utique noluit; cur non potuerit etiam mori cum voluit?
Et hoc quidem nunc a nobis ita responsum sit,
quia vobis placet argumentari, et arma tentatis aliena,
dialectice disputare volentes: alioquin nobis nec Jesus
mortuus est, nec est immortalis Elias.</p>
</div2>

<div2>
          <head>CAPUT III.</head>
<p>AUGUSTINUS respondit: Quidquid de
Enoch et de Elia et de Moyse Scriptura sancta, certis
et magnis suae fidei documentis in summo culmine
auctoritatis locata testatur, hoc credimus, non quod
Faustus nos credere suspicatur. Quid sit autem secundum
naturam, quid contra naturam, homines qui
sicut vos errant, nosse non possunt. Dici autem humano
more contra naturam esse, quod est contra
naturae usum mortalibus notum, nec nos negamus:
sicut illud est quod Apostolus ait, <hi>Si tu ex naturali
incisus oleastro, et contra naturam insertus es in bonam
olivam <note>(Rom. XI, 24)</note>
            </hi>; id esse <hi>contra naturam</hi> dixit,
quod est contra consuetudinem naturae, quam notitia
humana comprehendit, ut oleaster insertus in olea,
non oleastri baccas, sed olivae pinguedinem ferat.
Deus autem creator et conditor omnium naturarum,
nihil contra naturam facit: id enim erit cuique rei
naturali, quod ille fecerit, a quo est omnis modus,
numerus, ordo naturae. Sed nec ipse homo contra naturam
quidquam facit, nisi cum peccat, qui tamen
supplicio redigitur ad naturam. Ad naturalem quippe
justitiae ordinem pertinet, ut aut peccata non fiant,
aut impunita esse non valeant: quodlibet horum sit,
naturalis ordo servatur, si non ab anima, certe a Deo.
Vexant enim peccata conscientiam, ipsique animo
nocent, cum luce justitiae peccando privatur, etiamsi
<pb n="0481"/>
non consequantur dolores, qui vel corrigendis ingeruntur,
vel non correctis ultimi reservantur. Sed contra
naturam non incongrue dicimus aliquid Deum facere,
quod facit contra id quod novimus in natura.
Hanc enim etiam appellamus naturam, cognitum nobis
cursum solitumque naturae, contra quem Deus
cum aliquid facit, magnalia vel mirabilia nominantur.
Contra illam vero summam naturae legem, a notitia
remotam, sive impiorum, sive adhuc infirmorum,
tam Deus nullo modo facit, quam contra se ipsum
non facit. Spiritualis autem eademque rationalis creatura,
in quo genere et anima humana est, quanto amplius
illius incommutabilis legis lucisque fit particeps,
tanto magis videt quid fieri possit, quidve non possit:
quanto autem remotior inde fuerit, eo magis miratur
insolita, quo minus cernit futura.</p>
</div2>

<div2>
          <head>CAPUT IV.</head>
<p>Ac per hoc quid de Elia factum sit,
nescimus: hoc de illo tamen credimus, quod verax
Scriptura testatur. Illud sane scimus, hoc de illo
factum quod Dei voluntas habet; quod autem Dei
voluntas non habet, fieri de quoquam omnino non
posse. Proinde, si mihi dicatur posse fieri ut caro,
verbi gratia, hujus vel illius hominis in corpus coeleste
mutetur: concedo fieri posse, sed utrum futurum
sit nescio; et ideo nescio, quia quid habeat de hac
re Dei voluntas, me latet: illud me tamen non latet,
sine dubio futurum, sic hoc Dei voluntas habet.
Porro si audiam quod aliquid futurum erat, sed Deus
fecit ne fieret; fidissime respondebo, Illud potius
futurum erat quod Deus fecit, non illud, quod si
futurum esset, hoc fecisset. Nam Deus quod facturus
erat, utique sciebat, et ideo simul sciebat illud
futurum non fuisse, quod ne fieret facturus erat: et
procul dubio potius verum est quod scit Deus, quam
quod opinatur homo. Unde tam non possunt futura
non fieri, quam non fuisse facta praeterita: quoniam
non est in Dei voluntate, ut eo sit aliquid falsum,
quo verum est. Quapropter omnia quae vere futura
sunt, sine dubio fient; si autem facta non fuerint,
futura non erant: ita omnia quae vere praeterita sunt,
sine dubio praeterierunt.</p>
</div2>

<div2>
          <head>CAPUT V.</head>
<p>Quisquis itaque dicit, Si omnipotens
est Deus, faciat ut quae facta sunt, facta non fuerint;
non videt hoc se dicere, Si omnipotens est, faciat ut
ea quae vera sunt, eo ipso quo vera sunt falsa sint.
Potest enim facere ut aliquid non sit quod erat; tunc
enim facit ut non sit, quando id esse invenerit de
quo fiat: velut cum aliquem, qui coepit esse nascendo,
facit non esse moriendo; hoc enim factum invenit,
de quo fieret. Quis autem dicat, ut id quod
jam non est, faciat non esse? Quidquid enim praeteritum
est, jam non est: quod si et de ipso fieri
aliquid potest, adhuc est de quo fiat; et si est, quomodo
praeteritum est? Non ergo est, quod vere
dicimus fuisse: sed ideo verum est illud fuisse, quia
in nostra sententia verum est, non in ea re quae jam
non est. Sententia quippe qua dicimus aliquid fuisse,
ideo vera est, quia illud de quo dicimus, jam non
<pb n="0482"/>
est. Hanc sententiam Deus falsam facere non potest,
quia non est contrarius veritati. Quod si quaeras ubi
sit haec vera sententia: prius invenitur in animo
nostro, cum id verum scimus et dicimus. Sed si et
de animo nostro ablata fuerit, cum id quod scimus
obliti fuerimus, manebit in ipsa veritate. Semper
enim verum erit fuisse illud quod erat, et non est;
et ibi verum erit jam fuisse quod erat, ubi verum
erat antequam fieret futurum esse quod non erat.
Huic veritati Deus non potest adversari, in quo est
ipsa summa et incommutabilis veritas, quo illustratur
ut sit, quidquid in quorumque animis et mentibus
veri est. Omnipotentem autem Deum non ita dicimus,
ac si eum etiam mori posse credamus; et quia hoc
non potest, ideo non sit dicendus omnipotens. Ille
plane omnipotens vere solus dicitur qui vere est, et
a quo solo est quidquid aliquo modo est vel spirituale
vel corporale. Quia universa creatura sua utitur ut
ei placet: placet autem illi secundum veram incommutabilemque
justitiam, quod ipse sibi est, omnia
mutabilia, cum ipse sit incommutabilis, mutans pro
meritis sive naturarum sive factorum. Numquid ergo
dicturi sumus quod Elias cum esset creatura, mutari
non posset vel in deterius vel in melius; aut eo modo
non posset, qui esset humano generi insolitus,
secundum Dei omnipotentis voluntatem? Quis hoc
vel stultissimus dixerit? Cur ergo quod de illo in
Scriptura veracissima positum est, non credamus?
nisi putemus hoc solum posse facere Deum, quod
videre consuevimus.</p>
</div2>

<div2>
          <head>CAPUT VI.</head>
<p>Sed si homo fuit, inquit, Elias, et
potuit non mori, cur Christus cum homo non fuerit,
non potuerit mori? Tale est ac si quisquam diceret:
Si potuit natura hominis in aliquid melius commutari,
cur Dei natura in deterius non potuerit? Stulte,
quia hominis est natura mutabilis, Dei autem incommutabilis.
Posset enim et aliquis pariter insanissimus
dicere: Si homini potest donare ut regnet in aeternum,
cur non et sibi facere ut damnetur in aeternum?
Non hoc, inquit, ego dico, sed triduanam
saltem mortem Dei, aeternae vitae hominis comparo.
Plane si sic acciperes triduanam mortem Dei, ut
caro in illo moreretur, quam de mortalium genere
assumpsit, verum saperes: nam istam triduanam
Christi mortem pro aeterna vita hominum factam
veritas evangelica praedicat. Cum autem velis triduanam
mortem, nulla mortali assumpta creatura, in
ipsa divina natura ideo non absurde credi, quia potest
humana natura immortalitate donari; profecto
sic desipis, quomodo qui nec Deum nosti, nec dona
Dei. Deinde quomodo illud, quod supra posui, non
dicis ac sentis, Deum sibi fecisse unde damnetur
in aeternum, quando pars illa dei vestri in globo in
perpetuum configetur? An et hoc dicturus es, quia
pars lucis lux est, et pars Dei Deus non est? Postremo
ut sine ulla ratiocinatione et plana fidei veritate
<pb n="0483"/>
a nobis audiatis, cur Eliam hominem natum, raptum
esse divinitus de terra credamus, Christum autem
et ex virgine vere natum, et in cruce vere mortuum:
haec ideo credimus, quia et illud de Elia, et
hoc de Christo sancta Scriptura testatur <note>(IV Reg.
II, 11; Matth. I, 25, et XVII, 50)</note>, cui nemo pius
nisi qui credit, nisi impius nemo non credit. Illud
autem de Elia vos negatis, quia omnia simulatis:
de Christo autem quod nasci non potuerit et mori
potuerit, nec vos dicitis; sed ejus ex virgine nativitatem
nullam, mortem autem in cruce falsam fuisse
contenditis, hoc est etiam ipsam nullam, sed ad
ludificandos humanos oculos simulatam; ad nihil
aliud, nisi ut ab eis qui ista crediderint, etiam vobis
omnia mentientibus ignoscatur.</p>
</div2>

<div2>
          <head>CAPUT VII.</head>
<p>Quis autem vobis proponat, quod
sibi quasi ex persona catholici Faustus proponit, <hi>Jesus si natus non est, quomodo mortuus est?</hi> 
 nisi qui
parum considerat ipsum Adam et natum non esse,
et tamen mortuum esse? Si voluisset ergo Filius
Dei inde sibi humanam carnem veramque formare,
unde formavit et illi primo homini, quoniam omnia
per ipsum facta sunt <note>(Joan. I, 3)</note>, quis eum non potuisse
audeat affirmare? Si denique de coelesti vel
aerea vel humida creatura corpus assumptum vellet
commutare in humanae carnis verissimam qualitatem,
in qua et vivere ut mortalis homo posset, et mori,
hoc eum potuisse facere, quis negaret, omnipotentem
omnipotentis Filium? Postremo si voluisset de nullis
elementis corporeis, quae per eum creata sunt, corpus
assumere, sed prorsus ex nihilo sibi creare
veram carnem, sicut per eum creata sunt cuncta
quae non erant; quis nostrum contradicere, quis
nostrum fieri non potuisse contenderet? Non ergo
ideo credimus natum ex virgine Maria, quod aliter
in vera carne existere atque hominibus apparere non
posset: sed quia sic scriptum est in ea Scriptura,
cui nisi crediderimus, nec christiani nec salvi esse
poterimus. Credimus ergo ex Maria virgine natum
Christum, quia sic scriptum est in Evangelio: credimus
crucifixum et mortuum, quia sic scriptum est
in Evangelio: et vere natum et vere mortuum, quia
veritas est Evangelium. Cur autem illa omnia in
carne ex utero feminae assumpta pati voluerit, summa
consilii penes illum est: sive quod utrumque
sexum, quem creaverat, etiam hoc modo commendandum
honorandumque judicavit, assumendo formam
viri, et nascendo de femina; sive aliqua alia
causa, quaenam illa sit, non temere dixerim. Illud
<pb n="0484"/>
tamen fidenter dicam, nec aliter factum esse, quam
evangelica veritas docuit; nec aliter fieri oportuisse,
quam Dei sapientia judicavit. Evangelii fidem omnibus
haereticorum disputationibus anteponimus: consilium
autem sapientiae Dei supra omne consilium
creaturae cujuscumque laudamus.</p>
</div2>

<div2>
          <head>CAPUT VIII.</head>
<p>Tamen Faustus, ut sibi credamus
hortatur dicens, <hi>Et si mihi vera dicenti vis credere,
uterque eorum apud Hebraeos falsam traxit opinionem,
Jesus de morte, et de immortalitate Elias:</hi> cum paulo
post dicat, <hi>Ut enim ab initio sumpta hominis similitudine
omnes humanae conditionis simulavit affectus; sic
ab re non erat, si in fine quoque consignandae oeconomiae
gratia fuisset visus et mori.</hi> Homo pessime ac
fallacissime, quomodo tibi ego credam, quasi vera
dicenti, cum Christum dicas mortem potuisse mentiri?
Ergo ille mentiebatur, quando dicebat, <hi>Oportet
Filium hominis occidi, et tertia die resurgere <note>(Luc.
XXIV, 7)</note>
            </hi>; et tu non mentiris, et dicis ut tibi vera
dicenti credamus? Veracior ergo Petrus, quando ei
dixit, <hi>Absit, Domine, non fiet istud;</hi> et unde meruit
audire, <hi>Redi retro, satanas <note>(Matth. XVI, 22, 23)</note>
            </hi>. Et
ille quidem non hoc infructuose audivit, qui eam
postea veritatem mortis Christi usque ad suam mortem
correctus perfectusque praedicavit. Verum si ille,
quia tantum putavit Christum non moriturum, audire
meruit, <hi>Satanas;</hi> tu quid mereris audire, qui non
negas mortuum, sed etiam dicis mortem fuisse mentitum?
Sed ideo, inquis, mortem quoque simulasse
credendus est, quia omnes humanae conditionis simulavit
affectus. Quis enim tibi hoc contra Evangelium
concessurus est, quod omnes humanae conditionis
simulavit affectus? Prorsus si dixit evangelista,
Dormivit Jesus <note>(Id. VIII, 24)</note>; si dixit, Esurivit <note>(Id.
IV, 2)</note>, sitivit <note>(Joan. XIX)</note>, contristatus est <note>(Matth.
XXVI, 37)</note>, exhilaratus est, et si qua talia; omnia
vera sunt, quae ita narrata sunt, ut non eum simulasse,
sed plane fecisse vel exhibuisse conscripta
sint, sane non necessitate conditionis, sed magisterii
voluntate, et divina etiam potestate. Nam homo plerumque
etsi nolit, irascitur; etsi nolit, contristatur;
etsi nolit, dormit; etsi nolit, esurit, ac sitit: ille
autem omnia ista, quia voluit. Sic etiam nascuntur
homines atque patiuntur, non quia volunt, nec quod
volunt; ille autem etiam ista, quia voluit. Tamen
vera haec et de illo fideliter veraciterque conscripta
sunt, ut quisquis Evangelio ejus crediderit, veritate
instruatur, non mendaciis illudatur.</p>
</div2>
      </div1>

<div1>
        <head> <hi>LIBER VIGESIMUS SEPTIMUS.</hi> </head>
<div2>
          <head>CAPUT PRIMUM.</head>
<pb n="0483"/>
          <p>FAUSTUS dixit: Si natus
non est Jesus, nec passus est: si autem passus est,
ergo et natus est. Non vobis expedit, mihi credite, in
<pb n="0484"/>
his rebus consequentiam quaerere naturae; alioquin
infirmabitur omnis vestra fides. Nam et vos Jesum ex
virgine natum sine viri coitu creditis, et si ex consequentibus
<pb n="0485"/>
priora probanda sunt, erit hoc falsum.
Poterit enim et vobis responderi in hunc modum,
quia si natus est ex femina Jesus, ergo et seminatus
ex viro est: si vero seminatus ex viro non est,
ergo nec natus ex femina est. Potuit autem, ut vos
creditis, nasci non satus: quare ergo non potuerit
et pati non partus?</p>
</div2>

<div2>
          <head>CAPUT II.</head>
<p>AUGUSTINUS respondit: Nemo tibi
proponit quod tibi proponis, nisi imperitus quem decipis,
non instructus a quo convinceris. Nam Jesus
<pb n="0486"/>
et nasci potuit non satus, et pati non partus: sed
unum horum voluit, alterum noluit. Nasci enim non
satus voluit, pati autem non partus noluit: quia partus
est passus. Dicis mihi: Unde scis? Quia hoc in
Evangelio veritatis lego. Si autem tibi dicam, Unde
scis ista quae dicis? Manichaei mihi opponis auctoritatem,
et dicis esse in Evangelio falsitatem. Ego autem
Manichaeo ista dicenti non crederem, nec si non mihi
Christum mentitum esse laudaret. Quod quidem in
Christo non invenit, sed quid ipse diligat prodit.</p>
</div2>
      </div1>

<div1>
        <head> <hi>LIBER VIGESIMUS OCTAVUS.</hi> </head>
<div2>
          <head>CAPUT PRIMUM.</head>
<pb n="0485"/>
          <p>FAUSTUS dixit: Sed non
poterat mori, nisi natus esset. Et ego respondeo, Nec
nasci poterat, nisi Deus non esset: aut si potuit et
Deus esse et nasci, quare non et non nasci potuerit
et mori? Vides ergo utile satis non esse, in his consequentiam
quaerere, aut argumentis anniti, cum de
rebus agitur quae pertineant ad Jesum. Sed quaerendum
potius est, quid ipse de se, quidve Apostoli sui
de eodem praedicarint. Ipsaque adeo pertractanda genealogia
est, et videndum si sibi conveniat; non ex
conjectura passionis, nativitatis ejus exquirere veritatem:
quia et pati non natus potuit, et natus minime
pati; praesertim ipsis vobis fatentibus Deo esse impossibile
nihil: quod erit et ipsum falsum, si hoc constiterit,
non potuisse mori non natum.</p>
</div2>

<div2>
          <head>CAPUT II.</head>
<p>AUGUSTINUS respondit: Iterum ac
saepe tibi proponis, quod non audis ab eis a quibus
confutaris. Nemo tibi dicit, Non poterat mori, nisi
natus esset: quia mortuus est Adam, quamvis natus
non fuisset. Sed dicitur tibi: Natus est, quia hoc
sanctum Evangelium, non nescio quis haereticus loquitur:
mortuus est, quia hoc in sancto Evangelio,
non in libro alicujus haeretici legitur. Sed tu qui prohibes
argumentari, cum de rebus agitur quae pertinent
ad Jesum, et quaerendum censes quid ipse de se,
quidve Apostoli sui de eodem praedicarint, cum coepero
Matthaei Evangelium recitare apostoli ejus, ubi
narratio nativitatis ejus tota contexitur, continuo
dices illam narrationem non esse Matthaei, quam
Matthaei esse dicit universa Ecclesia, ab apostolicis
sedibus usque ad praesentes episcopos certa successione
perducta. Tu mihi quid contra lecturus es? Aliquem
forte librum Manichaei, ubi Jesus negatur esse natus
ex virgine. Sicut ergo ego credo illum librum esse
Manichaei, quoniam ex ipso tempore quo Manichaeus
vivebat in carne, per discipulos ejus certa successione
praepositorum vestrorum ad vestra usque tempora
custoditus atque perductus est; sic et istum librum
credite esse Matthaei, quem ex illo tempore quo
Matthaeus ipse in carne vixit, non interrupta serie
temporum Ecclesia certa connexionis successione
usque ad tempora ista perduxit. Et dic mihi, cujus
libro potius credere debeamus; ejusne apostoli, qui
Christo cum adhuc in terra esset, adhaeserat, an
<pb n="0486"/>
nescio cujus Persae, qui tanto post natus est? Sed
alium forte proferes librum, qui nomen habeat alicujus
apostoli, quem a Christo constat electum, et ibi
Christum natum ex Maria non esse lecturus es. Cum
ergo necesse sit alterum horum librorum esse mendacem,
cui nos potius censes fidem accommodare debere?
Eine quem illa Ecclesia ab ipso Christo inchoata
et per Apostolos provecta certa successionum serie
usque ad haec tempora, toto terrarum orbe dilatata,
ab initio traditum et conservatum agnoscit atque
approbat; an ei quem eadem Ecclesia incognitum
reprobat, cum etiam proferatur ab hominibus ita
veracibus, ut Christum laudent esse mentitum?</p>
</div2>

<div2>
          <head>CAPUT III.</head>
<p>Hic dicturus es, Genealogia ipsa
consideretur duorum Evangelii librorum, utrum sibi
conveniat. Jam hinc alibi in hoc opere diximus,
quod dicendum fuit <note>(Supra, lib. 3, cap. 3)</note>. Neque
enim vos movet, nisi quemadmodum duos patres potuerit
habere Joseph. Quod si cogitantibus non occurrisset
unus qui genuit, alius qui adoptavit, nec sic
facile debuistis adversus tantam auctoritatem praeproperam
proferre sententiam: nunc vero si vel admoniti
cogitatis quam hoc fieri potuerit, Evangelio simpliciter
credite, et vos potius tam male ac perverse
argumentari desistite.</p>
</div2>

<div2>
          <head>CAPUT IV.</head>
<p>Quod autem putat quaerendum esse
Faustus, quid de se Jesus ipse praedicaverit; cui
non justum videatur? Sed numquid hoc sciri potest,
nisi discipulis ejus narrantibus? Quibus si non creditur
annuntiantibus quod de virgine natus sit, quomodo
eis fides habebitur annuntiantibus quid de se ipse
praedicaverit? Si enim prolatae fuerint aliquae litterae,
quae nullo alio narrante ipsius proprie Christi esse
dicantur; unde fieri poterat ut si vere ipsius essent,
non legerentur, non acciperentur, non praecipuo culmine
auctoritatis eminerent in ejus Ecclesia, quae ab
ipso per Apostolos succedentibus sibimet episcopis,
usque ad haec tempora propagata dilatatur; multis
in ea jam completis, quae ante praedicta sunt, et usque
in finem quae restant, sine dubio futuris atque venturis?
Quia et illae litterae si proferrentur, utique considerandum
erat a quibus proferrentur. Si ab ipso,
illis primitus sine dubio proferri potuerunt, qui tunc
eidem cohaerebant, et per illos etiam ad alios pervenire.
<pb n="0487"/>
Quod si factum esset, per illas quas commemoravi
praepositorum et populorum successiones confirmatissima
auctoritate clarescerent. Quis est ergo
tam demens, qui hodie credat esse epistolam Christi
quam protulerit Manichaeus, et non credat facta vel
dicta esse Christi quae scripsit Matthaeus? aut si etiam
de Matthaeo utrum ipse ista scripserit dubitat, de
ipso quoque Matthaeo non potius id credat, quod invenit
in Ecclesia, quae ab ipsius Matthaei temporibus
usque ad hoc tempus certa successionum serie declaratur;
et credat nescio cui ex transverso de Perside
post ducentos vel amplius annos venienti, et suadenti
ut illi potius quid Christus dixerit feceritque credatur:
cum ipse apostolus Paulus post ascensionem
Domini de coelo vocatus <note>(Act. IX)</note>, si non inveniret
in carne Apostolos, quibus communicando et cum
quibus conferendo Evangelium, ejusdem societatis
esse appareret, Ecclesia illi omnino non crederet?
Sed cum cognovisset eum hoc annuntiantem, quod
etiam illi annuntiabant, et in eorum communione atque
unitate viventem, accedentibus etiam per eum
talibus signis, qualia et illi operabantur; ita, eum
Domino commendante, meruit auctoritatem, ut verba
illius hodie sic audiantur in Ecclesia, tanquam in illo
Christus, sicut ipse verissime dixit, locutus audiatur <note>(II Cor. XIII, 3)</note>.
Et putat Manichaeus credi sibi debere
ab Ecclesia Christi, loquenti contra Scripturas,
tanta et tam ordinata auctoritate firmatas: per quas
ei praecipue commendatum est, ut quisquis illi annuntiaverit
praeterquam quod accepit, anathema sit <note>(Gal.
I, 8, 9)</note>.</p>
</div2>

<div2>
          <head>CAPUT V.</head>

<pb n="0488"/>
<p>Sed rationem, inquit, profero, qua
demonstrem Scripturis illis non esse credendum.
Certe non argumentaris? Et tamen in ipsa quoque
argumentatione superaris. Ad hoc enim redigitur
omnis argumentatio tua, ut ad extremum credat anima,
ideo se in hoc mundo esse miseram, quia miseria
sua Deo suo subvenit, ne ille regno privaretur:
ejusque naturam atque substantiam usque adeo esse
mutabilem, corruptibilem, violabilem, coinquinabilem,
ut pars ejus quaedam nec mundari valeat, et ab
ipso, qui eam sciens innocentem de suis visceribus,
nihilque apud se peccantem, tantae contaminationi permiscuit,
aeterno globi supplicio puniatur. Iste finis est
omnium argumentationum fabularumque vestrarum:
quarum utinam sit finis, sed in corde et in ore vestro,
ut aliquando tam exsecrandas blasphemias credere ac
dicere desinatis. Sed ex ipsis, inquit, litteris probo,
quam eis non ubique credendum sit, quoniam contraria
sibi loquuntur. Cur non ergo dicis potius nusquam
eis esse credendum, tanquam inconstantibus
seseque impugnantibus testibus? Sed hoc, inquit,
eligo, quod consentaneum video veritati. Cui veritati?
Fabulae scilicet tuae, habenti in capite bellum Dei, in
medio contaminationem Dei, in fine damnationem
Dei. Et nusquam, inquit, creditur litteris sibimet adversis
atque contrariis. Sed ideo tibi hoc videtur,
quia non intelligis: nam et quidquid protulisti quod
tale videretur, demonstratum est quam non intelligas;
et quidquid protuleris, demonstrabitur. Nulla
ergo causa est quare illis Litteris tanta auctoritate
praeditis non credamus: et plane ista maxima causa
est cur eos qui aliud annuntiant anathememus.</p>
</div2>
      </div1>

<div1>
        <head> <hi>LIBER VIGESIMUS NONUS.</hi> </head>
<div2>
          <head>CAPUT PRIMUM.</head>
<pb n="0487"/>
          <p>FAUSTUS dixit: Ergo magia
erat, quod visus ac passus est, si natus non est. Eadem
in te vicissim argumentatio retorquetur, ut
magia et illud fuerit, quod utero portatus, aut quod
editus sit, si seminatus non fuit. Extra legem naturae
esse constat virginem peperisse, multoque magis inventam
etiam post partum virginem. Quare ergo et
hoc praeter naturam non vis ut contigerit, pati eum
potuisse volentem, sine sorte nativitatis? Mihi crede;
quantum ad rem attinet, utrique in hoc naturae contraria
profitemur: sed hoc interest, quod nos honeste,
vos turpiter: nos passionis ejus rationem aliquam
reddimus et probabilem; vos nativitatis aut nullam
praestatis, aut falsam: denique nos specie tenus passum
confitemur, nec vere mortuum; vos pro certo
puerperium fuisse creditis, et utero muliebri portatum.
Aut si ita non est, fateamini et vos quia hoc
etiam imaginarie sit factum, ut videretur natus, et
omnis nobis erit profligata contentio. Nam illud quidem,
quod saepe affirmare soletis, necessario eum esse
natum, quia alias hominibus videri aut loqui non posset,
ridiculum est; cum multoties, ut jam probatum
<pb n="0488"/>
a nostris est, Angeli et visi hominibus et locuti esse
monstrentur.</p>
</div2>

<div2>
          <head>CAPUT II.</head>
<p>AUGUSTINUS respondit: Non vobis dicitur
magia esse, ut qui natus non fuerit, moriatur;
nam hoc in Adam factum esse jam supra commemoravimus:
sed et si nunquam factum fuisset, et Dominus
Christus ita venire voluisset, ut non ex virgine
assumpta, sed tamen in vera carne apparens, nos
vera morte redimeret, quis cum non potuisse dicere
auderet? Sed illud melius erat quod fecit, ut etiam de
virgine nasceretur, et utrumque sexum, pro quo liberando
moriturus erat, dignaretur etiam commendare
nascendo, masculino suo corpore ex femina
procreato: contra vos ipsos maxime facto ipso loquens,
vosque subvertens, qui masculum et feminam
non Dei, sed diaboli opus esse praedicatis. Sed illud
est quod magiae simile dicimini asserere, quod passionem
mortemque ejus specie tenus factam, et fallaciter
dicitis adumbratam, ut mori videretur qui non
moriebatur. Ex quo fit ut ejus quoque resurrectionem
<pb n="0489"/>
umbraticam, imaginariam, fallacemque dicatis: neque
enim ejus qui non vere mortuus est, vera esse resurrectio
potest. Ita fit ut et cicatrices discipulis dubitantibus
falsas ostenderit; nec Thomas veritate
confirmatus, sed fallacia deceptus clamarit, <hi>Dominus
meus et Deus meus <note>(Joan. XX, 28)</note>
            </hi>: et tamen persuadere
conamini, lingua vos loqui verum, cum Christum
dicatis toto corpore fuisse mentitum. Haec sunt
quae vobis objiciuntur, qui talem Christum vobis finxistis,
cujus discipuli veri non sitis, nisi mendaces
vos quoque fueritis. Non autem ideo magia videri
potest nata ex virgine hominis caro, quia caro Christi
sola ita nata est: sicut nec illa magia est, quia sola
Christi caro die tertio resurrexit, nunquam ulterius
moritura. Alioquin omnia miracula Dei magica erunt,
quia singulariter facta sunt: sed vere facta sunt, verumque
ostenderunt, non oculos hominum praestigiis
fallacibus illuserunt: quae quidem contra naturam
plerumque appellantur, non quod naturae adversentur,
sed quod naturae modum, qui nobis est usitatus, excedant.
Repellat ergo Dominus a parvulorum suorum
mentibus, quod quasi admonendo Faustus persuadere
conatus est, ut etiam nos imaginariam, non veram
nativitatem Christi profiteamur: atque ita inter
nos omnis contentio finiatur; imo vero maneat nobis
adversus illos potius pro veritate certamen, quam
cum illis in falsitate concordia.</p>
</div2>

<div2>
          <head>CAPUT III.</head>
<p>Verumtamen quaero ab eis, si nostra
contentio terminatur cum hoc dixerimus, cur hoc ipsi
non dicunt? Cur ipsi mortem non veram, sed imaginariam
Christi affirmant; nativitatem autem non saltem
talem, sed prorsus nullam dicere delegerunt? Si
auctoritatis evangelicae pondere erubuerunt, et ideo
non ausi sunt Christum non saltem imaginarie passum
dicere: nativitatem quoque ejus eadem evangelica
testatur auctoritas. Etsi enim duo evangelistae ipsum
partum Mariae narraverunt <note>(Matth. I, 25, et Luc. II, 7)</note>;
nullus tamen Evangelistarum tacuit, quod habuerit matrem
Jesus <note>(Matth. II, 11; Marc. III, 32; Luc. II, 33,
et Joan. II, 1)</note>. An ideo piguit etiam hoc praedicare simulatum,
quia generationes alias Matthaeus, alias Lucas
exsequitur, unde videntur non sibi convenire? Sed da
hominem qui non intelligat, putabit etiam in multis
quae ad Christi passionem pertinent, Evangelistas sibi
non convenire: da vero qui intelligat, et ubique conveniunt.
An quia mortem simulare honestum est, nativitatem
autem etiam simulare turpe est? Cur ergo
<pb n="0490"/>
nos hortatur hoc confiteri, quo possit nostra contentio
profligari? Unde ergo mihi videatur nativitatem
Christi, nec saltem sicut mortem simulatam, sed
prorsus nullam praedicare voluisse, in consequenti
sermone apparebit, ubi alteri respondebimus quaestioni.</p>
</div2>

<div2>
          <head>CAPUT IV.</head>
<p>Absit autem ut sit in membris sanctorum
etiam genitalibus aliqua turpitudo. Dicuntur
quidem inhonesta, quia non habent eam speciem decoris,
quam membra quae in promptu locata sunt.
Sed videte quid dicat Apostolus, cum ex ipsa membrorum
corporis nostri unitate atque compage charitatem
persuadet Ecclesiae. <hi>Multo magis,</hi> inquit, <hi>quae
videntur membra corporis infirmiora esse, necessaria
sunt; et quae videntur viliora esse corporis, iis abundantiorem
honorem circumponimus: et quae inhonesta sunt
nostra, abundantiorem honestatem habent; quae autem
honesta sunt nostra, non opus habent: sed Deus temperavit
corpus, ei, cui deerat, majorem honorem dans,
ut non essent scissurae in corpore <note>(I Cor. XII, 22-25)</note>
            </hi>.
Illicitus itaque, et temperantiae legibus non subjectus
membrorum illorum usus est turpis; non ipsa membra,
quae non solum in excellenti integritate caelibes
et virgines servant, sed ipsi conjugati sancti patres ac
matres, sic eis generationi tantummodo consulentes
utebantur, ut ille naturalis motus nullo modo turpis
esset, qui non libidini, sed rationi serviret. Quanto
magis ergo in sancta virgine Maria, quae Christi carnem
fide concepit, nihil habuerunt turpitudinis membra,
quae nec humano licitoque conceptui, sed divino
tantum partui servierunt? Merito plane sic honestata,
ut nobis Christum, quem cordibus integris credendo
conciperemus, et confitendo quodammodo pareremus,
etiam corporaliter servata integritate transfunderet.
Nullo modo enim Christus matrem nascendo faceret
deteriorem; ut cui munus fecunditatis attulerat, decus
virginitatis auferret. Haec veraciter, non fallaciter
facta sunt: sed nova sunt, sed insolita sunt, sed contra
naturae cursum notissimum sunt, quia magna,
quia mira, quia divina; et eo magis vera, certa, firmata
.</p>
<p>Et Angeli, inquit, visi et locuti sunt, quamvis nati
non fuerint. Quasi nos dicamus Christum, nisi nasceretur
ex femina, nec videri, nec loqui potuisse.
Potuit, sed noluit: et hoc melius est quod voluit. Hoc
autem eum voluisse ideo certum est, quia hoc fecit,
qui nihil necessitate, sicut deus vester, faceret, sed
omnia voluntate. Hoc vero eum fecisse, ideo non dubitamus,
quia non cuiquam haeretico, sed ejus Evangelio
credimus.
</p>
        </div2>
      </div1>

<div1>
        <head> <hi>LIBER TRIGESIMUS.</hi> </head>
<div2>
          <head>CAPUT PRIMUM.</head>
<pb n="0489"/>
          <p>FAUSTUS dixit: De vobis jamdudum.
Paulus scripsit, <hi>quia discedent quidam a fide,
intendentes spiritibus seductoriis, doctrinis daemoniorum,
<pb n="0490"/>
in hypocrisi loquentes mendacium, cauteriatam habentes
conscientiam suam, prohibentes nubere, abstinentes
a cibis quos Deus creavit, ad percipiendum cum gratiarum
<pb n="0491"/>
actione fidelibus <note>(I Tim. IV, 1-3)</note>
            </hi>. Nunquam plane
tibi ego haec ab Apostolo dicta esse consenserim, nisi
antea confitearis ipse, Moysen et Prophetas doctrinas
attulisse daemoniorum, et seductorii spiritus ac maligni
fuisse interpretes, qui a porcina et caeteris carnibus,
quas immundas vocant, sollicite doceant abstinendum.
De his ergo primo deliberandum vobis est,
et diu multumque cogitandum, haec qui debeant accipi,
in Deone ipsi haec, an in daemonio locuti videantur.
Hac enim tenus, aut Moyses et Prophetae nobiscum
damnati erunt, aut et nos cum illis absoluti.
Neque enim justa haec nunc vestra sententia est, ut
nos quidem, qui solum in plebe sacerdotale hominum
genus censeamus a carnibus abstinere debere, daemoniorum
doctrinae videamur vobis assectatores: vestros
vero Prophetas, atque ipsum adeo Moysen, qui
primus non antistitibus solum, sed omni confuse hominum
generi suilla interdixerit, et leporina, et hericina
 carne, et sepiis ac lolliginibus, caeterisque generibus
piscium carentibus squama <note>(Levit. XI)</note>, non in
spiritu seductorio hoc, nec in doctrina daemoniorum,
sed in Deo potius et in sancto Spiritu locutos esse arbitremini.
Igitur ut hoc tibi interim Paulum dixisse concedam,
victus tamen abs te non ante fuero, quam tu
Moysen damnaveris et Prophetas: ut quod ratione
convictus et veritate nunquam fortasse fecisses, id
nunc ventris causa facere videaris, blasphemare
Moysen.</p>
</div2>

<div2>
          <head>CAPUT II.</head>
<p>Est vero et aliud de tribus pueris apud
vos in Daniele, quo vehementer perinde confundemini,
si istud constiterit, a cibis abstinere, daemoniorum
esse religio. Illi enim non tantum ab interdictis
Lege, sed etiam a concessis abstinuisse leguntur <note>(Dan. I, 12)</note>:
quos vehementer mirari soletis, et in
martyribus numerare; cum sint et ipsi doctrinam assecuti
daemoniorum, si hoc esse Apostoli testimonium
constat. Ad haec et Daniel ipse tribus hebdomadis dierum
jejunasse se perhibet, et carnem non edisse, nec
bibisse vinum, dum exoraret pro populo suo <note>(Id. X,
2, 3)</note>. Quid ergo et hic in doctrina se daemoniorum magnificat,
et de seductorii spiritus commento gloriam
captat?</p>
</div2>

<div2>
          <head>CAPUT III.</head>
<p>De vobis vero quid dicam? id est, de
christianioribus apud vos, quorum nonnulli quidem
porcina, plerique vero quadrupede omni, alii etiam
cuncto animali penitus abstinent, fertque ob hoc in
oculis eos omnis Ecclesia, et summa cum veneratione
suscipiens, solum non deos existimat. Nec videtis, indociles,
quia si hoc verum, et ab Apostolo dictum testimonium
est, daemoniorum et ipsi sunt ludificati doctrinis.
Quid vero et de illo dicemus, quod sane frustrari
quis audeat aut abnegare, cum constet hoc inter
omnes, et aeque per orbem terrarum quotannis omni
cum studio celebretur in conventu catholico? Dico autem
Quadragesimam, quam qui inter vos rite observandam
putaverit, abstineat necesse est omnibus his
<pb n="0492"/>
quae capitulum hoc a Deo ad percipiendum nobis creata
dicit, et daemoniorum insuper doctrinam vocat abstinentiam
prae dictorum. Quid ergo et vos, charissimi?
ritune tunc daemoniorum vivitis, cum haec a vobis passionis
Christi celebrantur mysteria, et seductorii spiritus
fraude capimini, et in hypocrisi loquimini mendacium,
et cauteriatam habetis conscientiam vestram?
Quod si horum nihil vos; nec nos igitur. Quid ergo
sibi vult capitulum hoc, aut a quo scriptum putabimus,
et contra quos, quod nec Veteris Testamenti
traditiones, nec Novi confirmet scita? Siquidem hoc
ab omnibus, ut ex vobis ipsis apparet; illud vero a
quibusdam quamvis, abstineri tamen docet: sententia
vero haec vestra cunctam penitus carnalium ciborum
abstinentiam, daemoniorum vult esse doctrinas.
Cui si et vos creditis, eadem saepius dixero, damnate
Moysen, renuntiate Prophetis, ferte parem et de
vobis ipsis sententiam: quia ut illi semper a quibusdam
ciborum, sic vos interdum abstinetis ab omnibus.</p>
</div2>

<div2>
          <head>CAPUT IV.</head>
<p>Aut si Moyses vobis et Prophetae,
cum escas dijudicant, Dei legem sancire videntur, et
non daemoniorum; si Daniel in Spiritu sancto observavit
tres hebdomadas; si Ananias, Azarias, et Misael
pueri, divinae mentis instinctu, oleribus uti maluerunt
et leguminibus; si denique in vobis quotquot
abstinent, non a daemoniis impulsi id faciunt; si Quadragesima
sine vino et carnibus non superstitiose a
vobis, sed divina lege servatur: videte, quaeso, videte,
ne summae dementiae hoc sit a Paulo dictum
putare, quod daemoniorum doctrina sit abstinentia
omnis ciborum, et prohibere nubere: quemadmodum
nec illud quod dicit etiam virgines dicare Christo, daemoniorum
esse doctrinas; quod vos perinde sine consideratione
legentes, ut caetera, ad nos subinde respicitis:
nec videtis hinc et virgines vestras daemoniorum
doctrina captas notari, et vos esse antistites
daemoniorum, qui certatim semper ad hanc eas incitetis
professionem suasionibus vestris, ut pene jam
major in Ecclesiis omnibus virginum apud vos, quam
mulierum numerositas habeatur? Quid ergo non et vos
jam desistitis a talibus incoeptis? Quid in fraudem miseras
inducitis filias hominum, si non in eis Christi
voluntas impletur, sed daemoniorum? Et tamen hoc
nobis primo respondeatis velim, utrum omnino virgines
facere, doctrina sit daemoniorum, an solum per
prohibitionem facere nubendi? Si per prohibitionem,
nihil ad nos: nam et ipsi tam stultum judicamus inhibere
volentem, quam nefas et impium satis nolentem
cogere. Si vero favere huic quoque proposito et
non reluctari volenti, id quoque doctrinam putatis esse
daemoniorum, taceo nunc vestrum periculum, ipsi
jam timeo Apostolo, ne daemoniorum doctrinam intulisse
tunc Iconium videatur, cum Theclam oppigneratam
jam thalamo, in amorem sermone suo perpetuae
virginitatis incendit. Quid vero et de magistro
ipso dicemus, ac sanctimonii totius auctore Jesu, et
hujus ipsius professionis puellarum caelibe sponso,
qui in Evangelio tria genera taxans spadonum, unum
<pb n="0493"/>
nativum, alterum factitium, tertium voluntarium, eis
tamen palmam attribuit, <hi>qui se ipsos,</hi> inquit, <hi>spadones
fecerunt propter regnum coelorum <note>(Matth. XIX, 12)</note>
            </hi>;
significans virgines et pueros qui nubendi ipsa a cordibus
suis exsecta cupiditate, spadonum vice in ejus
Ecclesia semper, tanquam in domo regia conversentur?
Quid ergo, et hoc vobis doctrina videtur esse daemoniorum,
et in seductorio spiritu dictum? Et quis
erit alius in Deo loquens, si Paulus et Christus daemoniorum
probantur fuisse sacerdotes? Mitto enim
caeteros ejusdem Domini nostri Apostolos, Petrum et
Andream, Thomam et illum inexpertem Veneris inter
caeteros beatum Joannem, qui per diversa professionem
 boni istius inter virgines ac pueros divino praeconio
cecinerunt, formam nobis atque adeo vobis ipsis
faciendarum virginum relinquentes. Sed hos quidem,
ut dixi, praetereo; quia eos vos exclusistis ex canone,
facileque mente sacrilega vestra daemoniorum his
potestis importare doctrinas. Num igitur et de Christo
eadem dicere poteritis, aut de apostolo Paulo, quem
similiter ubique constat, et verbo semper praetulisse
nuptis innuptas, et id opere quoque ostendisse erga
sanctissimam Theclam? Quod si haec daemoniorum doctrina
non fuit, quam et Theclae Paulus, et caeteri caeteris
annuntiaverunt Apostoli, cui credi jam poterit
hoc ab ipso esse memoratum, tanquam sit daemoniorum
voluntas et doctrina, etiam persuasio sanctimonii?
Non ergo est interim quod vos existimetis solis hortamentis
virgines facere, et non prohibitione nubendi.
Nobis enim quoque hoc ipsum insitum est: et demens
profecto ille, non tantum stultus putandus est, qui id
existimet lege privata prohiberi posse, quod sit publica
concessum: dico autem hoc ipsum nubere. Quapropter
et nos hortamur quidem volentes ut permaneant,
non tamen cogimus invitas ut accedant. Novimus
enim quantum voluntas, quantum et naturae ipsius
vis etiam contra legem publicam valeat, nedum adversus
privatam, cui respondere sit liberum, Nolo. Si igitur
hoc modo virgines facere sine crimine est, extra
culpam sumus et nos: sin quoquo genere virgines facere
crimen est, rei estis et vos. Jam qua mente aut
consilio hoc adversum nos capitulum proferatis, ego
non video.</p>
</div2>

<div2>
          <head>CAPUT V.</head>
<p>AUGUSTINUS respondit: Audi ergo, quod
confiteris te non videre, qua mente aut consilio hoc
adversum vos capitulum proferamus: non quod a
carnibus abstineatis, nam hoc a quibusdam et primi
patres nostri fecerunt, sicut commemoras; non tamen
ea damnandi, sed significandi gratia, quod non intelligitis,
et unde jam quantum sufficere videbatur, in
superioribus partibus operis hujus locutus sum:
et Christiani, non haeretici, sed Catholici, edomandi
corporis causa, propter animam in orationibus amplius
humiliandam, non quod illa esse immunda
credant, non solum a carnibus, verum a quibusdam
etiam terrae fructibus abstinent; vel semper, sicut
pauci, vel certis diebus atque temporibus sicut per
Quadragesimam fere omnes, quanto magis quisque
<pb n="0494"/>
vel minus seu voluerit, seu potuerit. Vos autem
ipsam creaturam negatis bonam, et immundam
dicitis, quod carnes diabolus operetur faeculentiore
materia mali; ac per hoc eas, tanquam immundiora
et truculentiora dei vestri vincula, exhorrentes abjicitis.
Auditoribus autem vestris, quos tanquam distinctos
a genere sacerdotum dixisti, secundum veniam
haec edenda conceditis: sicut quibusdam concedit
Apostolus secundum veniam, non omnem
concubitum conjugalem, etiam qui fit sola causa
generandi; sed eum qui fit per incontinentiam, sed tamen
cum conjuge <note>(I Cor. VII, 5, 6)</note>. Neque enim conceditur
secundum veniam, nisi peccatum. Hoc vos de
omni carnium cibo sentitis, hoc et ipsi ab haeresi
vestra didicistis, et vestros auditores docetis: sed
illis quod sit ignoscendum, propter quod vobis necessaria
ministrant, ut dixi, conceditis, non dicentes
non esse peccatum, sed peccantibus veniam largientes;
vos autem ab omni tali tanquam mala et immunda
contagione abstinetis: ac per hoc illud quod
sequitur ea verba Apostoli, quibus commemorationem
hujus capituli terminasti, ipsum est omnino quod nos
facit hoc testimonium vobis objicere: quod et tu,
puto, sciebas, ut ea verba primo non poneres, et nobis
in extremo diceres, <hi>Qua mente aut consilio hoc
adversum nos capitulum proferatis, ego non video;</hi> cum
hoc ipsum nostrum consilium tacere quam commemorare
malueris. Cum enim Apostolus dixisset, <hi>Abstinentes a cibis quos Deus creavit ad percipiendum
cum gratiarum actione fidelibus;</hi> 
 secutus ait, <hi>Et iis qui
cognoverunt veritatem: quoniam omnis creatura Dei
bona est, et nihil abjiciendum, quod cum gratiarum
actione percipitur; sanctificatur enim per verbum Dei et
orationem <note>(I Tim. IV, 3-5)</note>
            </hi>. Haec sunt quae negatis; hoc
animo, hac voluntate, hac opinione ab escis hujusmodi
temperatis, quod non significatione, sed natura
malae et immundae sint. Qua in re creatorem earum
sine dubio blasphematis: hoc est quod pertinet ad
doctrinam daemoniorum. Nolite ergo mirari hoc de
vobis tanto ante a sancto Spiritu prophetatum.</p>
</div2>

<div2>
          <head>CAPUT VI.</head>
<p>Iterum si ad virginitatem sic adhortaremini,
quemadmodum hortatur apostolica doctrina, <hi>Qui dat nuptum, bene facit; et qui non dat nuptum,
melius facit 
 <note>(I Cor. VII, 38)</note>
            </hi>: ut bonum esse nuptias diceretis,
sed meliorem virginitatem, sicut facit Ecclesia,
quae vere Christi est Ecclesia: non vos Spiritus
sanctus ita praenuntiaret, dicens, <hi>prohibentes nubere <note>(I Tim. IV, 3)</note>
            </hi>.
Ille enim prohibet, qui hoc malum esse
dicit, non qui huic bono aliud melius anteponit. Denique
vos eum praecipue concubitum detestamini, qui
solus honestus et conjugalis est, et quem matrimoniales
quoque tabulae prae se gerunt, Liberorum procreandorum
causa: unde vere non tam concumbere,
quam nubere prohibetis. Concumbitur enim etiam
causa libidinum, nubitur autem nonnisi filiorum.
Nec ideo vos dicatis non prohibere, quia multos
vestros Auditores in hoc obedire nolentes vel non valentes
salva amicitia toleratis. Illud enim habetis in
doctrina vestri erroris, hoc in necessitate societatis.
<pb n="0495"/>
Hinc est quod paulo ante distuleram dicere, cur vobis
mors Christi visa sit vel fallax et simulata praedicanda,
et non etiam nativitas. Mortem quippe tanquam
separationem animae, id est, naturae dei vestri a corpore
inimicorum ejus, hoc est a figmento diaboli,
praedicatis atque laudatis: ac per hoc rem dignam
fuisse credidistis, quam Christus etsi non moriens,
tamen mortem simulans commendaret. In nativitate
autem quia non solvi, sed ligari potius deum vestrum
creditis, hanc nec saltem fallaciter imaginatum
Christum credere voluistis: ita ut non sic vobis Maria
displiceret, si concubuisset, et non concepisset,
<pb n="0496"/>
quomodo displicet, quia non concubuit, et tamen peperit.
Videtis ergo multum interesse inter hortantes
ad virginitatem, bono minori bonum amplius praeponendo;
et prohibentes nubere, concubitum propagationis,
qui solus proprie nuptialis est, vehementius
accusando: multum interesse inter abstinentes a
cibis, propter sacramenti significationem, vel propter
corporis castigationem; et abstinentes a cibis,
quos Deus creavit, dicendo quod eos Deus non creavit.
Proinde illa doctrina est Prophetarum et Apostolorum,
haec daemoniorum mendaciloquorum.</p>
</div2>
      </div1>

<div1>
        <head> <hi>LIBER TRIGESIMUS PRIMUS.</hi> </head>
<div2>
          <head>CAPUT PRIMUM.</head>
<pb n="0495"/>
          <p>FAUSTUS dixit: <hi>Omnia munda
mundis, immundis autem et coinquinatis nihil mundum;
sed inquinata sunt eorum et mens et conscientia.</hi> Hoc
quoque ipsum, utrum vobis expediat a Paulo dictum
credere, considerandum est: hactenus enim non tantum
daemoniis exagitatos constitit Moysen et Prophetas,
cum tantas de ciborum differentiis tulerint leges;
sed etiam quod immundi ipsi fuerint et coinquinati
mente atque conscientia sua, ut congrue in ipsos et
illud cadere possit quod sequitur, <hi>Deum se scire profitentur,
operibus autem negant <note>(Tit. I, 15, 16)</note>
            </hi>. Cui
autem hoc magis competit, quam Prophetis atque
Moysi, qui longe aliter vixisse probantur, quam Dei
cognitoribus congruebat. Ego tamen nunc usque,
praeter adulteria, et fraudes et homicidia, nihil aliud
esse putaveram, unde conscientias pollutas habuisse
viderentur Moyses et Prophetae: nunc autem hoc
demonstrante capitulo, scire jam datur etiam hinc eos
inquinatae mentis fuisse, quia aliquid putaverint inquinatum.
Quorsum ergo talibus etiam nunc vos visionem
divinae majestatis contingere potuisse arbitramini,
cum sit scriptum, nisi eos qui corde puri fuerint,
Deum videre non posse <note>(Matth. V, 8)</note>? At vero
hi etiam si casti ab illicitis facinoribus exstitissent;
sola tamen haec abstinendi a quibusdam escis superstitio,
si mentem contaminat, divinitatis eis potuit
negasse conspectum. Evanuit ergo jam, atque
exstincta simul est Danielis quoque illa ac trium
puerorum gloriatio: qui et ipsi usque ad hanc praedicationem
quae censet nihil immundum, castissimi
plane ac bonae mentis juvenes habiti sunt in Judaismo,
quia scilicet paternarum memores traditionum,
a Gentium dapibus, et maxime immolatis, omni cum
studio se conservaverint illibatos <note>(Dan. I, 12)</note>. Nunc
enim demum apparuit et ipsos contaminatos fuisse
mentibus et conscientia, tum maxime, cum os a sanguine
et cibis feralibus abstinebant.</p>
</div2>

<div2>
          <head>CAPUT II.</head>
<p>Sed illos fortasse excuset ignorantia;
necdum enim apparente christiana hac fide quae
doceret omnia esse munda mundis, quaedam et ipsi
putaverint esse non munda: vos vero, qua nunc excusatione
<pb n="0496"/>
utimini, si Paulo clamante nihil esse non
mundum, et doctrinas daemoniorum appellante ciborum
abstinentiam <note>(I Tim. IV, 1, 3)</note>, et mente pollutos
vocante qui aliquid putaverint inquinatum, non
solum abstinetis, ut diximus, sed etiam gloriam captatis
exinde, et eo acceptiores vos creditis Christo,
quo eritis abstinentiores a cibis; id est, secundum
hanc sententiam, quo mentibus inquinati magis et
magis conscientia vestra polluti? Quid, quod etiam
cum tres in mundo religiones sint, quae mentis purgationem
pariter in castimoniis et abstinentia, ritu
quamvis diversissimo reponunt, dico autem Judaeos,
et Christianos, et Gentes, ex quanam istarum religionum
sermo hic veniat, non potest inveniri, qui
docet nihil esse non sanctum? certe ex Judaismo
minime; itidem ex Paganismo, quia ipsum quoque
discriminat cibos; nec quidquam interest, nisi quod
Hebraeus in quibusdam animalibus a Paganis dissentit.
Restat christiana fides, cujus si proprium hoc
esse putas, nihil existimare pollutum, prius est ut
fatearis in vobis esse neminem christianum. Omnes
enim apud vos, ut caetera reticeam, morticina tamen
et immolata inquinamentum existimant esse non
parvum <note>(Act. XV, 29)</note>: aut si et a vobis jure Christianitatis
hoc agitur, ne hujus quidem ergo religionis
sententia est, quae omnem penitus immundorum abstinentiam
tollit. Quorsum ergo a Paulo id dici potuit,
quod nulli sit religioni conveniens? Etenim Apostolus
non tam religionem exuit, quam ritum mutavit,
cum ex Judaeo factus est Christianus. At vero qui
hoc capitulum scripsit, videtur ille mihi nulla prorsus
religione fuisse subnixus.</p>
</div2>

<div2>
          <head>CAPUT III.</head>
<p>Quapropter, si quid de caetero in
laesionem nostrae fidei de Scripturis quaerentes inveneritis,
tunc demum id nobis opponere mementote,
cum vobis pervideritis non esse contrarium: quemadmodum
et illud, quod de Petro soletis afferre, tanquam
idem viderit aliquando de coelo demissum vas,
in quo essent omnia genera animalium et serpentes;
atque eo attonito et admirante, vox audita sit dicens
ad eum, <hi>Petre,</hi> quidquid in vase vides, <hi>macta, et manduca.</hi> 
Cui idem respondens: <hi>Domine, commune,</hi> inquit, <hi>et immundum non contingam.</hi> 
 Et iterum vox ad
<pb n="0497"/>
cum: <hi>Quod ego sanctificavi, immundum ne vocaveris <note>(Act. X, 11-15)</note>
            </hi>.
Quod quidem ipsum licet et per allegoriam
aliud quiddam, et non indifferentiam videatur
significare ciborum; tamen quia vobis et hoc
ita intelligere placet, vescamini igitur necesse est
passim belluis omnibus, et echidnis et colubris,
ac reliquo omni genere serpentino juxta horama Petri.
Hactenus enim vere dicto audientes vos esse probabitis
voci quam fertur audisse: et tamen hujus
quoque memineritis semper, quia Moyses hinc et
Prophetae damnati sunt, qui de iis quae sanctificaverit
Deus juxta vocis hujus sententiam, multa putaverint
esse polluta.</p>
</div2>

<div2>
          <head>CAPUT IV.</head>
<p>AUGUSTINUS respondit: Cum ait
Apostolus, <hi>Omnia munda mundis <note>(Tit. I, 15)</note>
            </hi>, naturas
ipsas intelligi voluit, quas Deus creavit, secundum
illud quod Moyses in Genesi scripsit, <hi>Et fecit Deus
omnia: et ecce bona valde <note>(Gen. I, 31)</note>
            </hi>; non significationes,
secundum quas Deus per eumdem Moysen
ab immundis munda discrevit <note>(Levit. XI)</note>: unde quia
multa et multis locis jam diximus, nunc breviter admonuisse
suffecerit. Proinde illos qui jam tempore
revelationis Novi Testamenti, adhuc illas umbras futurorum
ita custodiendas putarent, ut sine iis Gentes
salutem, quae in Christo est, percipere non posse
contenderent, immundos dicit Apostolus, quod carnaliter
saperent; et infideles, quod tempus gratiae a
Legis tempore non discernerent. Quibus ideo dicit
nihil esse mundum, quia et iis quae respuebant, et
<pb n="0498"/>
iis quae sumebant, non sancte nec juste utebantur:
sicut omnes quidem infideles, sed vos praecipue,
Manichaei, quibus omnino nihil est mundum. Neque
enim cibus ipse quem sumitis, quamvis eum magna
diligentia quasi a carnis contagione separetis, mundus
est vobis, quem creatum nisi a diabolo non dicitis.
In illo etiam deum vestrum ligatum atque pollutum
vos edendo purgare perhibetis. Vos saltem
vobis mundi videremini, quorum ventribus meretur
ille purgari. Sed et vestra corpora naturam et opificium
gentis tenebrarum esse contenditis, animas autem
vestras ipsis adhuc corporibus inquinatas. Quid
ergo vobis est mundum? Non quae sumitis, non quo
mittitis ea quae sumitis, non vos ipsi qui sumpta
purgatis. Videtis ergo propter quos tunc istam sententiam
dixit Apostolus: talem tamen dixit, quae
omnes infideles et immundos teneret, sed vos praecipue
maximeque convinceret. <hi>Omnia</hi> ergo <hi>munda
mundis,</hi> secundum naturam in qua creata sunt: non
tamen omnia secundum significationem munda primo
populo Judaeorum: nec nobis omnia, vel propter
salutem corporis, vel propter consuetudinem humanae
societatis, apta sunt; sed cum sua cuique redduntur
et naturalem ordinem servant, <hi>omnia munda</hi> 
sunt <hi>mundis; immundis autem et infidelibus,</hi> quales
praecipue vos estis, <hi>nihil est mundum.</hi> Caetera jam
verba Apostoli quae sequuntur, vos ipsi vobis salubriter
diceretis, si cauteriatam vestram conscientiam
sanari velletis. Sequitur enim: <hi>Sed polluta sunt eorum
et mens et conscientia.</hi> </p>
</div2>
      </div1>

<div1>
        <head> <hi>LIBER TRIGESIMUS SECUNDUS.</hi> </head>
<div2>
          <head>CAPUT PRIMUM.</head>
<pb n="0497"/>
          <p>FAUSTUS dixit: Si accipis
Evangelium, credere omnia debes, quae in eodem
scripta sunt Quid enim tu, quia Vetus accipis Testamentum,
idcircone credis omnia passim quae in eodem
scripta sunt? Nempe solas indidem excerpentes
prophetias quae regem Judaeis venturum significabant,
quia ipsum putatis esse Jesum; et pauca quaedam
disciplinae civilis praecepta communia, ut est, <hi>Non
occides, Non moechaberis <note>(Exod. XX, 13, 14)</note>
            </hi>; caetera
praetermittitis, et arbitramini esse non minus atque
eadem quae Paulus putavit stercora <note>(Philipp. III, 8)</note>.
Quid ergo peregrinum hoc, aut quid mirum est, si
et ego de Testamento Novo purissima quaeque legens
et meae saluti convenientia, ea praetermitto quae a
vestris majoribus inducta fallaciter, et majestatem
ipsius et gratiam decolorant?</p>
</div2>

<div2>
          <head>CAPUT II.</head>
<p>An si Patris Testamentum habet
aliqua in quibus parum debeat audiri (Patris enim
esse vultis Judaicam legem, cujus novimus quam
multa vobis horrorem, quam multa pudorem faciant,
ut quantum ad animum jamdudum ipsi judicaveritis
eam non esse sinceram, quamvis partim
Pater ipse, ut creditis, digito suo eam vobis, partim
Moyses scripserit, fidelis et integer), solius Filii putatis
Testamentum non potuisse corrumpi, solum
<pb n="0498"/>
non habere aliquid quod in se debeat improbari?
praesertim quod nec ab ipso scriptum constat, nec
ab ejus Apostolis, sed longo post tempore, a quibusdam
incerti nominis viris, qui ne sibi non haberetur
fides, scribentibus quae nescirent, partim Apostolorum
nomina, partim eorum qui Apostolos secuti viderentur,
scriptorum suorum frontibus indiderunt,
asseverantes secundum eos se scripsisse quae scripserint.
Quo magis mihi videntur injuria gravi affecisse
discipulos Christi: quia quae dissona iidem et repugnantia
sibi scriberent, ea referrent ad ipsos, et
secundum eos haec scribere se profiterentur Evangelia,
quae tantis sint referta erroribus, tantis contrarietatibus
narrationum simul ac sententiarum, ut
nec sibi prorsus, nec inter se ipsa conveniant. Quid
ergo aliud est, quam calumniari bonos, et Christi
discipulorum concordem coetum in crimen devocare
discordiae? Quae quia nos legentes, animadvertimus
cordis obtutu sanissimo, aequissimum judicavimus
utilibus acceptis ex iisdem, id est, iis quae et fidem
nostram aedificent, et Christi Domini atque ejus Patris
omnipotentis Dei propagent gloriam, caetera repudiare,
quae nec ipsorum majestati, nec fidei nostrae
conveniant.</p>
</div2>

<div2>
          <head>CAPUT III.</head>
<p>Proinde nec vos, ut dicere coeperam,
<pb n="0499"/>
de Testamento Vetere circumcisionem creditis accipiendam
carnaliter, quamvis ita sit scriptum <note>(Gen.
XVII, 9-14)</note>; neque sub otio ac vacatione colendum
sabbatum, quamvis ita legatur <note>(Exod. XXXI, 13)</note>; sed
nec sacrificiis, ut Moysi videtur, et immolationibus
placandum Deum <note>(Levit. I)</note>: sed haec quidem ut aliena
prorsus et procul a ritu christiano posita, ac nulla ex
parte probabilia contempsistis. Qaedam vero eorum
etiam divisistis in duo, et partim quidem amplectimini,
partim vero respuitis: ut Pascha, quod est et ipsum
Testamenti Veteris anniversale sacrum, cujus in celebratione
cum sit scriptum vobis, non solum agnum
mactare edendum sub nocte, sed etiam diebus septem
abstinere fermento, et esse contentos azymo cum picridiis <note>(Exod. XII)</note>;
vos Pascha quidem assumitis,
praetermittitis vero ritum illum ac morem, quo cautum
est idem debere servari. Item septem dierum
hebdomadas, id est, Pentecosten, quam perinde Moyses
certo quodam sacrificiorum et genere et numero
imbuendam censet <note>(Levit. XXIII)</note>, vos aeque colitis;
sed damnata parte ejus, id est, litationibus ipsis et
sacrificiis, quia haec cum christiana fide non congruunt.
De mandato vero abstinendi a cibis communibus
visum vobis est et vehementer creditum, morticina
quidem et immolata esse sane immunda <note>(Act.
XV, 29)</note>: de porcina vero idem credere noluistis, nec
de lepore aut herinacio, neque de mullis et lolliginibus,
caeterisque quae vobis sapuere generibus piscium;
quamvis eadem Moyses omnia immunda esse testetur <note>(Levit. XI)</note>.</p>
</div2>

<div2>
          <head>CAPUT IV.</head>
<p>Illa vero jam ne audire quidem vos
velle credo ex Testamento Vetere, nedum admittere,
id est, soceros dormire cum nuribus, tanquam Judas;
patres cum filiabus, tanquam Loth; Prophetas cum
fornicatricibus, tanquam Osec: maritos uxorum suarum
noctes amatoribus vendere, tanquam Abraham;
duabus germanis sororibus unum misceri maritum,
tanquam Jacob; rectores populi, et quos maxime entheos
credas, millenis et centenis volutari cum scortis,
tanquam David et Salomon; aut illud item quod
lege uxoria cautum in Deuteronomio est, debere uxorem
defuncti fratris, si idem sine filiis obierit, superstiti
fratri nubere, et eumdem sobolem ex eadem in
locum suscitare fratris: quod facere si noluerit vir,
debere mulierculam apud majores natu deponere de
hac impietate cognati sui querelam, ut iidem accersitum
eum censoria gravitate coerceant; qui si pernegaverit,
apud eos non ferat impune, sed excalceatus
dextri pedis calceamento, a praedicta muliere caedatur
in faciem, et consputus ac maledictus recedat, habiturus
hoc opprobrium sempiternum in progenie sua <note>(Deut. XXV, 5-10)</note>.
Haec igitur atque alia hujusmodi
sunt Testamenti Veteris et exempla et jura: quae si
bona sunt, cur non imitamini? si mala, cur non damnatis
auctorem, id est, Testamentum ipsum Vetus?
Aut si falsa haec ei, tanquam nos de Novo credimus,
etiam vos putatis inserta, pares ergo sumus. Desinite
iam proinde id a nobis exigere in Testamento Novo,
quod vos non servatis in Vetere.</p>
</div2>

<div2>
          <head>CAPUT V.</head>

<pb n="0500"/>
<p>Equidem ego quantum arbitror,
quatenus id jam persuasum esse voluistis, ut sit ex
Deo etiam Testamentum Vetus, commodius satis atque
excusatius vobis est, non servantibus ejus mandata,
si fateamini incongruis esse adjectionibus vitiatum,
quam si inviolatum idem spernatis et incorruptum.
Proinde hanc de vobis ego sententiam habui semper,
et habeo, quoties quaeritur cur praevaricemini Testamenti
Veteris jussa, quod ejus aut ut sapientes contemnitis
falsa, aut ut contumaces et indevoti negligitis
vera. Interim quia me ad credenda omnia quae Novi
Testamenti monumentis inserta sunt, cogis, si ipsum
accipiam; scias et te, quantum ad animum, multa non
credere, quae in Vetere sint Testamento, quamvis
ipsum te profitearis accipere. Neque enim et illud in
confessis ex eodem habes et credibilibus, esse maledictum
omnem qui pependerit in ligno <note>(Deut. XXI, 23)</note>;
quia id utique pertineat et ad Jesum: aut eum quoque
in maledictis haberi, qui non suscitaverit semen in
Israel; quia id virgines quoque omnes comprehendat,
et pueros Dei: aut funditus interiturum eum de genere
suo, qui non fuerit carnem praeputii circumcisus <note>(Gen. XXII, 14)</note>;
quia hoc quoque ad omnem pertineat
christianum: aut lapidibus exstinguendum eum qui
solverit sabbatum <note>(Num. XV, 35)</note>: aut non parcendum
ei qui unum quodlibet Testamenti Veteris mandatum
ruperit. Quae omnia si tu credas, firmumque
habeas quia sint eadem a Deo mandata, mihi crede,
manus prior injecisses in Christum; nec nunc irascereris
Judaeis, qui hunc animis ac viribus persecuti,
Dei sui mandata complerint.</p>
</div2>

<div2>
          <head>CAPUT VI.</head>
<p>Equidem haud ignoro quin vos haec
non audeatis dicere falsa, sed quia sint eadem pro
tempore tunc mandata Judaeis usque ad adventum
scilicet Jesu: qui quoniam venerit ab eodem praenuntiatus,
ut vultis, Vetere Testamento, ipse jam doceat,
quid accipiendum nobis ex eodem sit, et quid relinquendum.
Sed an prophetae Jesum praesagiverint,
postea videbimus: interim ad haec me nunc respondere
oportet, quia si Jesus per Testamentum Vetus
annuntiatus, nunc dijudicat et carminat, docetque
pauca ejus accipienda esse, repudianda vero
quamplurima; et nobis Paracletus ex Novo Testamento
promissus perinde docet, quid accipere ex eodem
debeamus, et quid repudiare; de quo ultro Jesus,
cum eum promitteret, dicit in Evangelio, <hi>Ipse
vos inducet in omnem veritatem, et ipse vobis annuntiabit
omnia, et commemorabit vos <note>(Joan. XVI, 13)</note>
            </hi>. Quapropter
liceat tantumdem et nobis in Testamento
Novo per Paracletum, quantum vobis in Vetere licere
ostenditis per Jesum nisi forte pluris vobis Testamentum
videtur Filii ille quam Patris, si modo Patris
est, ut cum ex illo reprobentur tam multa, hujus solius
nihil non debeat approbari; praesertim quod nec
a Christo scriptum constat, ut diximus, nec ab ejus
Apostolis.</p>
</div2>

<div2>
          <head>CAPUT VII.</head>
<p>Quapropter, ut vos ex Vetere Testamento
<pb n="0501"/>
solas admittitis prophetias, et illa quae superius
diximus, civilia atque ad disciplinam vitae communis
pertinentia praecepta; supersedistis vero peritomen,
et sacrificia, et sabbatum et observationem
ejus, et azyma: quid ab re est, si et nos de Testamento
Novo sola accipientes ea quae in honorem et
laudem Filii majestatis vel ab ipso dicta comperimus,
vel ab ejus Apostolis, sed jam perfectis ac fidelibus,
dissimulavimus caetera, quae aut simpliciter tunc et
ignoranter a rudibus dicta, aut oblique et maligne ab
inimicis objecta, aut imprudenter a scriptoribus affirmata
sunt, et posteris tradita? dico autem hoc ipsum
natum ex femina turpiter, circumcisum Judaice, sacrificasse
Gentiliter, baptizatum humiliter, circumductum
a diabolo per deserta, et ab eo tentatum quam
miserrime. His igitur exceptis, et si quid ei ab scriptoribus
ex Testamento Vetere falsa sub testificatione
injectum est, credimus caetera, praecipue crucis ejus
mysticam tixionem, qua nostrae animae passionis monstrantur
vulnera; tum praecepta salutaria ejus, tum
parabolas, cunctumque sermonem deificum, qui
maxime duarum praeferens naturarum discretionem,
ipsius esse non venit in dubium. Nihil ergo est jam
cur me omnia credere existimes debere, quae continent
Evangelia; cum tu, ut supra ostensum est, Testamenti
Veteris supremum liquorem vix summis, ut
aiunt, labris attingas.</p>
</div2>

<div2>
          <head>CAPUT VIII.</head>
<p>AUGUSTINUS respondit: Nos Veteris
Testamenti Scripturas omnes, ut dignum est, veras
divinasque laudamus: vos Scripturas Novi Testamenti
tanquam falsatas corruptasque pulsatis. Nos ea quae
nunc de Libris Testamenti Veteris non observamus,
congruenter tamen illo tempore atque illi populo fuisse
praecepta, nobisque in eis ipsis quae non observamus,
significata quae intelligamus et spiritualiter teneamus,
non solum dicimus, sed in apostolicis quoque Litteris
ostendimus et docemus: vos autem omnia quae in libris
Novi Testamenti non accipitis, omnino reprehenditis;
nec a Christo, nec ab Apostolis ejus dicta vel
conscripta asseveratis. Videtis ergo quantum inter
nos et vos, quod ad hanc rem attinet, distet. Cum
itaque a vobis quaeritur, quare non omnia in libris
Novi Testamenti accipitis, sed in eis libris, in quibus
approbatis aliqua, multa respuitis, reprehenditis, accusatis,
a corruptoribus inserta esse contenditis; nolite
in exemplum assumere distinctionem fidei vel observationis
nostrae, sed rationem reddite praesumptionis
vestrae.</p>
</div2>

<div2>
          <head>CAPUT IX.</head>
<p>A nobis enim si quaeratur, cur non
eo ritu colamus Deum, quo coluerunt Hebraei patres
tempore Veteris Testamenti: respondemus, aliud nobis
Deum praecepisse per patres Novi Testamenti;
neque hoc contra Vetus Testamentum, cum et in illo
id ante sit praedictum. Sic enim hoc ipsum praenuntiatum
est per prophetam: <hi>Ecce dies veniunt, dicit
Dominus, et consummabo super domum Israel et super
domum Juda Testamentum Novum; non secundum Testamcutum
quod feci patribus eorum, in die qua apprehendi
<pb n="0502"/>
manum eorum, ut ejicerem eos de terra Aegypti <note>(Jerem. XXXI, 31, 32)</note>
            </hi>.
Ecce quia et hoc prophetatum
est, non perseveraturum illud Testamentum, sed futurum
Novum. Hic si objectum fuerit, non nos pertinere
ad domum Israel et domum Juda; ex doctrina apostolica
nos defendimus, quia semen Abrahae Christum
esse docet Apostolus, nobisque ad corpus ejus pertinentibus
dicit, <hi>Ergo Abrahae semen estis <note>(Galat. III,
29)</note>
            </hi>. Porro si quaesitum a nobis fuerit, cur illius Testamenti
auctoritatem teneamus, cujus ritum non
observamus; et ad hoc ex Litteris apostolicis respondemus:
ait enim Apostolus, <hi>Nemo ergo vos judicet in
cibo et potu, aut in parte diei festi, aut neomeniae, aut
sabbatorum, quod est umbra futurorum <note>(Coloss. II, 16,
17)</note>
            </hi>. Ita quippe et cur ea legi atque accipi oporteat,
ostendit, id est, ne prophetiam exstinguamus, quia
in umbra facta sunt futurorum; et curare nos non debere
eos qui nos hinc judicare voluerint, quod corporaliter
jam non observemus: sicut alibi tale quiddam
dixit, <hi>Haec in figura contingebant illis; scripta sunt autem
propter correptionem nostram, in quos finis saeculorum
obvenit <note>(I Cor. X, 11)</note>
            </hi>. Cum ergo tale aliquid legitur
in instrumento Veteris Testamenti, quale a nobis
observari vel jussum non est in Novo Testamento, vel
etiam prohibitum, quid significet quaerendum est, non
reprehendendum; quia eo ipso quo jam non observatur,
non damnatum, sed impletum probatur: unde
multa, et saepe jam diximus.</p>
</div2>

<div2>
          <head>CAPUT X.</head>
<p>Velut hoc ipsum quod modo non intelligens
Faustus mandatis Veteris Testamenti pro
crimine objecit, quod uxorem fratris ad hoc frater
jussus est ducere, ut non sibi, sed illi sobolem suscitaret,
ejusque vocaret nomine, quod inde nasceretur <note>(Deut. XXV, 5-10)</note>;
quid aliud in figura praemonstrat,
nisi quia unusquisque Evangelii praedicator ita debet
in Ecclesia laborare, ut defuncto fratri, hoc est Christo,
suscitet semen, qui pro nobis mortuus est; et quod
suscitatum fuerit, ejus nomen accipiat? Denique hoc
implens Apostolus, non jam carnaliter in praemissa
significatione, sed spiritualiter in completa veritate,
quos in Christo Jesu per Evangelium se genuisse
commemorat <note>(I Cor. IV, 15)</note>, succenset eis, et eos
increpans corrigit, volentes esse Pauli: <hi>Numquid
Paulus,</hi> inquit, <hi>pro vobis crucifixus est? aut in nomine
Pauli baptizati estis <note>(Ibid., II, 13)</note>
            </hi>? Tanquam diceret,
Defuncto fratri vos genui, Christiani vocamini, non
Pauliani. At vero qui electus ab Ecclesia ministerium
evangelizandi renuerit, ab ipsa Ecclesia merito digneque
contemnitur. Hoc est enim quod in ejus faciem
jubetur exspuere, non sane sine signo hujus
opprobrii, ut calceamento pedis unius exuatur, ne
sit in eorum sorte, quibus ipse Apostolus ait, <hi>Et
calceati pedes in praeparationem Evangelii pacis <note>(Ephes.
VI, 15)</note>
            </hi>: et de quibus commemorat propheta, <hi>Quam
speciosi pedes eorum qui annuntiant pacem, qui annuntiant
bona <note>(Isai. LII, 7)</note>
            </hi>! Qui enim sic evangelicam
fidem tenet, ut et sibi prosit, et Ecclesiae prodesse
non renuat, bene intelligitur utroque pede calceatus.
<pb n="0503"/>
Qui autem sibi putat, quia credidit, satis esse consultum,
curam vero lucrandorum refugit aliorum,
discalceati illius non figuratum significabit, sed in se
impletum portabit opprobrium.</p>
</div2>

<div2>
          <head>CAPUT XI.</head>
<p>Quid, quod et Pascha a nobis objicit
celebrari, nec quod ita ut Judaei celebramus insultat,
cum ovem magis nos habeamus in re praesentis Evangelii,
non in umbra futuri, ejusque occisionem cum
quotidie, tum maxime anniversaria solemnitate, non
venturam praesignemus, sed factam commemoremus?
Ideo sane dies Paschae solemnitatis nostrae ad diem
celebrationis umbraticae Judaeorum non occurrit,
ut et dominicum diem, quo Christus resurrexit, complecteremur.
Azyma vero, qui rectae fidei Christiani
sunt, non in fermento veteris vitae, hoc est malitiae,
sed in ipsius fidei veritate et sinceritate custodiunt <note>(I Cor. V, 8)</note>:
non septem diebus, sed omni die;
quod significatum est numero dierum septenario, quo
quotidie omnis volvitur dies. Quod et si aliquantum
laboriosum est in hoc saeculo, quoniam angusta et
arcta via est quae ducit ad vitam <note>(Matth. VII, 13)</note>;
merces tamen certa servatur: nam ipse labor significatus
est illis picridiis, quod aliquantum subamara
sint.</p>
</div2>

<div2>
          <head>CAPUT XII.</head>
<p>Pentecosten etiam, id est, a passione
et resurrectione Domini quinquagesimum diem
celebramus, quo nobis sanctum Spiritum paracletum,
quem promiserat, misit <note>(Act. II, 1-4)</note>: quod futurum
etiam per Judaeorum Pascha significatum est, cum
quinquagesimo die post celebrationem ovis occisae,
Moyses digito Dei scriptam legem accepit in monte <note>(Exod. XIX-XXXI)</note>.
Legite Evangelium, et advertite
ibi Spiritum sanctum appellatum digitum Dei <note>(Luc.
XI, 20)</note>. Ea quippe anniversarie in Ecclesia celebrantur,
quae insigniter excellentia certis diebus facta
sunt; ut eorum necessariam salubremque memoriam
festivitas concelebrata custodiat. Si vultis ergo nosse
quare celebramus Pascha: quia tunc pro nobis immolatus
est Christus. Si vultis nosse quare non illud
ritu Judaico celebremus: quia illa erat venturi veri
praefiguratio, haec completi commemoratio; futurum
autem et praeteritum nec ipsis verbis nostris eodem
modo enuntiatur; unde jam satis in hoc opere locuti
sumus.</p>
</div2>

<div2>
          <head>CAPUT XIII.</head>
<p>Si autem et hoc quaeritis, cur ex
omnibus cibis, a quibus in umbra futurorum populus
est ille prohibitus, nos morticino et immolatitio non
vescimur: et hoc audite, et calumniis vanitatis verum
aliquando praeponite. Cur enim non expediat immolatitio
vesci Christiano, Apostolus dicit: <hi>Nolo vos,</hi> 
inquit, <hi>socios fieri daemoniorum.</hi> Neque enim ipsam
immolationem reprehendit, quam faciebant patres,
praefigurantes sanguinem sacrificii, quo nos Christus
redemit: <hi>Sed quae immolant Gentes, daemoniis,</hi> inquit, <hi>immolant, et non Deo.</hi> 
 Deinde adjecit quod dixi: <hi>Nolo vos socios fieri daemoniorum 
 <note>(I Cor X, 20)</note>
            </hi>. Nam
si natura ipsa immolatitiae carnis esset immunda,
utique et nescientem contaminaret. Neque enim eo
minus ipsa esset, quo minus ab sciente acciperetur:
<pb n="0504"/>
sed propter conscientiam, ne daemonibus communicasse
videatur. Morticinum autem puto quod ad
escam usus hominum non admisit, eo quod non occisorum,
sed mortuorum animalium morbida caro
est, nec apta ad salutem corporis, cujus causa sumimus
alimentum. Nam quod de effundendo sanguine
antiquis in figura praeceptum est, id est, ipsi Noe
post diluvium <note>(Gen. IX, 6)</note>, quod jam quid significaret
ostendimus, plerique intelligunt <note>(Act. XV, 29)</note>. Et in
Actibus Apostolorum hoc lege praeceptum ab Apostolis,
ut abstinerent Gentes tantum a fornicatione,
et ab immolatis, et a sanguine; id est, ne quidquam
ederent carnis, cujus sanguis non esset effusus.
Quod alii non sic intelligunt, sed a sanguine praeceptum
esse abstinendum, ne quis homicidio se contaminet.
Hoc nunc discutere longum est, et non necessarium:
quia et si hoc tunc Apostoli praeceperunt,
ut ab animalium sanguine abstinerent Christiani,
ne praefocatis carnibus vescerentur, elegisse mihi
videntur pro tempore rem facilem, et nequaquam
observantibus onerosam, in qua cum Israelitis etiam
Gentes, propter angularem illum lapidem duos in se
condentem <note>(Ephes. II, 11-22)</note>, aliquid communiter
observarent; simul et admonerentur, in ipsa arca
Noe, quando Deus hoc jussit, Ecclesiam omnium
gentium fuisse figuratam, cujus facti prophetia jam
Gentibus ad fidem accedentibus incipiebat impleri.
Transacto vero illo tempore, quo illi duo parietes,
unus ex circumcisione, alter ex praeputio venientes,
quamvis in angulari lapide concordarent, tamen
suis quibusdam proprietatibus distinctius eminebant,
ac ubi Ecclesia Gentium talis effecta est, ut in ea
nullus Israelita carnalis appareat; quis jam hoc
Christianus observat, ut turdos vel minutiores aviculas
non attingat, nisi quarum sanguis effusus est,
aut leporem non edat, si manu a cervice percussus,
nullo cruento vulnere occisus est? Et qui forte pauci
adhuc tangere ista formidant, a caeteris irridentur:
ita omnium animos in hac re tenuit illa sententia
veritatis, <hi>Non quod intrat in os vestrum, vos coinquinat,
sed quod exit <note>(Matth. XV, 11)</note>
            </hi>; nullam cibi naturam,
quam societas admittit humana, sed quae iniquitas
committit peccata, condemnans.</p>
</div2>

<div2>
          <head>CAPUT XIV.</head>
<p>Jam vero de antiquorum factis, et
quae stultis atque ineruditis videntur peccata, dum
non sunt, et quae vere peccata sunt, quam ob causam
conscripta sint, servata magisque commendata Scripturae
ipsius veneratione, sufficienti jam sermone
monstravimus: necnon de maledicto ejus qui pendet
in ligno, et ejus qui non suscitaverit semen in Israel,
jam primum suo loco respondimus, cum haec ante
dilueremus objecta <note>(Supra, lib. 22)</note>: et prorsus omnia,
sive de quibus singillatim jam anterioribus hujus
operis partibus disseruimus, sive quae in isto, cui
respondemus, sermone suo Faustus similia posuit,
una firmissima veritatis ratione defendimus, quam
de sanctarum Scripturarum auctoritate percepimus.
<pb n="0505"/>
Quaecumque scripta sunt in illis libris Veteris Testamenti,
omnia verissime atque utilissime pro aeterna
vita scripta esse laudamus, accipimus, approbamus:
sed quae in his mandata corporali operatione non
observamus, et rectissime tunc mandata intelligimus,
et umbras futurorum esse didicimus, et nunc jam
impleri cognoscimus. Ac per hoc quisquis illa tunc
etiam opera, quae ad significandum agi jubebantur,
non observabat, poenas divinitus constitutas rectissimo
judicio persolvebat, sicut nunc si quis sacramenta
Novi Testamenti pro temporis ratione distincta fuerit
ausus sacrilega temeritate violare. Quemadmodum
enim tunc justi viri, qui pro illis sacramentis nec
mortem recusaverunt, jure laudantur; ita nunc pro
istis martyres sancti. Et sicut aeger non debet reprehendere
medicinalem doctrinam, si aliud illi hodie
praeceperit, aliud cras, prohibens etiam quod ante
praeceperat; sic enim se habet sanandi ejus corporis
ratio: ita genus humanum ab Adam usque in finem
saeculi, quamdiu corpus quod corrumpitur, aggravat
animam <note>(Sap. IX, 15)</note>, aegrum atque saucium, non
debet divinam reprehendere medicinam, si in quibusdam
hoc idem, in quibusdam vero aliud prius,
aliud posterius, observandum esse praecipit; praesertim
quia se aliud praecepturam esse promisit.</p>
</div2>

<div2>
          <head>CAPUT XV.</head>
<p>Nulla ergo comparatio est, quam
Faustus obtendit, ita vobis Paracletum ex Novo Testamento
quod credatis elegisse, et quod respuatis
demonstravisse, cum ipse Novo Testamento fuerit
prophetatus; sicut nobis Christus fecit ex Vetere, quo
similiter prophetatus est. Hoc enim aliqua verisimili
ratione diceretur, si esset aliquid in Veteris Testamenti
libris, quod nos diceremus non recte dictum,
non divinitus jussum, non veraciter scriptum. Nihil
horum dicimus: sed accipimus omnia, sive quae observamus,
ut recte vivamus; sive quae non observamus,
ut tamen et ipsa tunc in prophetia jussa et
observata nunc jam compleri videamus. Deinde Paracletum
sicut promissum legimus in iis libris, quorum
non omnia vultis accipere; ita et missum legimus in
eo libro, quem nominare etiam formidatis. In Actibus
quippe Apostolorum, sicut et saepe et paulo ante commemoravi,
apertissime legitur missus die Pentecostes
Spiritus sanctus, qui etiam opere manifestavit quis
esset. Linguis enim omnibus locuti sunt, qui eum primitus
acceperunt <note>(Act. II)</note>: ut hoc etiam signo promitteret
in linguis omnibus, hoc est, in omnibus gentibus
futuram Ecclesiam, quae illum sicut Patrem et
Filium verissime praedicaret.</p>
</div2>

<div2>
          <head>CAPUT XVI.</head>
<p>Vos ergo jam dicite quare non accipiatis
omnia ex libris Novi Testamenti; utrum quia
non sunt Apostolorum Christi, an quia pravi aliquid
docuerunt Apostoli Christi. Respondetis, Quia non
sunt Apostolorum Christi. Nam illa vox altera Paganorum
est, qui dicunt Apostolos Christi non recta docuisse.
Vos ergo quid dicitis, unde ostenditis Scripturas
illas non ab Apostolis ministratas? Respondetis,
<pb n="0506"/>
Quia multa sunt in eis et inter se et sibi contraria.
Omnino falsissimum est; vos non intelligitis. Nam
quidquid tale protulit Faustus, quod vobis ita videretur,
ita non esse monstratum est: et quidquid tale
a vobis prolatum fuerit, hoc docebimus. Quis autem
ferat, lectorem vel auditorem, Scripturam tantae auctoritatis
facilius quam vitium suae tarditatis, audere
culpare? An hoc dicitis vos Paracletum docuisse, Scripturas
istas Apostolorum non esse, sed sub eorum
nominibus ab aliis esse conscriptas? Hoc saltem docete,
istum ipsum Paracletum esse, a quo didicistis
haec Apostolorum non esse. An dicetis, Ipsum Christus
promisit, et misit? Respondetur vobis, Omnino
istum Christus nec promisit, nec misit; et simul ostenditur,
quando miserit quem promisit. Quod ergo eum
Christus miserit, hoc probate. Unde asseritis personam
vestri auctoris, vel potius deceptoris? Respondetis,
ex Evangelio vos probare. Ex quo Evangelio?
Quod non totum accipitis, quod falsatum esse vos dicitis.
Quis ergo testem suum prius ipse dicat falsitate
esse corruptum, et tunc producat ad testimonium?
Si enim quod vultis ei credimus, et quod non vultis
ei non credimus, jam non illi, sed vobis credimus. Si
autem vobis credere vellemus, testem a vobis non
exigeremus. Deinde paracletus Spiritus sanctus sic
est promissus, ut diceretur, <hi>Ipse vos inducet in omnem
veritatem <note>(Joan. XVI, 13)</note>
            </hi>: quomodo vos autem ille <hi>inducet
in veritatem,</hi> qui vos docet Christum esse fallacem?
Huc accedit, qui si omnia quae de promissione
Paracleti in Evangelio leguntur, talia esse demonstraretis,
ut non omnino nisi de Manichaeo vestro possent
intelligi, sicut ostenduntur in Prophetis ea esse dicta
de Christo, quae in alium cadere omnino non possint;
tamen cum ea de iis codicibus proferretis, quos dicitis
infalsatos, hoc ipsum illic falsum et a corruptoribus
majoribus vestris immissum esse diceremus, quod illic
de Manichaeo sic scriptum legeretis, ut de alio intelligere
non possemus: quid faceretis, dicite mihi, nisi
clamaretis, nullo modo vos potuisse falsare codices,
qui jam in manibus essent omnium Christianorum?
Quia mox ut facere coepissetis, vetustiorum exemplarium
veritate convinceremini. Qua igitur causa a vobis
corrumpi non possent, hac causa a nemine potuerunt.
Quisquis enim hoc primitus ausus esset, multorum
codicum vetustiorum collatione confutaretur: maxime,
quia non una lingua, sed multis eadem Scriptura
contineretur. Nam etiam nunc nonnullae codicum mendositates,
vel de antiquioribus, vel de lingua praecedente
emendantur. Ita ergo aut cogimini veraces illos
codices confiteri, et continuo evertunt haeresim vestram;
aut si fallaces eos dixeritis, eorum auctoritate
Paracletum non poteritis asserere, et vos evertitis
haeresim vestram.</p>
</div2>

<div2>
          <head>CAPUT XVII.</head>
<p>Huc accedit, quia ea dicta sunt in
promissione Paracleti, ut Manichaeum post tam multos
annos venientem, ab ista suspicione prorsus excludant.
Quia enim post resurrectionem et ascensionem
Domini continuo venturus erat Spiritus sanctus,
<pb n="0507"/>
apertissime dictum est a Joanne: <hi>Spiritus enim nondum
erat datus, quia Jesus nondum fuerat clarificatus <note>(Joan. VII, 39)</note>
            </hi>.
Si haec itaque causa erat ut non daretur,
quia nondum erat clarificatus Jesus, procul dubio
clarificato Jesu, jam causa erat ut statim daretur.
Nam et Cataphrygae se promissum Paracletum suscepisse
dixerunt, et hinc a fide catholica deviarunt, conantes
prohibere quod Paulus concessit, et damnare
secundas nuptias quas ille permisit; sub his verbis
insidiantes, quia scriptum est de Paracleto, <hi>Ipse vos
inducet in omnem veritatem:</hi> quasi videlicet non omnem
veritatem Paulus et caeteri Apostoli docuissent,
ac locum Cataphrygarum Paracleto reservassent. Ad
hoc et illud traxerunt, quod Paulus ait, <hi>Ex parte enim
scimus, et ex parte prophetamus; cum autem venerit quod
perfectum est, quod ex parte est evacuabitur <note>(I Cor. XIII,
9, 10)</note>
            </hi>: ut scilicet ex parte sciens et prophetans Apostolus
dixerit, <hi>Quod vult faciat; non peccat si nubat <note>(Id. VII, 36)</note>
            </hi>;
et ideo perfectum Paracleti Phrygiae hoc
evacuaverit. Ad haec cum eis dictum fuerit, quod sint
Ecclesiae tanto ante promissae et toto orbe diffusae
auctoritate damnati; respondent, hinc etiam in se illud
esse completum, quod de Paracleto dictum est,
quod mundus eum accipere non potest. Nonne ista
sunt, quae etiam vos dicere soletis, <hi>Ipse vos inducet in
omnem veritatem;</hi> et, <hi>Cum venerit quod perfectum est,
quod ex parte est evacuabitur;</hi> et, <hi>Mundus eum accipere
non potest <note>(Joan. XIV, 17)</note>
            </hi>, de vestro Manichaeo esse
praedictum? Et quae tandem poterit haeresis exoriri
sub Paracleti nomine, quae non haec omnia verisimiliter
sibi audeat coaptare? Numquid enim est haeresis,
quae non veritatem se nominet, et quanto est superbior,
tanto magis se etiam perfectam nominet veritatem;
ut et in omnem veritatem se polliceatur inducere,
et doctrinam Apostolorum suo errori contrariam,
quasi per illam venerit quod perfectum est, evacuare
conetur? Et quoniam tenet Ecclesia, quod vehementius
Apostolus commendavit, <hi>Si quis vobis evangelizaverit
praeterquam quod accepistis, anathema sit <note>(Galat.
I, 9)</note>
            </hi>; cum coeperit aliud annuntians ab universo orbe
anathemari, continuo dicat, Hoc est quod scriptum
est, <hi>Mundus eum accipere non potest?</hi> </p>
</div2>

<div2>
          <head>CAPUT XVIII.</head>
<p>Unde ergo probare poteritis quod
a vobis exigitur, Paracletum esse illum a quo didicistis
quod evangelica scripta non sunt Apostolorum?
Quandoquidem etiam nos probamus non esse Paracletum
Spiritum sanctum, nisi qui Jesu clarificato
mox venit. Ideo enim <hi>nondum erat datus, quia nondum
Jesus fuerat clarificatus.</hi> Probamus etiam ipsum
inducere in omnem veritatem: quia non intratur in
veritatem nisi per charitatem; <hi>charitas</hi> autem <hi>Dei,
diffusa est,</hi> ait Apostolus, <hi>in cordibus nostris per Spiritum
sanctum qui datus est nobis <note>(Rom. V, 5)</note>
            </hi>. Docemus
etiam non dixisse Paulum, <hi>Cum venerit quod perfectum
est,</hi> nisi de perfectione illa quae in perceptione vitae
aeternae futura est. Hoc enim cum loqueretur, <hi>Videmus
enim,</hi> inquit, <hi>nunc per speculum in aenigmate, tunc
autem facie ad faciem <note>(I Cor. XIII, 10, 12)</note>
            </hi>. Hic certe,
nisi aperte insanire volueritis, fatebimini non vos videre
<pb n="0508"/>
Deum facie ad faciem. Non ergo ad vos venit
illud quod perfectum est. Hoc enim modo plane quid
de hac re senserit, satis Apostolus explicavit: nec
futurum est hoc sanctis, nisi cum factum fuerit quod
etiam Joannes dicit, <hi>Filii Dei sumus, et nondum apparuit
quid erimus; scimus autem quia cum apparuerit,
similes ei erimus, quoniam videbimus eum sicuti est <note>(I Joan. III, 2)</note>
            </hi>;
tunc introducente in omnem veritatem
Spiritu sancto, cujus nunc pignus accepimus.
Quod autem dictum est, <hi>Mundus eum accipere non
potest,</hi> de iis utique dictum est, qui solent in Scripturis
mundi nomine appellari, amatores mundi, vel
impii, vel carnales: de qualibus dicit Apostolus, <hi>Animalis
autem homo non percipit quae sunt Spiritus Dei <note>(I Cor. II, 14)</note>
            </hi>.
De hoc enim mundo esse dicuntur,
quamdiu non possunt sapere amplius quam sunt ista
corporea, quae in hoc mundo senserunt: sicut nec vos
aliud sapitis, qui cum lucem istam solis et lunae miraremini,
talia vobis omnia divina finxistis, auctore
illo vaniloquo, quem decepti et deceptores Paracletum
dicitis. Proinde nullo modo valentes ostendere quomodo
sit ille Paracletus, non est unde doceatis firmissima
aliqua auctoritate vos comperisse quemadmodum
haec scripta evangelica, ex quibus non omnia
vultis accipere, non sint Apostolorum Christi. Restat
ergo ut dicatis, hoc vos ea ratione comperisse, quia
talia ibi sunt, quae Christi gloriam decolorent: scilicet
quia natus ex virgine ibi narratur, quia circumcisus,
quia pro illo oblatum sacrificium quod tunc
offerebatur, quia baptizatus, quia tentatus a diabolo
est.</p>
</div2>

<div2>
          <head>CAPUT XIX.</head>
<p>His autem exceptis, et testimoniis
ex Veteri Testamento quae illis inserta sunt Litteris,
caetera vos secundum id quod Faustus loquitur,
fatemini accipere, et <hi>praecipue crucis ejus mysticam
fixionem, qua passionis animae vestrae vulnera demonstrantur.
Deinde,</hi> inquit, <hi>praecepta salutaria ejus, et
parabolas, cunctumque sermonem deificum, qui maxime
duarum praeferens naturarum discretionem, ipsius esse
non venit in dubium.</hi> Videtis ergo id vos agere, ut
omnis de medio Scripturarum auferatur auctoritas,
et suus cuique animus auctor sit, quid in quaque Scriptura
probet, quid improbet; id est, ut non auctoritati
Scripturarum subjiciatur ad fidem, sed sibi
Scripturas ipse subjiciat: non ut ideo illi placeat aliquid,
quia hoc in sublimi auctoritate scriptum legitur;
sed ideo recte scriptum videatur, quia hoc illi
placuit. Quo te committis, anima misera, infirma, carnalibus
nebulis involuta? quo te committis? Remove
ergo auctoritatem, videamus: remove auctoritatem,
redde rationem. Eone ratio tua perducitur, ut nisi
Dei natura violabilis corruptibilisque credatur, exitum
theatricum longa illa fabula vestra reperire non possit?
Postremo unde scis octo esse terras et decem
coelos, quod Atlas mundum ferat, splenditenensque
suspendat, et innumerabilia talia? unde scis haec?
Plane, inquis, Manichaeus me docuit. Sed, infelix,
credidisti; neque enim vidisti. Si ergo ad millia fabulosorum
phantasmatum, quibus turpiter gravidata
<pb n="0509"/>
es, te auctoritati ignotissimae et furiosissimae subdidisti,
ut ideo haec omnia crederes, quia in illis conscripta
sunt libris, quibus miserabili errore credendum
esse censuisti, cum tibi nulla demonstrentur;
cur non potius evangelicae auctoritati, tam fundatae,
tam stabilitae, tanta gloria diffamatae, atque ab Apostolorum
temporibus usque ad nostra tempora per
successiones certissimas commendatae, non te subdis,
ut credas, ut videas, ut discas etiam omnia illa quae
te offendunt, ex vana et perversa opinione te offendere:
potiusque esse verum, naturam incommutabilem
Dei aliquid mortalis assumpsisse creaturae, in
qua incommutabiliter permanens, non fallaciter, sed
veraciter faceret atque pateretur, quidquid eamdem
creaturam facere ac pati, pro generis humani, unde
sumpta erat, salute congrueret, quam violabilem et
corruptibilem credere Dei naturam, nec inquinatam atque
oppressam totam posse liberari atque purgari, sed
aeterna globi poena summa Dei necessitate damnari?</p>
</div2>

<div2>
          <head>CAPUT XX.</head>
<p>Sed, inquis, propterea credidi quae
non mihi ostendit, quia duas naturas, boni scilicet et
mali, mihi in hoc ipso mundo evidenter ostendit. At
hoc ipsum est, infelix, unde decepta es: quia sicut
in illa Scriptura evangelica, ita in hoc mundo nihil
mali putare potuisti, nisi quo tuus carnalis sensus
offensus est, sicut serpentem, ignem, venenum, et
similia; nec aliquid boni, nisi quod eumdem tuum
carnalem sensum aliqua jucunditate permulsit, sicut
saporum jucunditas, et odorum suavitas, et lucis
hujus aspectus, et si quid aliud vel auribus, vel oculis
tuis, vel naribus, vel palato, vel palpatui similiter
forte blanditum est. At si universam creaturam ita
prius aspiceres, ut auctori Deo tribueres, quasi legens
magnum quemdam librum naturae rerum; atque
ita si quid ibi te offenderet, causam te tanquam hominem
latere posse potius crederes, quam in operibus
Dei quidquam reprehendere auderes; nunquam
incidisses in sacrilegas nugas et blasphema figmenta,
quibus, non intelligens unde sit malum, Deum implere
conaris omnibus malis.</p>
</div2>

<div2>
          <head>CAPUT XXI.</head>
<p>Hic jam si quaeratis a nobis, nos
unde sciamus Apostolorum esse istas Litteras; breviter
vobis respondemus, inde nos scire, unde et vos
scitis illas litteras esse Manichaei, quas miserabiliter
huic auctoritati praeponitis. Si enim et hinc vobis aliquis
<pb n="0510"/>
moveat quaestionem, et scrupulum contradictionis
impingat, dicens libros quos profertis Manichaei,
non esse Manichaei; quid facturi estis? Nonne potius
ejus deliramenta ridebitis, qui contra rem tanta
connexionis et successionis serie confirmatam, impudentiam
hujus vocis emittat? Sicut ergo certum est illos
libros esse Manichaei, et omnino ridendus est qui
ex transverso veniens tanto post natus, litem vobis
hujus contradictionis intenderit; ita certum est Manichaeum
vel Manichaeos esse ridendos, aut etiam
dolendos, qui tam fundatae auctoritati, a temporibus
Apostolorum usque ad haec tempora certis successionibus
custoditae atque perductae, audeant tale aliquid
dicere.</p>
</div2>

<div2>
          <head>CAPUT XXII.</head>
<p>Jam ergo auctoritas Manichaei
conferenda est auctoritati Apostolorum. Nam Litteras
istorum istas esse tam certum est, quam illas illius.
Quis autem Manichaeum Apostolis comparat, nisi
quisquis se a Christo, qui misit Apostolos, separat?
Aut duas naturas sibimet et ex propriis principiis adversas,
quis unquam sapuit in verbis Christi, nisi
qui non sapit verba Christi? Apostoli ergo tanquam
discipuli veritatis, nativitatem Christi praedicant passionemque
veracem: Manichaeus autem jactat se inducere
in omnem veritatem, et vult inducere in talem
Christum, in quo ipsius passionis praedicat falsitatem.
Isti Christum in carne, quam de Abrahae suscepit
semine, circumcisum: ille Deum in ipsa sua natura
a tenebrarum gente concisum. Isti pro carne Christi
infante sacrificium, quod tunc pie fiebat, oblatum:
ille non carnis, sed ipsius divinae substantiae membrum,
omnibus daemonibus immolandum, naturae adversae
gentis illatum. Isti Christum exempli praebendi
causa baptizatum in Jordane: ille Deum ipsum per
seipsum in tenebrarum contaminatione submersum,
nec totum emersurum, sed quod ejus mundari non
potuerit aeterna damnatione puniendum. Isti carnem
Christi a daemonum duce tentatam; ille partem Dei
a daemonum gente possessam: et isti quidem illam
tentatam, ut doceret resistere tentatori; ille
illam possessam, ut patri non possit restitui, nec victori.
Denique Manichaeus ex doctrina daemoniorum
aliud annuntiat, ut quasi eminentior sit: Apostoli
vero ex doctrina Christi commendant, ut quisquis
aliud annuntiaverit, anathema sit <note>(Galat. I, 8, 9)</note>.</p>
</div2>
      </div1>

<div1>
        <head>LIBER TRIGESIMUS TERTIUS.</head>
<div2>
          <head>CAPUT PRIMUM.</head>
<pb n="0509"/>
          <p>FAUSTUS dixit: Scriptum est
in Evangelio, <hi>Quia multi venient ab oriente et occidente,
et recumbent cum Abraham, et Isaac, et Jacob
in regno coelorum <note>(Matth. VIII, 11)</note>
            </hi>. Vos ergo quare non
accipitis Patriarchas? Absit nos quidem cuiquam invidere
mortalium, quem Deus forte miseratione respiciens
sua, de perditione unquam reduxerit ad salutem:
sed hoc sane nos ejus esse jam clementiae ponimus
qui misertus sit, non illius meriti cujus fuisse negare
<pb n="0510"/>
non possis improbabilem vitam: ac per hoc et Judaeorum
patres, Abraham scilicet, et Isaac, et Jacob,
si est hoc pro certo de iisdem Christi testimonium
quod affertis, quanquam fuerunt ipsi quidem flagitiosissimi,
ut fere Moyses indicat eorum pronepos, sive
quis alius historiae hujus conditor est, quae dicitur
Geneseos, qui eorum vitas nobis odio omni fastidioque
dignissimas scripsit; sint tamen et ipsi jam in
regno coelorum, sint in loco quem nec crediderant
<pb n="0511"/>
unquam, nec speraverant, ut fere ex eorum liquido
libris apparet: dummodo tamen constet, vobis etiam
confitentibus, longo intervallo de tetra ac poenali inferorum
custodia, ubi se vitae merita coercebant, a
Christo Domino nostro liberatos, per ejus scilicet
mysticam passionem pervenire ad hoc ipsum potuisse,
si pervenerunt, quod scriptum de eis est. Neque
enim quia et latronem quemdam de cruce liberavit
idem noster Dominus, et ipso eodem die secum futurum
dixit eum in paradiso Patris sui <note>(Luc. XXIII,
43)</note>, quisquam inviderit, aut inhumanus adeo esse
potest, ut hoc ei displiceat tantae benignitatis officium.
Sed tamen non idcirco dicemus et latronum
vitas ac mores nobis probabiles esse debere, quia
Jesus latroni indulgentiam dederit; aut quia publicanis
et meretricibus ignoverit errata, dixeritque quod
etiam praecederent ipsi ad regnum coelorum eos qui
se superbe gesserunt <note>(Matth. XXI, 31)</note>. In injustitia
namque et in adulterio deprehensam mulierem quamdam
Judaeis accusantibus absolvit ipse, praecipiens
ei ut jam peccare desineret <note>(Joan. VIII, 3-11)</note>. Quapropter
si horum tale quid et circa Abraham egit, et
Isaac, et Jacob, ipsi gratias: decet eum talia operari
circa animas, qui solem suum oriri facit super bonos
et malos, et pluit super justos et injustos <note>(Matth. V,
45)</note>. Sed hoc tamen mihi unum in opinione hac vestra
molestum est, cur id de Judaeorum tantum patribus
sentiatis, ac non de caeteris quoque patriarchis Gentium,
quod et ipsi senserint aliquando nostri Liberatoris
hanc gratiam: praesertim cum de ipsorum filiis
magis christiana constet Ecclesia, quam de semine
Abrahae, Isaac et Jacob. Sed ais utique, illos quidem
idola coluisse, hos vero omnipotentem Deum, idcircoque
solam ipsorum curam habuisse Jesum. Ita Dei
omnipotentis cultura in tartara detrudit, et Filii eget
auxilio qui coluit Patrem? Sed videris: consentiamus,
inquam, hactenus in coelum reductos eos, non
quia mererentur, sed quia vincat divina clementia vim
peccatorum.</p>
</div2>

<div2>
          <head>CAPUT II.</head>
<p>Verumtamen utrum et hoc a Christo
dictum sit, dubios etiam nos et incertos scribentium
ipsa varietas facit. Namque cum duo evangelistae Matthaeus
et Lucas de centurione quodam pariter narrent,
cujus puer tunc infirmaretur, et propter quem visus
fuerit hoc ipsum dixisse Jesus, quia scilicet tantam
fidem non invenisset in Israel, quantam in illo homine,
gentili quamvis et pagano, eo quod dixerit idem non
se fuisse tam dignum, ut sub tectum suum intraret
Jesus, sed id rogare tantum, ut juberet verbo, et sanaretur
puer suus; solus tamen Matthaeus hoc adjicit
Jesum prosecutum esse, ut diceret, <hi>Amen dico vobis,
quia multi venient ab oriente et occidente, et recumbent
cum Abraham, et Isaac, et Jacob in regno coelorum;
filios autem regni mittent in tenebras exteriores.</hi> Multos
quidem qui venturi forent paganos significans, propter
<pb n="0512"/>
Centurionem, quia esset et ipse gentilis, in quo tamen
tanta fuisset fides inventa; filios autem regni appellans
Judaeos, in quibus nulla esset inventa fides. At
vero Lucas, quanquam et ipse ut necessarium hoc et
memorabile inter Christi mirabilia gesta inserendum
putaverit Evangelio suo, de Abraham tamen illic, et
Isaac, et Jacob nullam facit mentionem. Quod si quis
dicat idcirco praetermisisse eum, quia dictum id jam
satis fuisset a Matthaeo; cur ergo gestum ipsum commemorat
erga Centurionem et puerum ejus, quod
aeque longe satis insinuatum jam fuisset nobis Matthaei
solertia? Sed falsum est. Namque et de obsecratione
ipsa adveniendi Jesum, Matthaeus quidem dicit, quod
idem per semetipsum Centurio venerit ad eum rogaturus
medelam: Lucas autem non, sed quia majores
natu ad eum miserit Judaeorum, qui ne forte sperneretur
ab eodem tanquam gentilis (quoniam quidem
Jesum volunt esse plane Judaeum), persuadere ingressi
sunt ei dicentes, dignum esse cui id praestaret,
quoniam quidem diligeret gentem suam, et synagogam
ipse aedificasset sibi <note>(Id. VIII, 5-13, et Luc. VII,
2-10)</note>: tanquam et hoc ad Dei Filium pertineret, si
aedificationem synagogae suae Judaei de Centurione
pagano meruerint. Nec tamen omnifariam et Lucas
hoc verbum reticuit, puto recogitans ne forte fuisset
verum: sed locum tamen mutat applicatque id alteri
cuidam causae longe dissimili, id est, ubi dicit Jesus
ad discipulos suos, <hi>Contendite intrare per angustum
ostium: multi enim venient quaerentes intrare, et non
poterunt. Cum autem intraverit,</hi> inquit, <hi>paterfamilias, et
clauserit januam, incipietis foris stare et pulsare, dicentes:
Domine, aperi nobis. Et respondens dicet:
Nescio vos. Tunc incipietis dicere: Manducavimus et
bibimus coram te, et in plateis nostris et synagogis docuisti.
Et dicet vobis: Nescio unde estis; discedite a
me omnes, operarii iniquitatis. Ibi erit fletus et stridor
dentium, cum videritis Abraham, et Isaac, et Jacob, et
omnes Prophetas introeuntes in regnum Dei, vos autem
expelli foras: et venient ab oriente et occidente et
austro et aquilone, et recumbent in regno Dei <note>(Luc. XIII,
24-29)</note>
            </hi>. Hoc vero ipsum quidem, quia multi excludentur
a regno Dei, qui scilicet nomen tantummodo
Christi portaverint, sed non fecerint opera ejus, nec
Matthaeus scribere praetermisit <note>(Matth. VII, 21)</note>; sed
de Abraham illic, et Isaac, et Jacob nullam facit
omnino mentionem. Item de Centurione et puero ejus
etiam Lucas quidem scripsit; sed aeque ipse de
Abraham illic, et Isaac, et Jacob nihil omnino testatur:
ut quia ubinam dictum sit certo constare non
possit, nihil prohibeat etiam non credere quia sit
dictum.</p>
</div2>

<div2>
          <head>CAPUT III.</head>
<p>Nec immerito nos ad hujusmodi
Scripturas tam inconsonantes et varias, nunquam
sane sine judicio ac ratione aures afferimus: sed contemplantes
omnia, et cum aliis alia conferentes, perpendimus
utrum eorum quidque a Christo dici potuerit
necne. Multa enim a majoribus vestris eloquiis Domini
<pb n="0513"/>
nostri inserta verba sunt, quae nomine signata ipsius
cum ejus fide non congruant: praesertim quia, ut jam
saepe probatum a nobis est, nec ab ipso haec sunt, nec
ab ejus Apostolis scripta; sed multo post eorum assumptionem
a nescio quibus et ipsis inter se non concordantibus
semi-Judaeis per famas opinionesque comperta
sunt: qui tamen omnia eadem in Apostolorum
Domini conferentes nomina, vel eorum qui secuti
Apostolos viderentur, errores ac mendacia sua secundum
eos se scripsisse mentiti sunt. Sed videris: de
hoc interim, ut inquam, capitulo tecum non nimium
ego contenderim; cum mihi illud satis ad praesidium
sit quod ante posui, et quod nec ipsis vobis negare
licet, ante Domini nostri adventum Patriarchas omnes
Israel et Prophetas tartareis in tenebris jacuisse pro
meritis suis: unde si unquam liberati a Christo ad
lumen reducti sunt, quid hoc ad odium attinet vitae
ipsorum? Odimus enim nos et respuimus non quod
fuerunt, id est, homines, sed quales fuerunt, id est,
malos; nec quod nunc sunt, id est, purgatos, sed
quod fuerunt, id est, impuros aliquando. Ac per hoc
nobis interim, utcumque vos id esse vultis, nihil
obstat capitulum hoc: cum sive est verum, Christi
hic miseratio commendetur et bonitas; sive falsum,
scriptoribus ejus crimen inhaereat: nos utrovis modo
in tuto sumus, ut semper.</p>
</div2>

<div2>
          <head>CAPUT IV.</head>
<p>AUGUSTINUS respondit: Quomodo
in tuto, miser? Quomodo in tuto, qui te Patriarchas
odisse dicis impuros, et Deum adhuc plangis impurum?
Certe illis Patriarchis post adventum Salvatoris
praestitam purgationem et datam beatam requiem concessisti;
deus autem vester et post adventum Salvatoris
adhuc jacet in tenebris, adhuc flagitiis omnibus mergitur,
adhuc in impuris omnibus volutatur: ita non solum
vita illorum hominum melior erat deo vestro, verum
etiam mors ipsa felicior. In quibus autem sedibus
erant justi, qui exierant ex hac vita priusquam Christus
in carne venisset, et utrum etiam ipsos ad aliquid
melius passio Christi transtulerit, qui in eum venturum,
passurum, resurrecturum, non tantum crediderant,
verum etiam hoc ipsum, sicut oportebat, prophetico
spiritu praenuntiaverant, in Scripturis sanctis
indagandum est, si quo modo ad liquidum indagari
potest; non hinc temeritates opinantium consectandae
quorumlibet hominum, nedum tam exsecrabilis haeresis
perversitates nimis longe a veritate aberrantium.
Frustra sibi sane per hanc obliquitatem pollicetur
Faustus, aliquid post hanc vitam cuiquam posse praestari,
quod sibi praestandum in hac vita non comparaverit.
Bonum est vobis ut, dum hic vivitis, istum
relinquatis errorem, et veritatem catholicae fidei cognoscatis
atque teneatis. Alioquin longe aberit quod
sibi pollicetur injustus, cum fieri coeperit quod injusto
minatus est Deus.</p>
</div2>

<div2>
          <head>CAPUT V.</head>
<p>De vita autem Patriarcharum jam,
quantum satis arbitratus sum, homini maledico non
pauca respondi: quibus non utique in morte correctis,
<pb n="0514"/>
vel post passionem suam justificatis, testimonium
Dominus perhibebat, cum Judaeos admoneret, ut si
Abrahae filii essent, facta Abrahae facerent; et quod
idem Abraham ejusdem diem videre concupiverit,
gavisusque fuerit, cum vidisset <note>(Joan. VIII, 39, 56)</note>;
et quod in ejus sinum, id est, nescio cujus quietae felicitatis
magnum abditumque secretum, abstulerint
Angeli pauperem illum aerumnosum a divite superbiente
contemptum <note>(Luc. XVI, 23)</note>. Quid dicam de
apostolo Paulo? An forte et ipse post mortem justificatum
laudat Abraham, quod priusquam circumcideretur
credidit Deo, et deputatum est illi ad justitiam <note>(Rom. IV, 3)</note>:
quod tanti pendit, ut nos non ob aliud
dicat filios ejus esse effectos qui ejus carne propagati
non sumus, nisi quod ejus fidei vestigia sequamur?</p>
</div2>

<div2>
          <head>CAPUT VI.</head>
<p>Sed quid vobis faciam, quos contra
testimonia Scripturarum ita obsurdefecit iniquitas, ut
quidquid adversum vos inde prolatum fuerit, non
esse dictum ab Apostolo, sed a nescio quo falsario
sub ejus nomine scriptum esse dicere audeatis?
Usque adeo a christiana doctrina aperte aliena est
quam praedicatis doctrina daemoniorum, ut eam sub
christianae doctrinae nomine defendere nulla ex parte
possitis, nisi dicatis falsas esse Scripturas Apostolorum.
Infelices inimici animae vestrae, quae unquam
litterae ullum habebunt pondus auctoritatis, si evangelicae,
si apostolicae non habebunt? De quo libro
certum erit cujus sit, si Litterae quas Apostolorum
dicit et tenet Ecclesia ab ipsis Apostolis propagata
et per omnes gentes tanta eminentia declarata, utrum
Apostolorum sint incertum est; et hoc erit certum
scripsisse Apostolos, quod huic Ecclesiae contrarii
haeretici proferunt auctorum suorum nominibus appellati,
longe post Apostolos existentium? Quasi vero
et in litteris saecularibus non fuerunt certissimi auctores,
sub quorum nominibus postea multa prolata
sunt, et ideo repudiata, quia vel his quae ipsorum
esse constaret minime congruerunt, vel eo tempore
quo illi scripserint, nequaquam innotescere, et per
ipsos vel familiarissimos eorum in posteros prodi
commendarique meruerunt. Nonne, ut alios omittam,
sub Hippocratis medici nobilissimi nomine quidam
libri prolati, in auctoritatem a medicis non recepti
sunt? Nec eos adjuvit nonnulla similitudo rerum atque
verborum; quando comparati eis quos vere Hippocratis
esse constaret, impares judicati sunt; et quod
ab eo tempore, quo et caetera scripta ejus, non innotuerunt
quod vere ejus essent. Hos autem libros, quibus
illi qui de transverso proferuntur comparati respuuntur,
unde constat esse Hippocratis, unde si
quis hoc neget, nec saltem refellitur, sed ridetur, nisi
quia sic eos ab ipso Hippocratis tempore usque ad hoc
tempus et deinceps successionis series commendavit,
ut hinc dubitare dementis sit? Platonis, Aristotelis,
Ciceronis, Varronis, aliorumque ejusmodi auctorum
libros, unde noverunt homines quod ipsorum sint, nisi
eadem temporum sibimet succedentium contestatione
continua? Multi multa de litteris ecclesiasticis conscripserunt,
non quidem auctoritate canonica, sed
<pb n="0515"/>
aliquo adjuvandi studio sive discendi. Unde constat
quid cujus sit, nisi quia his temporibus quibus ea
quisque scripsit, quibus potuit insinuavit atque edidit,
et inde in alios atque alios continuata notitia latiusque
firmata ad posteros, etiam usque ad nostra
tempora pervenerunt; ita ut interrogati cujus quisque
liber sit, non haesitemus quid respondere debeamus?
Sed quid pergam in longe praeterita? Ecce istas litteras
quas habemus in manibus, si post aliquantum
tempus vitae hujus nostrae, vel illas quisquam Fausti
esse, vel has neget esse meas; unde convincitur, nisi
quia illi qui nunc ista noverunt, notitiam suam ad
longe etiam post futuros continuatis posterorum successionibus
trajiciunt? Quae cum ita sint, quis tandem
tanto furore caecatur, nisi daemoniorum mendaciloquorum
malitiae atque fallaciae consentiendo subversus
sit, qui dicat hoc mereri non potuisse Apostolorum
Ecclesiam, tam fidam, tam numerosam fratrum
concordiam, ut eorum scripta fideliter ad posteros
trajicerent, cum eorum cathedras usque ad praesentes
episcopos certissima successione servaverint, cum hoc
qualiumcumque hominum scriptis, sive extra Ecclesiam,
sive in ipsa Ecclesia, tanta facilitate proveniat?</p>
</div2>

<div2>
          <head>CAPUT VII.</head>
<p>Sed contraria, inquit, inter se scripta
eorum reperiuntur. Maligni malo studio legitis, stulti
non intelligitis, caeci non videtis. Quid enim magnum
erat ista diligenter inspicere, et eorumdem scriptorum
magnam et salubrem invenire congruentiam, si
vos contentio non perverteret, et si pietas adjuvaret?
Quis enim unquam duos historicos legens de
una re scribentes, utrumque vel utrumlibet eorum
aut fallere aut falli arbitratus est, si unus eorum
dixit quod alius praetermisit; aut si alter aliquid
brevius complexus est, eamdem tamen sententiam
salvam integramque custodiens, alter autem tanquam
membratim cuncta digessit, ut non solum quid
factum sit, verum etiam quemadmodum factum sit,
intimaret? Sicut Faustus hinc Evangeliorum veritati
voluit calumniari, quia Matthaeus aliquid dixit, quod
Lucas, cum idem narraret, dicere praetermisit: quasi
negaverit Lucas dixisse Christum, quod cum scripsit
dixisse Matthaeus. Hinc omnino nulla unquam quaestio
fuit, neque hoc objici, nisi ab omnino imprudentibus
et nihil harum rerum considerare volentibus seu
valentibus, potest. Illud sane et requiri inter fideles,
et objici ab infidelibus solet, sed etiam ipsis vel parum
eruditis, vel nimis contentiosis nisi admoniti
resipuerint, quod Matthaeus dixit, <hi>Accessit ad eum
Centurio, rogans eum, et dicens;</hi> Lucas autem quod
miserit ad eum seniores Judaeorum, hoc ipsum rogantes
de puero ejus qui aegrotabat, ut eum sanaret;
et cum appropinquaret domui, miserit alios per quos
diceret, non esse se dignum in cujus domum intraret
Jesus, nec se ipsum dignum ut veniret ad Jesum.
Quomodo ergo secundum Matthaeum, <hi>accessit ad eum
rogans, et dicens, Puer meus jacet in domo paralyticus,
et male torquetur <note>(Matth. 8, 5-13, et Luc. VII, 2-10)</note>
            </hi>?
Hoc ergo intelligitur, Matthaeum breviter sententiam
<pb n="0516"/>
ipsam veram integramque complexum, dicentem
quod centurio accesserit ad Jesum, et non dicentem
utrum per se ipsum accesserit, an per alios:
et quod ei de puero suo illud dixerit, non exprimentem
utrum per se ipsum dixerit, an per alios. Quid
enim? nonne talibus locutionibus humana plena est
consuetudo, cum dicimus aliquem ad aliquid multum
accessisse, etiam quem nondum dicimus pervenisse?
Nonne et ipsam perventionem, cui quasi videtur non
esse quod addi jam possit, etiam per alios fieri usitatissime
loquimur, saepe dicendo, Egit ille causam
suam, pervenit ad judicem; aut, Pervenit ad illum
vel illum potentem: cum plerumque id faciat per
amicos, non viso eo prorsus ad quem quisque dicitur
pervenisse? Unde etiam tales homines, quicumque
ad potentium quodam modo inaccessibiles animos,
sive per se ipsos, sive per alios ambitionis arte pertingunt,
jam etiam vulgo Perventores vocantur. Quid
ergo? cum legimus, obliviscimur quemadmodum loqui
soleamus? An Scriptura Dei aliter nobiscum
fuerat quam nostro more locutura? Et hoc quidem de
communi loquendi consuetudine pervicacibus turbulentisque
responderim.</p>
</div2>

<div2>
          <head>CAPUT VIII.</head>
<p>Caeterum qui haec non litigiose,
sed placide ac fideliter quaerunt, accedant ad Jesum,
non carne, sed corde; non corporis praesentia, sed
fidei potentia, sicut ille centurio: tunc melius quid
Matthaeus dixerit sentient. Talibus enim dicitur in
Psalmo: <hi>Accedite ad eum, et illuminamini; et vultus
vestri non erubescent <note>(Psal. XXXIII, 6)</note>
            </hi>. Unde centurio
ille ad Christum magis accesserat, cujus fidem ita
laudavit, quam illi ipsi per quos verba sua misit.
Huic rei simile est etiam illud quod Dominus ait, <hi>Tetigit me aliquis;</hi> 
 quando mulier quae fluxum sanguinis
patiebatur, tangens fimbriam vestimenti ejus,
salva facta est. Hoc enim mirabiliter discipulis suis
dicere videbatur, <hi>Quis me tetigit?</hi> et, <hi>Tetigit me aliquis;</hi> 
cum eum turba comprimeret. Denique hoc ei
responderunt: <hi>Turbae te comprimunt, et dicis, Quis
me tetigit <note>(Luc. VIII, 43-46)</note>
            </hi>? Quemadmodum ergo
illi premebant, sed illa tetigit; sic illi missi erant ad
Christum, sed Centurio magis accessit. Ita Matthaeus
et morem non usque adeo inusitatae locutionis servavit,
et mystice aliquid intimavit: Lucas autem et hoc
ipsum quemadmodum gestum esset ostendit, ut hinc
advertere cogeremur, illud Matthaeus quemadmodum
dixerit. Vellem sane ut aliquis istorum vanorum, qui
hujusmodi quaestiunculas quasi magnas calumniose
objiciunt Evangelio, narraret aliquid idem ipse bis
numero, non falsum nec fallaciter, sed omnino id
volens intimare et exponere, et stilo exciperentur
verba ejus eique recitarentur; utrum non aliquid
plus minusve diceret, aut praepostero ordine, non
verborum tantum, sed etiam rerum; aut utrum non
aliquid ex sua sententia diceret, tanquam alius dixerit,
quod eum dixisse non audierit, sed voluisse atque
sensisse plane cognoverit; aut utrum non alicujus
<pb n="0517"/>
breviter complecteretur sententiae veritatem,
cujus rei antea quasi expressius articulos explicasset:
et si quid est aliud quod fortasse possit certis regulis
comprehendi, quomodo fiat ut vel in duorum singulis
ejusdem rei narrationibus, vel in duabus unius ex
una eademque re, multa diversa inveniantur, nulla
tamen adversa; et multa varia, nulla contraria. Sic
solvuntur omnia de quibus sibi isti miseri collum ligant,
ut spiritum sui erroris intus teneant, et nullum
extrinsecus salutis admittant.</p>
</div2>

<div2>
          <head>CAPUT IX.</head>
<p>Quapropter, post omnes Fausti
calumnias refutatas, duntaxat horum ejus capitulorum
quibus hoc opere, quantum Dominus adjuvare
dignatus est, sufficienter, ut arbitror, prolixeque respondi;
breviter vos admoneo, qui illo tam nefando
et exsecrabili errore tenemini, ut si auctoritatem
Scripturarum omnibus praeferendam sequi vultis, eam
sequamini quae ab ipsius praesentiae Christi temporibus
per dispensationes Apostolorum, et certas
<pb n="0518"/>
 ab eorum sedibus successiones episcoporum, usque
ad haec tempora toto orbe terrarum custodita, commendata,
clarificata pervenit. Ibi enim videbitis etiam
Veteris Testamenti et obscura revelari, et praedicta
compleri. Si autem quasi ratione movemini; primum
cogitetis quinam sitis, quam minus idonei ad comprehendendam
naturam, non dicam Dei, sed animae
vestrae: comprehendendam sane, quemadmodum
velle aut voluisse vos dicitis, certissima ratione, non
vanissima credulitate: quod cum minime potueritis
(sine dubio enim quamdiu tales estis, nullo modo
poteritis), illud saltem quod omni humanae menti est
naturaliter insitum, si modo id perversae opinionis
pravitate non turbetur, Dei naturam atque substantiam
incommutabilem omnino, omnino incorruptibilem
cogitate, vel credite, et manichaei continuo non
eritis, ut aliquando et catholici esse possitis.
</p>
</div2>
      </div1>
</body>
  </text>
</TEI>