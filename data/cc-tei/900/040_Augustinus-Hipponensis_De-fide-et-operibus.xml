<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De fide et operibus</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 40</title>
           <idno>AugHip.DeFiEtO</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>De fide et operibus</head>

<p>Refellitur error quorumdam triplex, et contra demonstratur: 1, Non omnes indiscrete admittendos ad Baptismum, sicque
esse tolerandos in Ecclesia malos, ut non negligatur ecclesiastica disciplina; 2, Baptizandis non solius fidei, sed vitae
etiam christianae tradendas esse regulas; 3, Baptizatos demum, nisi vitam malam mutarint, nunquam ad salutem aeternam
fide sola perventuros.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Error quorumdam triplex.
<pb n="0197"/>Omnes ad Baptismum citra discrimen admittendos
sentiunt.</hi> Quibusdam videtur indiscrete omnes admittendos
esse ad lavacrum regenerationis, quae est in
Christo Jesu Domino nostro, etiamsi malam turpemque
vitam facinoribus et flagitiis evidentissimis notam
 mutare noluerint, atque in ea se perseveraturos
aperta etiam professione declaraverint. Verbi
gratia, si quisquam meretrici adhaeret, non ei prius
praecipiatur ut ab ea discedat, et tunc veniat ad Baptismum,
sed etiam cum ea manens mansurumque se
confidens, seu etiam profitens, admittatur et baptizetur,
nec impediatur fieri membrum Christi, etiamsi
membrum meretricis esse perstiterit <note>(I Cor. VI, 15)</note>:
sed postea doceatur quam sit hoc malum, jamque
baptizatus de mutandis in melius moribus instruatur.
Perversum enim putant atque praeposterum, prius
docere quemadmodum debeat vivere christianus, et
deinde baptizari. Sed censent praecedere debere Baptismi
sacramentum, ut deinde sequatur vitae morumque
doctrina: quam si tenere et custodire voluerit,
utiliter fecerit; si autem noluerit, retenta
fide christiana, sine qua in aeternum periret, in quolibet
scelere immunditiaque permanserit, salvum
eum futurum tanquam per ignem, velut qui aedificaverit
<pb n="0198"/>
super fundamentum quod est Christus, non aurum,
argentum, lapides pretiosos, sed ligna, fenum,
stipulam <note>(I Cor. III, 11-15)</note>; id est, non justos castosque
mores, sed iniquos et impudicos.</p>
          </div3>
<div3>
            <head>2.</head>
            <p>
 <hi>Morum doctrinam censent nonnisi post Baptismum
esse tradendam.</hi> Ad hanc autem disputationem
videntur impulsi, quod eos moverit non admitti ad
Baptismum qui dimissis uxoribus alias duxerint, vel
feminas quae dimissis viris aliis nupserint; quia haec
non conjugia, sed adulteria esse Dominus Christus
sine ulla dubitatione testatur <note>(Matth. XIX, 9)</note>. Cum
enim negare non possent esse adulterium, quod Veritas
adulterium esse sine ambage confirmat, eisque
suffragari vellent ad accipiendum Baptismum, quos hujusmodi
laqueo ita captos viderent, ut si non admitterentur
ad Baptismum, sine ullo sacramento mallent
vivere vel etiam mori, quam disrupto adulterii vinculo
liberari: humana quadam miseratione commoti
sunt ad eorum causam sic suscipiendam, ut omnes
cum eis facinorosos et flagitiosos, etiam nulla prohibitione
correptos, nulla instructione correctos, nulla
poenitentia mutatos ad Baptismum admittendos esse
censerent; existimantes eos, nisi fieret, in aeternum
esse perituros; si autem fieret, etiam in illis
malis perseverantes salvos per ignem futuros.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Propter fidem christianam salvandos
<pb n="0199"/>esse baptizatos, etiamsi mores quantumlibet
malos non correxerint. Mali in Ecclesia sic tolerandi,
ut non omittatur correptio et disciplina.</hi> Quibus
respondens, hoc primum dico, ne quis ea testimonia
Scripturarum, quae commixtionem bonorum
et malorum in Ecclesia vel praesentem indicant, vel
futuram praenuntiant, sic accipiat, ut disciplinae severitatem
sive diligentiam solvendam omnino atque
omittendam, non illis edoctus Litteris, sed sua opinatione
deceptus existimet. Neque enim, quia illam
primi populi permixtionem Moyses Dei famulus patientissime
perferebat, ideo non in multos etiam gladio
vindicavit. Et Phinees sacerdos adulteros simul
inventos ferro ultore confixit <note>(Num. XXV, 5-8)</note>. Quod
utique degradationibus et excommunicationibus significatum
est esse faciendum hoc tempore, cum in
Ecclesiae disciplina visibilis fuerat gladius cessaturus.
Nec, quia beatus Apostolus inter falsos fratres tolerantissime
congemiscit <note>(II Cor. XI, 26)</note>, et quosdam
etiam diabolicis invidentiae stimulis agitatos, Christum
tamen praedicare permittit <note>(Philipp. I, 15-18)</note>;
ideo parcendum censet illi qui uxorem patris sui habuit;
quem praecipit congregata Ecclesia tradendum
satanae in interitum carnis, ut spiritus salvus sit in
die Domini Jesu <note>(I Cor. V, 1-5)</note>: aut ideo ipse alios
non tradidit satanae, ut discerent non blasphemare <note>(I Tim. I, 20)</note>:
aut frustra dicit, <hi>Scripsi vobis in epistola
non commisceri fornicariis, non utique fornicariis
hujus mundi, aut avaris, aut raptoribus, aut idolis servientibus;
alioquin debueratis de hoc mundo exire:
nunc autem scripsi vobis non commisceri, si quis frater
nominatur aut fornicator, aut idolis serviens, aut avarus,
aut maledicus, aut ebriosus, aut rapax; cum hujusmodi
nec cibum quidem sumere. Quo enim mihi de
iis qui foris sunt judicare? Nonne de iis qui intus sunt
vos judicatis? De his autem qui foris sunt Deus judicabit.
Auferte malum ex vobis ipsis <note>(I Cor. V, 9-15)</note>
            </hi>.
Ubi quidem aliqui id quod dictum est, <hi>ex vobis ipsis,</hi> 
ita intelligunt, ut ex se ipso unusquisque auferat
malum, hoc est, ut ipse sit bonus. Sed utrolibet modo
intelligatur, sive ut severitate Ecclesiae mali excommunicationibus
corripiantur, sive ut se quisque corripiendo
et corrigendo a se ipso auferat malum; illud tamen
quod supra dictum est, non habet ambiguitatem, ubi
praecipit non commisceri eis fratribus qui in aliquo supra
dicto vitio nominantur, id est, noti famosique sunt.
</p>
          </div3>
        </div2>

<div2>
          <head>CAPUT III.</head>
<p> <hi>Quo animo peccantes corripiendi.
Domini praeceptum de corrigendis malis.</hi> Quo autem
animo et qua charitate misericors ista severitas adhibenda
sit, non solum eo loco ubi ait, <hi>ut spiritus
salvus sit in die Domini Jesu;</hi> sed alibi quoque evidenter
ostendit dicens, <hi>Si quis non obaudit verbo nostro
per epistolam, hunc notate, et nolite commisceri
cum eo, ut erubescat; et non ut inimicum eum existimetis,
sed corripite ut fratrem <note>(II Thess. III, 14, 15)</note>
            </hi>.</p>
<div3>
            <head>4.</head>
            <p>
 Et ipse Dominus exemplum singulare patientiae,
qui etiam in duodecim Apostolis usque ad passionem
diabolum pertulit; et qui ait, <hi>Sinite utraque crescere usque
<pb n="0200"/>
ad messem, ne forte dum vultis colligere zizania, simul
eradicetis et triticum <note>(Matth. XIII, 29, 30)</note>
            </hi>; retiaque illa
in similitudine Ecclesiae usque ad littus, hoc est usque
ad saeculi finem, bonos et malos pisces habitura praedixit;
et caetera, si qua de permixtione bonorum et
malorum sive aperte sive per similitudines locutus
est: non ideo tamen omittendam censuit Ecclesiae
disciplinam; imo vero admonuit adhibendam, quando
ait: <hi>Attendite vobis; si peccaverit in te frater tuus, vade,
et corripe eum inter te et ipsum solum. Si audierit te,
lucratus eris fratrem tuum. Si autem non audierit te,
assume tecum unum vel duos, ut in ore testium duorum
vel trium stet omne verbum. Quod si non audierit eos,
dic Ecclesiae. Si autem nec Ecclesiam audierit, sit tibi
tanquam ethnicus et publicanus.</hi> Deinde ipsius severitatis
terrorem gravissimum adjecit etiam eo loco,
dicens: <hi>Quae solveritis in terra, soluta erunt et in coelo,
et quae ligaveritis in terra, ligata erunt et in coelo <note>(Id.
XVIII, 15-18)</note>
            </hi>. Prohibet etiam sanctum dari canibus <note>(Id. VII, 6)</note>.
Nec contrarius est Apostolus Domino,
quia dicit, <hi>Peccantes coram omnibus argue, ut caeteri
timorem habeant <note>(I Tim. V, 20)</note>
            </hi>; cum ille dicat, <hi>Corripe
eum inter te et ipsum.</hi> Utrumque enim faciendum est,
sicut infirmitatis diversitas admonet eorum quos utique
non perdendos, sed corrigendos curandosque
suscepimus; et alius sic, alius autem sic sanandus
est. Ita etiam est ratio dissimulandi et tolerandi malos
in Ecclesia: et est rursus ratio castigandi et corripiendi,
non admittendi vel a communione removendi.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Errores non servantium modum
in Scripturis intelligendis. Donatistarum errori alius error
contrarius ex Scripturis perperam acceptis.</hi> Errant
autem homines, non servantes modum; et cum in
unam partem procliviter ire coeperint, non respiciunt
divinae auctoritatis alia testimonia, quibus possint ab
illa intentione revocari, et in ea quae ex utrisque
temperata est veritate ac moderatione consistere:
nec in hac re tantum, de qua nunc quaestio est, sed
etiam in aliis multis. Nam quidam intuentes divinarum
testimonia Litterarum, quibus unus Deus colendus
insinuatur, eumdem Patrem qui est Filius, sanctumque
Spiritum putaverunt; alii rursus veluti morbo contrario
laborantes, cum attenderent ea quibus Trinitas
declaratur, nec valerent intelligere quomodo sit unus
Deus, cum et Pater non sit Filius, nec Filius sit Pater,
nec Spiritus sanctus aut Filius aut Pater, diversitates
etiam substantiarum asserendas putaverunt. Quidam
intuentes in Scripturis sanctae virginitatis laudem,
connubia damnaverunt: quidam rursus ea testimonia
consectantes quibus casta conjugia praedicantur, virginitatem
nuptiis aequaverunt. Quidam cum legerent, <hi>Bonum est, fratres, non manducare carnem, neque bibere
vinum 
 <note>(Rom. XIV, 21)</note>
            </hi>, et nonnulla similia; creaturam
Dei et, quas voluerunt, escas immundas esse senserunt:
quidam vero legentes, <hi>Omnis creatura Dei bona
est, et nihil abjiciendum quod cum gratiarum actione
percipitur <note>(I Tim. IV, 4)</note>
            </hi>, in voracitatem vinolentiamque
collapsi sunt; non sibi valentes auferre vitia, nisi
eis e contrario vel tanta vel majora succederent.
<pb n="0201"/>
</p>
          </div3>
<div3>
            <head>6. </head>
            <p>
Sic etiam in hac causa, quae habetur in manibus,
quidam intuentes praecepta severitatis, quibus admonemur
corripere inquietos, non dare sanctum canibus,
ut ethnicum habere Ecclesiae contemptorem, a compage
corporis membrum quod scandalizat avellere;
ita perturbant Ecclesiae pacem, ut conentur ante tempus
separare zizania, atque hoc errore caecati ipsi potius
a Christi unitate separentur. Qualis nobis causa
est adversus schisma Donati. Et hoc non cum illis qui
noverunt Caecilianum, non veris, sed calumniosis criminibus
appetitum, et perniciosam sententiam suam
mortifero pudore non deserunt; sed cum illis quibus
dicimus: Etiamsi mali fuissent propter quos in Ecclesia
non estis, vos tamen eos ferendo quos emendare
aut segregare minime poteratis, in Ecclesia permanere
debuistis. Quidam vero e contrario periclitantes,
cum bonorum malorumque commixtionem in Ecclesia
demonstratam vel praedictam esse perspexerint,
et patientiae praecepta didicerint (quae ita nos firmissimos
reddunt, ut etiam si videntur in Ecclesia esse
zizania, non tamen impediatur aut fides, aut charitas
nostra, ut quoniam zizania esse in Ecclesia cernimus,
ipsi de Ecclesia recedamus), destituendam putant Ecclesiae
disciplinam, quamdam perversissimam securitatem
praepositis tribuentes, ut ad eos non pertineat
nisi dicere quid cavendum quidve faciendum sit, quodlibet
autem quisque faciat non curare.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Sana doctrina est ut nec propter malos
recedatur ab Ecclesia, nec in malos ipsos negligatur
disciplina.</hi> Nos vero ad sanam doctrinam pertinere
arbitramur ex utrisque testimoniis vitam sententiam
que moderari, ut et canes in Ecclesia propter pacem
Ecclesiae toleremus, et canibus sanctum, ubi pax
Ecclesiae tuta est, non demus. Cum ergo sive per
negligentiam praepositorum, sive per aliquam excusabilem
necessitatem, sive per occultas obreptiones invenimus
in Ecclesia malos, quos ecclesiastica disciplina
corrigere aut coercere non possumus; tunc (ne
ascendat in cor nostrum impia et perniciosa praesumptio,
qua existimemus nos ab his esse separandos,
ut peccatis eorum non inquinemur, atque ita post
nos trahere conemur veluti mundos sanctosque discipulos,
ab unitatis compage quasi a malorum consortio
segregatos) veniant in mentem illae de Scripturis similitudines
et divina oracula vel certissima exempla,
quibus demonstratum et praenuntiatum est, malos in
Ecclesia permixtos bonis usque in finem saeculi tempusque
judicii futuros, et nihil bonis in unitate ac
participatione Sacramentorum qui eorum factis non
consenserint obfuturos. Cum vero eis per quos Ecclesia
regitur, adest salva pace Ecclesiae potestas disciplinae
adversus improbos aut nefarios exercendae,
tunc rursus, ne socordia segnitiaque dormiamus, aliis
aculeis praeceptorum, quae ad severitatem coercitionis
pertinent, excitandi sumus, ut gressus nostros in via
Domini ex utrisque testimoniis illo duce atque adjutore
<pb n="0202"/>
dirigentes, nec patientiae nomine torpescamus,
nec obtentu diligentiae saeviamus.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Ad Baptismum an admittendus adulter
et peccator non correctus. An praecepta bene vivendi
non prius tradenda quam Baptismus.</hi> Hac ergo secundum
sanam doctrinam moderatione servata, videamus
unde agitur, id est, utrum ad percipiendum Baptismum
sic admittendi sunt homines, ut nulla ibi vigilet diligentia,
ne sanctum canibus detur; usque adeo ut nec
apertissimi adulterii perpetratores et ejus perseverantiae
professores a Sacramento tantae sanctitatis
videantur arcendi: quo sine dubio non admitterentur,
si per ipsos dies quibus eamdem gratiam percepturi,
suis nominibus datis, abstinentia, jejuniis, exorcismisque
purgantur, cum suis legitimis et veris uxoribus
se concubituros profiterentur, atque hujus rei, quamvis
alio tempore licitae, paucis ipsis solemnibus diebus nullam
continentiam servaturos. Quo modo igitur ad illa
sancta recusans correctionem adulter admittitur, quo
recusans observationem non admittitur conjugatus?</p>
          </div3>
<div3>
            <head>9.</head>
            <p>
 Sed prius, inquiunt, baptizetur; deinde doceatur
quid ad bonam vitam moresque pertineat. Fit hoc
ubi quemquam forte dies urget extremus, ut ad verba
paucissima, quibus tamen omnia continentur, credat,
Sacramentumque percipiat; ut si ex hac vita migraverit,
liberatus exeat a reatu praeteritorum omnium
peccatorum. Si autem sanus petit, spatiumque discendi
est, quod aliud opportunius tempus reperiri
potest, quo audiat quemadmodum fidelis fieri ac vivere
debeat, quam illud cum attentiore animo atque
ipsa religione suspenso saluberrimae fidei Sacramentum
petit? An usque adeo dissimulamus a sensibus
nostris, ut vel nos ipsos non recordemur quam fuerimus
attenti atque solliciti quid nobis praeciperent a
quibus catechizabamur, cum fontis illius Sacramenta
peteremus, atque ob hoc Competentes etiam vocaremur;
vel non intueamur alios, qui per annos singulos ad lavacrum
regenerationis accurrunt, quales sint ipsis diebus
quibus catechizantur, exorcizantur, scrutantur, quanta
vigilantia conveniant, quo studio ferveant, qua cura
pendeant? Si tunc tempus non est discendi, quae vita
congruat tanto, quod accipere desiderant, Sacramento;
quando erit? An vero cum acceperint, in tantis
criminibus permanentes etiam post Baptismum, non
novi homines, sed rei veteres? ut videlicet perversitate
mirabili prius eis dicatur, Induite hominem novum;
et cum induti fuerint, postea dicatur, Exuite
veterem: cum Apostolus sanum ordinem tenens dicat, <hi>Exuite veterem, et induite novum 
 <note>(Coloss. III, 9,
10)</note>
            </hi>; et ipse Dominus clamet, <hi>Nemo assuit pannum
novum vestimento veteri, et nemo mittit vinum novum
in utres veteres. <note>(Matth. IX, 16, 17)</note>
            </hi>. Quid autem aliud
agit totum tempus, quo catechumenorum locum et
nomen tenent, nisi ut audiant quae fides et qualis vita
debeat esse christiani; ut cum se ipsos probaverint,
tunc de mensa Domini manducent, et de calice
bibant? Quoniam <hi>qui manducat et bibit indigne, judicium
<pb n="0203"/>
sibi manducat et bibit. <note>(I Cor. XI, 28, 29.)</note>
            </hi> Quod
autem fit per omne tempus, quo in Ecclesia salubriter
constitutum est, ut ad nomen Christi accedentes
catechumenorum gradus excipiat; hoc fit multo diligentius
et instantius his diebus, quibus Competentes
vocantur, cum ad percipiendum Baptismum sua nomina
jam dederunt.
</p>
          </div3>
        </div2>

<div2>
          <head>CAPUT VII.</head>
<div3>
            <head>10.</head>
            <p>
 <hi>Virgo quae nesciens nupsit alieno
viro, an censenda sit adultera. Apostolorum exemplo et
litteris nil juvari qui volunt baptizandos de sola fide,
baptizatos vero de moribus admonendos.</hi> Quid si, inquiunt,
virgo nesciens viro nupserit alieno? Hoc si
semper nesciat, nunquam ex hoc erit adultera: si
autem sciat, jam ex hoc esse incipiet, ex quo cum
alieno viro sciens cubaverit. Sicut in jure praediorum,
tamdiu quisque bonae fidei possessor rectissime dicitur,
quamdiu se possidere ignorat alienum: cum
vero scierit, nec ab aliena possessione recesserit,
tunc malae fidei perhibetur, tunc juste injustus vocatur.
Absit ergo ut sensu plane non humano, sed
plane vano sic doleamus cum flagitia corriguntur,
tanquam connubia dirimantur: maxime in civitate
Dei nostri, in monte sancto ejus <note>(Psal. XLVII, 2, 3)</note>,
hoc est in Ecclesia, ubi nuptiarum non solum vinculum,
verum etiam sacramentum ita commendatur,
ut non liceat viro uxorem suam alteri tradere; quod
in republica tunc Romana, non solum minime culpabiliter,
verum etiam laudabiliter Cato fecisse perhibetur
<note>( <hi>Plutarch. in Catone minore</hi> )</note>. Neque hinc
diutius modo disputare opus est, cum et illi quibus
respondeo non audeant affirmare, nullum hoc esse
peccatum, neque negent esse adulterium, ne ipsi
Domino sanctoque Evangelio aperte convincantur obsistere.
Sed cum eis placet primum admittendos esse
tales ad percipiendum Baptismi sacramentum et ad
Dominicam mensam, etiamsi correctionem voce manifestissima
recusaverint; imo vero nihil eos de hac
re prorsus admoneri oportere, sed postea doceri; ut
si praecepti observationem receperint, culpamque
correxerint, habeantur in tritico; si autem contempserint,
inter zizania tolerentur: satis ostendunt non
se crimina ista defendere, aut quasi levia vel nulla
sint agere. Quis enim adulterium bonae spei christianus
nullum seu parvum crimen existimet?</p>
          </div3>
<div3>
            <head>11.</head>
            <p>
 Ordinem tamen quo haec in aliis vel corrigantur
vel ferantur, de Scripturis sanctis se proferre arbitrantur,
cum dicunt Apostolos sic egisse; et de
Litteris eorum quaedam testimonia proferunt, ubi
reperiuntur prius insinuasse doctrinam fidei, ac
deinde morum tradidisse praecepta. Atque hinc intelligi
volunt, fidei tantummodo regulam baptizandis
esse insinuandam, postea vero jam baptizatis etiam
vitae in melius mutandae praecepta tradenda: quasi
aliquas Apostolorum Epistolas legant ad eos qui baptizandi
sunt datas, ubi de sola fide disputaverunt; et
alias ad baptizatos, quibus praecepta de malis cavendis
<pb n="0204"/>
bonisque instituendis moribus continentur. Cum
igitur eos ad Christianos jam baptizatos dedisse Litteras
constet, cur utroque sermone contextae sunt,
et eo scilicet qui ad fidem, et eo qui ad vitam bonam
pertinet? An forte jam placet ut baptizandis
utrumque non demus, et baptizatis utrumque reddamus?
Quod si absurde dicitur, ergo fateantur
Apostolos doctrinam suam ex utroque perfectam
suis Epistolis indidisse; sed propterea plerumque insinuasse
prius fidem, ac deinde quod ad vitam bonam
pertinet subjecisse, quia et in homine ipso nisi praecedat
fides, vita bona sequi non poterit. Quidquid
enim homo veluti recte fecerit, nisi ad pietatem quae
ad Deum est, referatur, rectum dici non oportet.
Quod si arbitrarentur aliqui stulti et nimis imperiti
Apostolorum Epistolas ad catechumenos datas, profecto
etiam ipsi faterentur, nondum baptizatis praecepta
morum qui fidei congruant, simul cum fidei
regulis intimanda: nisi forte ad hanc necessitatem sua
nos isti disputatione compellunt, ut primas partes
Epistolarum apostolicarum ubi de fide loquuntur, catechumenis
legendas velint; posteriores autem fidelibus,
ubi jam praecipitur quemadmodum Christiani
vivere debeant. Quod si stultissimum est dicere; nullum
ergo documentum est hujus opinionis ex Epistolis
Apostolorum, cur ideo arbitremur baptizandos de
sola fide, baptizatos autem de moribus admonendos,
quia illi primis partibus Litterarum suarum commendaverunt
fidem, ac postea consequenter ut bene a fidelibus
viveretur hortati sunt. Quamvis enim illud
prius, hoc posterius, saepissime tamen una contextione
sermonis utrumque catechumenis, utrumque
fidelibus, utrumque baptizandis, utrumque baptizatis,
sive ut instruantur, sive ne obliviscantur, sive ut
profiteantur, sive ut confirmentur, doctrina sanissima
et diligentissima praedicandum est. Epistolae itaque
Petri, Epistolae Joannis, de quibus quaedam testimonia
commemorant, addant et Pauli et aliorum Apostolorum;
ea ratione accipiendum est quod adverterunt
prius de fide ac postea de moribus dici, quam,
nisi fallor, apertissime exposui.
</p>
          </div3>
        </div2>

<div2>
          <head>CAPUT VIII.</head>
<div3>
            <head>12.</head>
            <p>
 <hi>A Petro non sola fides, sed et poenitentia
baptizandis praedicata. Poenitentia indicta, non
solius infidelitatis, sed vitae veteris mutandae in novam.</hi> 
Sed in Actibus Apostolorum Petrus, inquiunt,
sic allocutus est illos qui verbo audito baptizati sunt
uno die tria millia, ut eis solam fidem, qua in Christum
crederent, praedicaret. Qui cum dixissent, <hi>Quid
faciemus?</hi> respondit eis, <hi>Agite poenitentiam, et baptizetur
unusquisque vestrum in nomine Domini Jesu Christi
in remissionem peccatorum, et accipietis donum Spiritus
sancti.</hi> Cur ergo non advertunt quod dictum est, <hi>Agite poenitentiam?</hi> 
 Ibi est enim vitae veteris exspoliatio,
ut nova induantur qui baptizantur. Cui autem
fructuosa est poenitentia, quae agitur de mortuis operibus,
si in adulterio perseveret aliisque sceleribus,
quibus dilectio mundi hujus involvitur?
<pb n="0205"/>
</p>
          </div3>
<div3>
            <head>13. </head>
            <p>
Sed infidelitatis, inquiunt, tantummodo, qua
in Christum non crediderunt, eos voluit agere poenitentiam.
Mira praesumptio (nolo quidquam gravius
dicere), quando eo audito quod dictum est, <hi>Agite poenitentiam,</hi> 
solius infidelitatis acta dicitur, cum vita
mutanda ex vetere in novam doctrina evangelica
traderetur, ubi utique et illud est quod in ea sententia
ponit Apostolus, <hi>Qui furabatur, jam non furetur <note>(Ephes. IV, 28)</note>
            </hi>;
et caetera, quibus exsequitur quid sit
deponere veterem hominem et induere novum. In
his autem ipsis verbis Petri habent unde admoneri
potuissent, si diligenter attendere voluissent. Cum
enim dixisset, <hi>Agite poenitentiam, et baptizetur unusquisque
vestrum in nomine Domini Jesu Christi in remissionem
peccatorum, et accipietis donum Spiritus
sancti. Nobis enim haec est promissio et filiis nostris,
et omnibus qui sunt longe quoscumque advocaverit Dominus
Deus noster;</hi> continuo subjecit qui librum scripsit,
atque ait: <hi>Et caeteris verbis pluribus testificabatur,
dicens, Eripite vos a saeculo hoc pravo. At illi
avidissime capientes exceperunt verba, et crediderunt,
et baptizati sunt; et adjectae sunt illa die tria millia
animae <note>(Act. II, 38-41)</note>
            </hi>. Quis hic non intelligat, caeteris
pluribus verbis, quae a scriptore propter longitudinem
reticentur, id egisse Petrum, ut eriperent
se ab hoc saeculo pravo; quandoquidem ipsa sententia
breviter indita est, cui persuadendae verbis pluribus
Petrus instabat. Ipsa quippe summa posita est,
cum dictum est, <hi>Eripite vos a saeculo hoc pravo.</hi> Verbis
autem pluribus, ut hoc fieret, testificabatur
Petrus. In his verbis erat mortuorum operum condemnatio,
quae nequiter agunt hujus saeculi dilectores,
et commendatio vitae bonae, quam teneant atque
sectentur qui se ab hoc pravo saeculo eripiunt. Jam
itaque, si placet, affirmare conentur, eum se eripere
ab hoc saeculo pravo, qui tantummodo credit in
Christum, etiamsi in flagitiis quibus voluerit perseveret
usque ad professionem adulterii. Quod si dicere
nefas est, audiant baptizandi non solum quid credere
debeant, sed etiam quemadmodum se ab hoc pravo
saeculo eripiant. Ibi enim necesse est ut audiant quemadmodum
credentes vivere debeant.
</p>
          </div3>
        </div2>

<div2>
          <head>CAPUT IX.</head>
<div3>
            <head>14.</head>
            <p>
 <hi>Spadonis post fidei professionem
statim baptizati exemplo male uti adversarios.</hi> Spado,
inquiunt, ille quem Philippus baptizavit, nihil plus
dixit, quam, <hi>Credo Filium Dei esse Jesum Christum;</hi> 
et in hac professione continuo baptizatus est. Num
ergo placet ut hoc solum homines respondeant, et
continuo baptizentur? nihil de Spiritu sancto, nihil
de sancta Ecclesia, nihil de remissione peccatorum,
nihil de resurrectione mortuorum, postremo de ipso
Domino Jesu Christo nihil nisi quia Filius Dei est,
non de incarnatione ejus ex virgine, non de passione,
de morte crucis, de sepultura, de tertii diei resurrectione,
de ascensione ac Sede ad dexteram Patris aliquid
dicendum est catechizanti, ac profitendum credenti?
Si enim Spado cum respondisset, <hi>Credo Filium
Dei esse Jesum Christum,</hi> hoc ei sufficere visum est,
ut continuo baptizatus abscederet; cur non id sequimur?
<pb n="0206"/>
cur non imitamur, atque auferimus caetera quae
necesse habemus, etiam cum ad baptizandum temporis
urget angustia, exprimere interrogando, ut
baptizandus ad cuncta respondeat, etiamsi ea memoriae
mandare non vacavit? Si autem Scriptura tacuit,
atque intelligenda dimisit caetera, quae cum illo
Spadone baptizando Philippus egit, atque in eo quod
ait, <hi>Baptizavit eum Philippus <note>(Act. VIII, 35-38)</note>
            </hi>, intelligi
voluit impleta omnia, quae licet taceantur in Scripturis
gratia brevitatis, tamen serie traditionis scimus
implenda; pari modo etiam in eo quod scriptum
est evangelizasse Philippum Spadoni Dominum Jesum,
nullo modo dubitandum est et illa in catechismo
dicta esse, quae ad vitam moresque pertinent
ejus qui credit in Dominum Jesum. Hoc est enim
evangelizare Christum, non tantum dicere quae sunt
credenda de Christo, sed etiam quae observanda ei
qui accedit ad compagem corporis Christi: imo vero
cuncta dicere quae sunt credenda de Christo, non solum
cujus sit filius, unde secundum divinitatem,
unde secundum carnem genitus, quae perpessus et
quare, quae sit virtus resurrectionis ejus, quod donum
Spiritus promiserit dederitque fidelibus; sed
etiam qualia membra, quibus sit caput, quaerat, instituat,
diligat, liberet, atque ad aeternam vitam
honoremque perducat. Haec cum dicuntur, aliquando
brevius atque constrictius, aliquando latius et uberius,
Christus evangelizatur; et tamen non solum
quod ad fidem, verum etiam quod ad mores fidelium
pertinet, non praetermittitur.
</p>
          </div3>
        </div2>

<div2>
          <head>CAPUT X.</head>
<div3>
            <head>15.</head>
            <p>
 <hi>Locus Pauli se nihil scire praeter
Christum Jesum profitentis. Praecepta duo de dilectione
Dei et proximi male referri, alterum ad baptizandos,
alterum ad baptizatos.</hi> Hoc intelligi potest etiam in eo
quod commemorant dixisse apostolum Paulum, <hi>Nihil
me duxi scire in vobis, nisi Christum Jesum, et hunc
crucifixum <note>(I Cor. II, 2)</note>
            </hi>. Quod illi putant ita dictum,
tanquam nihil aliud eis insinuatum esset; ut primitus
crederent, ac deinde baptizati quidquid ad vitam
moresque pertinet discerent. Hoc inquiunt, Apostolo
satis superque suffecit, qui eis dixit quod et si multos
paedagogos haberent in Christo, sed non multos patres,
quia eos in Christo Jesu per Evangelium ipse
genuisset <note>(Id. IV, 15)</note>. Si ergo ille qui per Evangelium
genuit, quamvis gratias agat quod neminem ipsorum
baptizaverit nisi Crispum et Gaium, et Stephanae domum <note>(Id. I, 14, 16)</note>,
nihil eos amplius docuit quam
Christum crucifixum; quid si dicat aliquis, nec resurrexisse
Christum eos audisse, quando per Evangelium
geniti sunt? Unde est igitur quod eis dicit, <hi>Tradidi
enim vobis in primis, quia Christus mortuus est secundum
Scripturas, et quia sepultus est, et quia resurrexit
tertia die secundum Scripturas <note>(Id. XV, 3, 4)</note>
            </hi>, si nihil
nisi crucifixum docuerat? Si autem non ita intelligunt,
sed hoc quoque ad Christum crucifixum pertinere contendunt
<pb n="0207"/>
; sciant in Christo crucifixo multa homines
discere, et maxime quod <hi>vetus homo noster simul crucifixus
est, ut evacuetur corpus peccati, et ultra non
serviamus peccato <note>(Rom. VI, 6)</note>
            </hi>: unde etiam de se
ipso dicit, <hi>Mihi autem absit gloriari, nisi in cruce Domini
nostri Jesu Christi, per quem mihi mundus crucifixus
est, et ego mundo <note>(Galat. VI, 14)</note>
            </hi>. Proinde attendant,
et videant quemadmodum doceatur atque
discatur Christus crucifixus, et ad ejus crucem noverint
pertinere quod etiam nos in ejus corpore crucifigimur
mundo; ubi intelligitur omnis coercitio malarum
concupiscentiarum: ac per hoc fieri non potest
ut eis qui cruce Christi formantur, professa adulteria
permittantur. Nam et apostolus Petrus de sacramento
ipsius crucis, hoc est passionis Christi, admonet,
ut qui ea consecrantur peccare desinant, ita
loquens: <hi>Christo ergo passo in carne, et vos eadem
cogitatione armamini; quia qui mortuus est carne, desiit
peccare, ut jam non hominum desideriis, sed voluntate
Domini Dei reliquum in carne vivat <note>(I Petr. IV,
1, 2)</note>
            </hi>; et caetera, quibus consequenter ostendit, eum
pertinere ad Christum crucifixum, hoc est, per carnem
passum, qui in ejus corpore crucifixis carnalibus
desideriis bene vivit per Evangelium.</p>
          </div3>
<div3>
            <head>16.</head>
            <p>
 Quid, quod etiam duo illa praecepta, in quibus
Dominus ait totam Legem Prophetasque pendere,
huic suae opinioni suffragari arbitrantur? et sic ea
commemorant, ut quoniam primum praeceptum dictum
est, <hi>Diliges Dominum Deum tuum ex toto corde tuo,
et ex tota anima tua, et ex tota mente tua; secundum
autem simile huic; Diliges proximum tuum tanquam te
ipsum <note>(Matth. XXII, 37-40)</note>
            </hi>; primum credant pertinere
ad baptizandos, ubi dilectio Dei praecipitur,
secundum autem ad baptizatos, ubi videntur esse
mores conversationis humanae: sic obliti quod scriptum
est, <hi>Si fratrem tuum quem vides non diligis, Deum
quem non vides quomodo diligere poteris <note>(I Joan. IV,
20)</note>
            </hi>? et illud aliud in eadem Epistola Joannis, <hi>Si
quis diligit mundum, non est charitas Patris in illo <note>(Id. II, 15)</note>
            </hi>.
Quo autem pertinent omnia flagitia morum
malorum, nisi ad mundi hujus dilectionem?
Ac per hoc illud primum praeceptum, quod ad baptizandos
pertinere arbitrantur, sine bonis moribus
observari nullo pacto potest. Nolo pluribus immorari:
nam diligenter considerata ista duo praecepta, ita ex
alterutro connexa reperiuntur, ut nec dilectio Dei possit
esse in homine, si non diligit proximum, nec dilectio proximi,
si non diligit Deum. Sed ad rem quae nunc agitur,
quod de his duobus praeceptis diximus sufficit.
</p>
          </div3>
        </div2>

<div2>
          <head>CAPUT XI.</head>
<div3>
            <head>17.</head>
            <p>
 <hi>Objectio, quod Israelitae prius
mare transierint et post legem acceperint.</hi> At enim populus
Israel primum per mare Rubrum ductus est,
quo significatur Baptismus; et postea legem accepit,
<pb n="0208"/>
ubi disceret quemadmodum viveret. Cur ergo baptizandis
vel Symbolum tradimus, reddendumque reposcimus?
Nihil enim tale factum est erga illos quos
per mare Rubrum Deus ab Aegyptiis liberavit. Si autem
recte intelligunt hoc significari praecedentibus
mysteriis de sanguine ovis postibus illito, et de azymis
sinceritatis et veritatis <note>(Exod. XII-XIV)</note>; cur non
etiam illud consequenter intelligunt, ipsam ab Aegyptiis
separationem significare discessionem a peccatis,
quam baptizandi profitentur? Ad hoc enim pertinet
quod a Petro dictum est, <hi>Agite poenitentiam, et baptizetur
unusquisque vestrum in nomine Domini nostri
Jesu Christi:</hi> tanquam diceret, Recedite ab Aegypto,
et per mare Rubrum transite. Unde et in Epistola quae
ad Hebraeos inscribitur, cum eorum qui baptizantur
commemorarentur initia, posita est ibi poenitentia a
mortuis operibus. Sic enim dicit: <hi>Ideo remittentes
initia Christi verbum, in consummationem respiciamus,
non iterum jacientes fundamentum poenitentiae a mortuis
operibus, et fidei in Deum, lavacri doctrinae, impositionis
manuum, resurrectionis etiam mortuorum et judicii
aeterni <note>(Hebr. VI, 1, 2)</note>
            </hi>. Haec igitur omnia pertinere
ad initia neophytorum satis aperteque Scriptura
testatur. Quid est autem a mortuis operibus poenitentia,
nisi ab his quae oportet mortificari, ut vivamus?
quae si adulteria fornicationesque non sunt,
quid jam inter opera mortua nominandum est? Sic
autem non sufficit professio recessionis a talibus, nisi
etiam lavacro regenerationis cuncta praeterita, quae
velut persequuntur, peccata deleantur, sicut non
suffecit Israelitis recedere ab Aegypto, nisi ea quae
insequebatur hostium multitudo ejusdem maris fluctibus
interiret, qui Dei populo transituro liberandoque
patuerunt. Qui ergo profitetur ab adulterio nolle
se mutare, quomodo per mare Rubrum ducetur, cum
ab Aegypto adhuc recuset abscedere? Deinde non attendunt
in ea lege, quae post transitum maris Rubri
illi populo data est, primum esse praeceptum, <hi>Non
erunt tibi alii dii praeter me. Non facies tibi idola, neque
ullum simulacrum, quaecumque in coelo sunt sursum,
et quaecumque in terra deorsum, et quaecumque in aqua
et sub terra; non adorabis ea, neque servies eis <note>(Exod.
XX, 4, 5)</note>
            </hi>; et caetera ad hoc praeceptum pertinentia.
Affirment itaque isti, si volunt, contra ipsam suam
assertionem, etiam de unius Dei cultu cavendaque
idololatria, non adhuc baptizandis, sed jam baptizatis
esse praedicandum: et non jam dicant, eis qui
Baptismum percepturi sunt, fidem tantum quae in
Deum est intimandam, et post ejus Sacramenti perceptionem
de moribus vitae tanquam de secundo praecepto
eos quod ad dilectionem proximi pertinet instruendos.
Utrumque enim lex continet, quam post
mare Rubrum tanquam post Baptismum populus accepit;
nec ita facta est distributio praeceptorum, ut
ante illius maris transitum de cavenda idololatria
plebs doceretur, et posteaquam transierunt, audirent
honorandum patrem et matrem, non moechandum,
non occidendum, et caetera bonae atque innocentis
conversationis humanae.
</p>
          </div3>
        </div2>

<div2>
          <head>CAPUT XII.</head>
<div3>
            <head>18.</head>
            <p>
 <hi>Incommodum grave in adversa
<pb n="0209"/>sententia.</hi> Si ergo ita quisque veniat ad sancti lavacri
petitionem, ut profiteatur se ab idolorum sacrificiis
non recessurum, nisi forte postea quando placuerit,
Baptismum tamen jam jamque deposcat, templumque
Dei vivi se fieri flagitet, non solum cultor idolorum,
verum etiam in aliquo tam nefario sacerdotio perseverans;
quaero ab istis utrum eum faciendum vel catechumenum
censeant: quod procul dubio fieri non
debere clamabunt. Neque enim aliud de illorum corde
sentiendum est. Reddant itaque rationem secundum
testimonia Scripturarum, quae sic intelligenda putant,
quo modo huic audeant contradicere, nec admittendum
esse confirment reclamantem atque dicentem:
Didici et veneror Christum crucifixum, credo Filium
Dei esse Christum Jesum; non me ultra differas,
nihil amplius jam requiras. Quos per Evangelium generabat
Apostolus, nihil eos nosse tunc amplius
quam Christum crucifixum volebat; post vocem Spadonis,
qua se credere Jesum Christum Filium Dei
esse respondit, continuo Philippus eum baptizare non
distulit: quid me ab idolorum cultu prohibes, nec
ad sacramentum Christi admittis, priusquam inde
discessero? Illud a pueritia didici, consuetudine ibi
gravissima premor: faciam cum potuero, cum commodum
fuerit; quod etsi non faciam, non tamen sine
Christi sacramento hanc vitam finiam, ne Deus exigat
animam meam de manibus tuis. Quid huic respondendum
existimant? An placet ut admittatur?
Absit: nullo modo crediderim in tantum eos progredi.
Quid ergo respondebunt haec dicenti, et addenti quod
nihil sibi de idololatria relinquenda saltem dici debuit
ante Baptismum, sicut nihil inde ante mare Rubrum
populus ille primus audivit, quoniam lex hoc habet,
quam ex Aegypto jam liberatus accepit. Profecto dicturi
sunt homini: Templum Dei futurus es, cum
Baptismum acceperis; dicit autem Apostolus, <hi>Quae
compositio templo Dei cum idolis <note>(II Cor. VI, 16)</note>
            </hi>?
Quare ergo non vident similiter esse dicendum: Membrum
Christi futurus es, cum acceperis Baptismum;
non possunt membra Christi esse membra meretricis?
Quia et hoc Apostolus dicit: qui et alio loco, <hi>Nolite,</hi> 
inquit, <hi>errare; neque fornicatores, neque idolis servientes,</hi> 
et caetera quae illic enumerat, <hi>regnum Dei
possidebunt.</hi> Cur ergo ad Baptismum idolis servientes
non admittimus, et fornicatores admittendos putamus,
cum et his et caeteris malis dicat, <hi>Et haec quidam
fuistis, sed abluti estis, sed sanctificati estis, sed
justificati estis in nomine Domini Jesu Christi et in spiritu
Dei nostri <note>(I Cor. VI, 15, 9, 10, 11)</note>
            </hi>? Quid igitur
causae est ut cum potestas pateat utrumque prohibendi,
venientem ad Baptismum permittam fornicarium
permanere, et non permittam idolis servientem;
cum et illis et illis dici audiam, <hi>Et haec quidam
fuistis, sed abluti estis?</hi> Sed eo moventur isti, quia
putant esse in tuto salutem eorum, quamvis per
<pb n="0210"/>
ignem, qui in Christum crediderint, Sacramentumque
ejus acceperint, id est baptizati fuerint, etiamsi morum
corrigendorum ita negligentes sint, ut nequiter
vivant. Unde mox videbo, si Deus juverit, quid secundum
Scripturas sentiendum sit.
</p>
          </div3>
        </div2>

<div2>
          <head>CAPUT XIII.</head>
<div3>
            <head>19.</head>
            <p>
 <hi>Baptizandis praecepta morum a
Joanne tradita. Ad consequendam vitam aeternam praecepta
servari jussit Christus.</hi> Nunc in hac quaestione
adhuc versor, in qua eis videtur baptizatos admonendos
esse de moribus ad christianam vitam pertinentibus,
baptizandis autem solam insinuandam fidem.
Quod si ita esset, praeter tam multa quae diximus,
non Joannes Baptista venientibus ad baptismum
suum diceret, <hi>Generatio viperarum, quis ostendit vobis
fugere ab ira ventura? Facite ergo fructum dignum poenitentiae <note>(Matth. III, 7, 8)</note>
            </hi>;
et caetera, quae utique non
de fide, sed de bonis operibus admonet. Unde et militibus
dicentibus, <hi>Quid faciemus?</hi> non dixit, Interim
credite et baptizamini, post audietis quid facere debeatis;
sed ante dixit, ante praemonuit, ut venturo
Domino in cor eorum tanquam praecursor mundaret
viam: <hi>Neminem concusseritis, nulli calumniam feceritis,
sufficiat vobis stipendium vestrum.</hi> Similiter publicanis
quaerentibus quid facere deberent, <hi>Nihil amplius</hi> 
inquit, <hi>exigatis praeter quam constitutum est vobis <note>(Luc.
III, 12-14)</note>
            </hi>. His breviter commemoratis, Evangelista
(non enim totos catechismos inserere debuit) satis
significavit pertinere ad eum a quo baptizandus catechizatur,
docere et monere de moribus. Quod si respondissent
Joanni, Prorsus non faciemus fructus dignos
poenitentiae, calumniaturi sumus, concussuri
sumus, ea quae nobis non debentur exacturi sumus,
et nihilominus eos post hanc professionem baptizaret;
nec sic tamen dici posset, unde modo quaestio
est, non esse temporis cum quisque baptizandus est,
ut prius illi sermo fiat quemadmodum vitam bonam
agere debeat.</p>
          </div3>
<div3>
            <head>20.</head>
            <p>
 Quid ipse Dominus, ut alia omittam, cum ab eo
dives ille quaereret quid boni faceret ut vitam aeternam
consequeretur; recolant quid responderit: <hi>Si vis
venire,</hi> inquit, <hi>ad vitam, serva mandata.</hi> At ille, <hi>Quae?</hi> 
Tunc Dominus commemoravit praecepta Legis, <hi>Non
occides, Non maechaberis,</hi> et caetera. Ubi cum ille respondisset
haec se fecisse a juventute sua, addidit
etiam perfectionis praeceptum, ut venditis suis omnibus
et in pauperum eleemosynas erogatis haberet
thesaurum in coelo, et eumdem Dominum sequeretur <note>(Matth. XIX, 17-21)</note>.
Videant igitur non ei dictum esse
ut crederet et baptizaretur, quo solo adjutorio putant
isti venire hominem ad vitam; sed morum praecepta
homini data, quae utique sine fide custodiri observarique
non possunt. Nec tamen quia hic de insinuanda
fide Dominus videtur tacuisse, praescribimus nos atque
contendimus, morum tantummodo praecepta dicenda
esse hominibus ad vitam pervenire cupientibus.
Utraque enim mutuo connexa sunt, sicut ante dixi;
quia neque dilectio Dei potest esse in homine qui non
diligit proximum, nec dilectio proximi in eo qui non
diligit Deum. Ideo aliquando alterum sine altero, sive
<pb n="0211"/>
illud, sive illud, pro plena doctrina invenitur Scriptura
commemorare, ut etiam hoc modo intelligatur
alterum sine altero esse non posse: quia et qui credit
Deo, debet facere quod praecepit Deus; et qui propterea
facit quia praecepit Deus, necesse est ut credat
Deo.
</p>
          </div3>
        </div2>

<div2>
          <head>CAPUT XIV.</head>
<div3>
            <head>21.</head>
            <p>
 <hi>De tertia quaestione: quod
fides ad salutem non sufficit sine operibus.</hi> Quamobrem
jam illud videamus, quod excutiendum est a cordibus
religiosis, ne mala securitate salutem suam perdant,
si id eam obtinendam sufficere fidem putaverint, bene
autem vivere et bonis operibus viam Dei tenere neglexerint.
Nam etiam temporibus Apostolorum non intellectis
quibusdam subobscuris sententiis apostoli
Pauli, hoc eum quidam arbitrati sunt dicere, <hi>Faciamus
mala, ut veniant fona <note>(Rom. III, 8)</note>
            </hi>; quia dixerat, <hi>Lex
subintravit, ut abundaret delictum; ubi autem abundavit
delictum, superabundavit gratia <note>(Rom. V, 20)</note>
            </hi>. Quod ideo
verum est, quia legem accipientes homines qui de
suis viribus superbissime praesumebant, nec divinum
adjutorium vincendarum malarum concupiscentiarum
recta fide impetrantes, pluribus gravioribusque delictis
etiam lege praevaricata onerati sunt: ac sic magno
reatu compellente confugerunt ad fidem, qua misericordiam
indulgentiae mererentur, et auxilium a
Domino qui fecit coelum et terram <note>(Psal. CXX, 2)</note>; ut
diffusa per Spiritum sanctum charitate in cordibus
suis <note>(Rom. V, 5)</note>, cum dilectione agerent quae contra
saeculi hujus concupiscentias juberentur, secundum
id quod praedictum fuerat in Psalmo: <hi>Multiplicatae
sunt infirmitates eorum; postea acceleraverunt <note>(Psal.
XV, 4)</note>
            </hi>. Cum ergo dicit Apostolus arbitrari se justificari
hominem per fidem sine operibus legis <note>(Rom. IV)</note>;
non hoc agit, ut percepta ac professa fide opera justitiae
contemnantur, sed ut sciat se quisque per fidem
posse justificari, etiamsi legis opera non praecesserint.
Sequuntur enim justificatum, non praecedunt
justificandum. Unde in praesenti opere non opus est
latius disputare; praesertim quia modo de hac quaestione
prolixum librum edidi, qui inscribitur, de
Littera et Spiritu. Quoniam ergo haec opinio tunc fuerat
exorta, aliae apostolicae Epistolae, Petri, Joannis,
Jacobi, Judae, contra eam maxime dirigunt intentionem,
ut vehementer astruant fidem sine operibus non
prodesse: sicut etiam ipse Paulus, non qualemlibet
fidem, qua in Deum creditur, sed eam salubrem planeque
evangelicam definivit, cujus opera ex dilectione
procedunt: <hi>Et fides,</hi> inquit, <hi>quae per dilectionem operatur <note>(Galat. V, 6)</note>
            </hi>.
Unde illam fidem quae sufficere
ad salutem quibusdam videtur, ita nihil prodesse asseverat,
ut dicat: <hi>Si habeam omnem fidem, ita ut montes
transferam, charitatem autem non habeam, nihil
sum <note>(I Cor. XIII, 1)</note>
            </hi>. Ubi autem fidelis charitas operatur,
sine dubio bene vivitur. <hi>Plenitudo</hi> enim <hi>legis
charitas <note>(Rom. XIII, 10)</note>
            </hi>.
<pb n="0212"/>
</p>
          </div3>
<div3>
            <head>22. </head>
            <p>
Unde evidenter in secunda Epistola sua Petrus,
cum ad vitae et morum sanctitatem hortaretur, mundumque
istum transiturum praenuntiaret, coelos vero
novos et terram novam exspectari, quae justis inhabitanda
traderetur, ut ex hoc attenderent qualiter eos
oporteret vivere, ut habitatione illa digni fierent;
sciens de apostoli Pauli quibusdam subobscuris sententiis
nonnullos iniquos accepisse occasionem, ut
tanquam securi de salute quae in fide est, bene vivere
non curarent, commemoravit quaedam ad intelligendum
difficilia esse in Epistolis ejus, quae homines
perverterent, sicut et alias Scripturas, ad proprium
suum interitum: cum tamen et ille apostolus de salute
aeterna, quae nisi bene viventibus non daretur,
eadem sentiret, quae caeteri apostoli. Sic itaque Petrus: <hi>His ergo,</hi> 
 inquit, <hi>omnibus pereuntibus, quales
oportet vos esse in sanctis conversationibus et pietatibus,
exspectantes et properantes ad praesentiam diei Domini,
per quam coeli ardentes solventur, et elementa ardore
ignis decoquentur? novos vero coelos et terram novam
secundum promissa ipsius exspectamus, in quibus justitia
inhabitat. Quapropter, charissimi, haec exspectantes
satagite inviolati et immaculati apud eum reperiri in
pace, et Domini nostri patientiam salutem existimate.
Sicut et dilectissimus frater noster Paulus secundum
eam, quae data est illi, sapientiam scripsit vobis, ut et
in omnibus Epistolis, loquens in eis de his: in quibus
sunt difficilia quaedam intellectu, quae indocti et instabiles
pervertunt, sicut et caeteras Scripturas, ad proprium
suum interitum. Vos igitur, amantissimi, praescientes,
cavete ne infaustorum errore seducti decidatis a corroboratione
vestra: crescite vero in gratia et intellectu
Domini nostri et Salvatoris Jesu Christi. Ipsi gloria, et
nunc et in diem aeternitatis <note>(II Petr. III, 11-18)</note>
            </hi>.</p>
          </div3>
<div3>
            <head>23.</head>
            <p>
 Jacobus autem tam vehementer infestus est eis
qui sapiunt fidem sine operibus valere ad salutem,
ut illos etiam daemonibus comparet, dicens: <hi>Tu credis
quoniam unus est Deus: bene facis; et daemones credunt,
et contremiscunt.</hi> Quid brevius, verius, vehementius
dici potuit, cum et in Evangelio legamus hoc
dixisse daemonia, cum Christum Filium Dei confiterentur,
et ab illo corriperentur <note>(Marc. I, 24, 25)</note>,
quod in Petri confessione laudatum est <note>(Matth. XVI,
16, 17)</note>? <hi>Quid proderit,</hi> ait Jacobus, <hi>fratres mei, si
fidem dicat se quis habere, opera autem non habeat?
Numquid poterit fides salvare eum?</hi> Dicit etiam, <hi>Quia
fides sine operibus mortua est <note>(Jacobi II, 19, 14, 20)</note>
            </hi>.
Quousque ergo falluntur, qui de fide mortua sibi vitam
perpetuam pollicentur?
</p>
          </div3>
        </div2>

<div2>
          <head>CAPUT XV.</head>
<div3>
            <head>24.</head>
            <p>
 <hi>Locus Apostoli difficilis, male intellectus.
Refutatur opinio existimantium fidem sine operibus
prodesse ad salutem.</hi> Quapropter diligenter oportet
attendere quomodo accipienda sit apostoli Pauli illa
sententia, plane ad intelligendum difficilis, ubi ait: <hi>Fundamentum enim aliud nemo potest ponere, praeter id
quod positum est, quod est Christus Jesus. Si quis autem
<pb n="0213"/>
superaedificat super fundamentum hoc, aurum, argentum,
lapides pretiosos, ligna, fenum, stipulam, uniuscujusque
opus manifestabitur. Dies enim 
 declarabit, quia in igne revelabitur,
et uniuscujusque opus quale sit ignis probabit. Si
cujus opus permanserit, quod superaedificavit, mercedem
accipiet. Si cujus autem opus arserit, damnum patietur;
ipse autem salvus erit; sic tamen quasi per ignem <note>(I Cor.
III, 11-15)</note>
            </hi>. Quod quidam ita intelligendum putant, ut
illi videantur aedificare super hoc fundamentum, aurum,
argentum, lapides pretiosos, qui fidei quae in Christo
est, bona opera adjiciunt; illi autem fenum, ligna, stipulam,
qui cum eamdem fidem habeant, male operantur.
Unde arbitrantur per quasdam poenas ignis eos posse
purgari ad salutem percipiendam merito fundamenti.</p>
          </div3>
<div3>
            <head>25.</head>
            <p>
 Hoc si ita est, fatemur istos laudabili charitate
conari ut omnes indiscrete admittantur ad Baptismum,
non solum adulteri et adulterae, contra sententiam
Domini falsas nuptias praetendentes; verum etiam publicae
meretrices in turpissima professione perseverantes,
quas certe etiam nulla negligentissima Ecclesia
consuevit admittere, nisi ab illa primitus prostitutione
liberatas. Sed ista ratione cur non omni modo admittantur,
omnino non video. Quis enim non malit eas
posito fundamento, licet ligna, fenum et stipulam congerant,
aliquanto certe diuturniore igne purgari, quam
in aeternum perire? Sed falsa erunt illa, quae obscuritatem
ambiguitatemque non habent: <hi>Si habeam omnem
fidem, ita ut montes transferam, charitatem autem non habeam,
nihil sum;</hi> et, <hi>Quid proderit, fratres mei, si fidem
quis dicat se habere, opera autem non habeat? Numquid
poterit fides salvare eum?</hi> Falsum erit et illud: <hi>Nolite
errare; neque fornicatores, neque idolis servientes, neque
fures, neque avari, neque adulteri, neque molles, neque
masculorum concubitores, neque ebriosi, neque maledici,
neque rapaces regnum Dei possidebunt <note>(I Cor. VI, 9,
10)</note>
            </hi>. Falsum et illud: <hi>Manifesta sunt opera carnis,
quae sunt fornicationes, immunditiae, impudicitia, luxuria,
idolorum servitus, veneficia, inimicitiae, contentiones,
aemulationes, animositates, dissensiones, haereses, invidiae,
ebrietates, comessationes, et his similia, quae praedico
vobis, sicut et praedixi, quoniam qui talia agunt,
regnum Dei non possidebunt <note>(Galat. V, 19-21)</note>
            </hi>. Falsa
erunt haec. Si enim tantummodo credant et baptizentur,
quamvis in malis talibus perseverent, salvi erunt
per ignem: atque ideo in Christo baptizati, etiam qui
talia agunt, regnum Dei possidebunt. Frustra autem
dicitur, <hi>Et haec quidam fuistis</hi>, <hi>sed abluti estis <note>(I Cor.
VI, 11)</note>
            </hi>; quando et abluti haec sunt. Inaniter etiam illud
a Petro dictum videbitur, <hi>Sic et vos simili forma
Baptisma salvos facit, non carnis depositio sordium, sed
conscientiae bonae interrogatio <note>(I Petr. III, 21)</note>
            </hi>; siquidem
et habentes pessimas conscientias omnium flagitiorum
et scelerum plenas, nec eorum malorum poenitentia
mutatas, tamen Baptisma salvos facit propter fundamentum
<pb n="0214"/>
enim quod in eodem Baptismate ponitur, licet
per ignem, salvi erunt. Illud quoque non video
cur Dominus dixerit, <hi>Si vis venire ad vitam, serva mandata,</hi> 
et commemoravit ea quae ad bonos mores pertinent <note>(Matth. XIX, 17-19)</note>;
si etiam his non servatis ad vitam
veniri potest per solam fidem, quae <hi>sine operibus mortuaest.</hi> 
Illud deinde quomodo verum erit, quod eis quos
ad sinistram positurus est dicet: <hi>Ite in ignem aeternum,
qui paratus est diabolo et angelis ejus?</hi> Quos non increpat
 quia in eum non crediderunt, sed quia bona
opera non fecerunt. Nam profecto ne sibi quisquam de
fide, quae sine operibus mortua est, vitam promittat
aeternam, propterea omnes gentes segregaturum se
dixit, quae permixtae eisdem pascuis utebantur, ut
appareat eos illi dicturos, <hi>Domine, quando te vidimus</hi> 
illa et illa patientem, <hi>et non ministravimus tibi?</hi> qui
in eum crediderant, sed bona operari non curaverant,
tanquam de ipsa fide mortua ad vitam perveniretur
aeternam. An forte ibunt in ignem aeternum qui opera
misericordiae non fecerunt, et non ibunt qui aliena rapuerunt,
vel corrumpendo in se templum Dei in seipsos
immisericordes fuerunt; quasi opera misericordiae
prosint aliquid sine dilectione, dicente Apostolo, <hi>Si distribuam omnia mea pauperibus, charitatem autem
non habeam, nihil mihi prodest 
 <note>(I Cor. XIII, 3)</note>
            </hi>; aut
diligat quisquam proximum sicut se ipsum, qui non
diligit se ipsum? <hi>Qui</hi> enim <hi>diligit iniquitatem, odit animam
suam <note>(Psal. X, 6)</note>
            </hi>. Neque illud dici hic poterit,
in quo nonnulli se ipsos seducunt dicentes, ignem
aeternum dictum, non ipsam poenam aeternam: per
ignem quippe, qui aeternus erit, transituros arbitrantur
eos quibus propter fidem mortuam per ignem
promittunt salutem; ut videlicet ipse ignis aeternus
sit, combustio vero eorum, hoc est operatio ignis, non
sit in eos aeterna: cum et hoc praevidens Dominus, tanquam
Dominus, sententiam suam ita concluserit, dicens, <hi>Sic ibunt illi in combustionem aeternam, justi autem
in vitam aeternam 
 <note>(Matth. XXV, 32, 33, 41-46)</note>
            </hi>.
Erit ergo aeterna combustio, sicut ignis; et eos in illam
ituros Veritas dixit, quorum non fidem, sed bona
opera defuisse declaravit.</p>
          </div3>
<div3>
            <head>26.</head>
            <p>
 Si ergo haec omnia, et caetera quae innumerabilia
per omnes Scripturas sine ambiguitate dicta
reperiri possunt, falsa erunt; poterit verus esse ille
intellectus de lignis, feno et stipula, quod hi salvi
erunt per ignem, qui solam in Christum fidem tenentes
bona opera neglexerunt. Si autem ista et vera, et
clara sunt; procul dubio in illa Apostoli sententia
alius requirendus est intellectus, atque in his deputanda
est, quae Petrus dicit esse in scriptis ejus quaedam
difficilia intellectu, quae non debent homines
pervertere ad proprium suum interitum, ut contra
evidentissima testimonia Scripturarum securos faciant
de percipienda salute nequissimos, nequitiae suae pertinacissime
<pb n="0215"/>
cohaerentes, nec emendando aut poenitendo
mutatos.
</p>
          </div3>
        </div2>

<div2>
          <head>CAPUT XVI.</head>
<div3>
            <head>27.</head>
            <p>
 <hi>Locus Apostoli quomodo intelligendus.
Alius Apostoli locus frustra ab iis adductus, qui
fidem sine operibus salvare docent. Chananaeae fides qualis
laudata est.</hi> Hic a me fortasse quaeratur, de
ipsa Pauli apostoli sententia quid ego sentiam, et quonam
modo intelligendam putem. Fateor, hinc mallem
audire intelligentiores atque doctiores, qui sic
eam exponant, ut illa omnia vera et inconcussa permaneant,
quae supra commemoravi, et quaecumque
alia non commmemoravi, quibus apertissime Scriptura
testatur nihil prodesse fidem, nisi eam quam definivit
Apostolus, id est, <hi>quae per dilectionem operatur <note>(Galat.
V, 6)</note>
            </hi>; sine operibus autem salvare non posse, neque
praeter ignem, neque per ignem: quia si per ignem salvat
ipsa utique salvat. Absolute autem dictum est et aperte, <hi>Quid prodest, si dicat quis se fidem habere, opera autem
non habeat? Numquid poterit fides salvare eum?</hi> 
 Dicam
tamen, quam brevissime potero, etiam ipse quid sentiam
de illa sententia Pauli apostoli ad intelligendum
difficili; dummodo illud, quod ad meam professionem
attinet, praecipue teneatur, quod de hac me malle
dixi audire meliores. Fundamentum Christus est in
structura architecti sapientis; hoc expositione non indiget:
aperte enim dictum est, <hi>Fundamentum enim
aliud nemo potest ponere praeter id quod positum est,
quod est Christus Jesus.</hi> Si autem Christus, procul dubio
fides Christi: per fidem quippe habitat Christus
in cordibus nostris, sicut idem apostolus dicit <note>(Ephes.
III, 17)</note>. Porro si fides Christi, illa utique quam definivit
Apostolus, <hi>quae per dilectionem operatur.</hi> Non
enim fides illa daemonum, cum et ipsi credant et contremiscant,
et Filium Dei confiteantur Jesum, potest
accipi in fundamento. Quare, nisi quia non est fides
quae per dilectionem operatur, sed quae exprimitur
per timorem? Fides itaque Christi, fides gratiae christianae,
id est, ea fides quae per dilectionem operatur
posita in fundamento neminem perire permittit. Sed
quid sit aedificare super hoc fundamentum, aurum,
argentum, lapides pretiosos, et ligna, fenum, stipulam,
si subtilius disserere coner, vereor ne ad intelligendum
difficilior sit ipsa expositio: enitar tamen,
quantum Dominus adjuvat, et breviter, et quantum
potero, dilucide expedire quod sentio. Ecce ille qui
quaesivit a magistro bono, quid boni faceret, ut haberet
vitam aeternam; et audivit, si ad vitam venire vellet,
servanda sibi esse mandata: et cum quaereret quae
mandata, dictum est ei, <hi>Non occides, Non moechaberis,
Non furtum facies, Non falsum testimonium dices, Honora
patrem tuum et matrem tuam; et, Diliges proximum
tuum tanquam te ipsum.</hi> Haec faciens in fide Christi,
teneret procul dubio fidem quae per dilectionem operatur.
Neque enim diligeret proximum tanquam se
ipsum, nisi recepta dilectione Dei, sine qua non diligeret
se ipsum. Porro si faceret etiam quod Dominus
<pb n="0216"/>
addidit, dicens, <hi>Si vis perfectus esse, vade, vende omnia
quae habes, et da pauperibus, et habebis thesaurum
in coelo; et veni, sequere me <note>(Matth. XIX, 16-21)</note>
            </hi>; aedificaret
super illud fundamentum, aurum, argentum,
lapides pretiosos: non enim cogitaret, nisi quae sunt
Dei, quomodo placeret Deo; et hae cogitationes sunt,
quantum existimo, aurum, argentum, lapides pretiosi.
Porro si circa divitias suas carnali quodam teneretur
affectu, quamvis ex eis multas eleemosynas faceret,
nec ad eas augendas fraudis aliquid rapinaeque moliretur,
aut earum minuendarum vel amittendarum
metu in aliquod facinus flagitiumve laberetur (alioquin
jam se isto modo ab illius fundamenti stabilitate subtraheret),
sed propter carnalem, ut dixi, quem in eis
haberet affectum, quo talibus bonis sine dolore carere
non posset; aedificaret super fundamentum illud ligna,
fenum, stipulam: maxime si et uxorem sic haberet,
ut etiam propter ipsam cogitaret ea quae sunt
mundi, quomodo placeret uxori. Haec igitur quoniam
affectu dilecta carnali non sine dolore amittuntur,
propterea qui ea sic habent, ut habeant in fundamento
fidem quae per dilectionem operatur, neque
huic ista ulla ratione vel cupiditate praeponant, in eorum
amissione passi detrimentum, per ignem quemdam
doloris perveniunt ad salutem. A quo dolore atque
detrimento tanto est quisque securior, quanto ea
vel minus amaverit, vel tanquam non habens habuerit.
Qui vero propter illa vel tenenda vel adipiscenda,
homicidium, adulterium, fornicationem, idololatriam,
et similia quaeque commiserit, non propter fundamentum
per ignem salvabitur, sed amisso fundamento,
aeterno igne torquebitur.</p>
          </div3>
<div3>
            <head>28.</head>
            <p>
 Quamobrem et illud quod dicunt, veluti probare
cupientes quantum valeat sola fides, ubi Apostolus
dicit, <hi>Quod si infidelis discedit, discedat; non
est enim servituti subjectus frater vel soror in hujusmodi <note>(I Cor. VII, 15)</note>
            </hi>;
id est, ut propter fidem Christi
etiam ipsa uxor legitima societate conjuncta, sine ulla
culpa relinquatur, si cum viro christiano, propter
hoc quia christianus est, permanere noluerit: non
attendunt eo modo illam rectissime dimitti, si viro suo
dicat, Non ero uxor tua, nisi mihi vel de latrocinio
divitias congeras, aut nisi solita lenocinia, quibus nostram
domum transigebas, etiam christianus exerceas;
aut si quid aliud vel facinorosum vel flagitiosum in
viro noverat, quo delectata vel libidinem explebat,
vel facilem victum habebat, vel etiam incedebat ornatior.
Tunc enim ille cui hoc uxor dicit, si veraciter
egit poenitentiam ab operibus mortuis, quando
accessit ad Baptismum, habetque in fundamento
fidem quae per dilectionem operatur, procul dubio
plus tenebitur amore divinae gratiae, quam carnis uxoriae,
et membrum quod eum scandalizat, fortiter amputat.
Quemcumque autem in hac diremptione dolorem
cordis propter carnalem affectum conjugis sustinebit,
hoc est detrimentum quod patietur, hic est
ignis per quem feno ardente ipse salvabitur. Si autem
jam sic habebat uxorem tanquam non habens, non
<pb n="0217"/>
propter concupiscentiam, sed propter misericordiam,
ne forte eam salvam faceret, reddens potius quam
exigens debitum conjugale; profecto nec dolebit carnaliter,
cum ab illo tale connubium separabitur:
neque enim in ea cogitabat, nisi quae sunt Dei, quomodo
placeret Deo <note>(Ibid. 29-34)</note>. Ac per hoc in
quantum aurum, argentum, et lapides pretiosos illis
cogitationibus superaedificabat, in tantum detrimentum
nullum pateretur, in tantum ejus structura, quae
non erat fenea, nullo incendio cremaretur.</p>
          </div3>
<div3>
            <head>29.</head>
            <p>
 Sive ergo in hac tantum vita ista homines patiuntur,
sive etiam post hanc vitam talia quaedam
judicia subsequuntur, non abhorret, quantum arbitror,
a ratione veritatis iste intellectus hujusce sententiae.
Verumtamen etiam si est alius, qui mihi non
occurrit, potius eligendus; istum quamdiu tenemus,
non cogimur dicere injustis, non subditis, scelestis,
contaminatis, parricidis, matricidis, homicidis, fornicatoribus,
masculorum concubitoribus, plagiariis,
mendacibus, perjuris, et si quid aliud sanae doctrinae
adversatur, quae est secundum Evangelium gloriae
beati Dei <note>(I Tim. I, 9-11)</note>: Si tantummodo in Christum
credatis, et sacramentum Baptismi ejus accipiatis,
etiamsi vitam istam pessimam non mutaveritis,
salvi eritis.</p>
          </div3>
<div3>
            <head>30.</head>
            <p>
 Unde nec illa nobis mulier Chananaea praescribit,
quia Dominus ei quod petebat dedit, cum ante
dixisset, <hi>Non est bonum tollere panem filiorum, et mittere
canibus;</hi> quia ille cordis inspector mutatam vidit,
quando laudavit. Et ideo non ait, O canis, magna est
fides tua! sed, <hi>O mulier, magna est fides tua <note>(Matth.
XV, 26, 28)</note>
            </hi>! Mutavit vocabulum, quia mutatum vidit
affectum, atque illam correptionem ad fructum
pervenisse cognovit. Miror autem si laudaret in ea
fidem sine operibus; id est, fidem non talem quae
jam per dilectionem posset operari, fidem mortuam,
et quod Jacobus dicere minime dubitavit, fidem non
Christianorum, sed daemonum. Postremo si istam
Chananaeam nolunt intelligere mutasse perditos mores,
quando eam Christus contemnendo et corripiendo
redarguit: quoscumque invenerint tantummodo
credere, vitam vero inquinatissimam, nec saltem
occultare, sed etiam libere profiteri, ac nolle mutare;
sanent filios eorum, si possunt, sicut sanata est filia
Chananaeae mulieris; non tamen eos faciant membra
Christi, cum ipsi esse non desinant membra meretricis.
Illud sane non absurde intelligunt, eum peccare
in Spiritum sanctum, et esse sine venia reum aeterni
peccati, qui usque in finem vitae noluerit credere in
Christum: sed si recte intelligerent, quid sit credere
in Christum. Non enim hoc est habere daemonum
fidem, quae recte mortua perhibetur; sed fidem quae
per dilectionem operatur.
</p>
          </div3>
        </div2>

<div2>
          <head>CAPUT XVII.</head>
<div3>
            <head>31.</head>
            <p>
 <hi>Argumentum frustra ductum
ex parabolis zizaniorum et adductorum ad convivium
pro obstinatis in peccato admittendis ad Baptismum
Similitudo servi nolentis erogare talentum ad eamdem
<pb n="0218"/>
rem inutilis.</hi> Quae cum ita sint, quando tales ad Baptismum
non admittimus, non ante tempus zizania
evellere conamur, sed nolumus insuper, sicut diabolus,
zizania seminare: nec ad Christum volentes venire
prohibemus, sed eos ad Christum venire nolle,
ipsa sua professione convincimus: nec vetamus Christo
credere, sed demonstramus eos nolle Christo credere,
qui vel adulterium dicunt non esse quod ille
adulterium dicit esse, vel credunt adulteros ejus membra
posse esse, quos per Apostolum dicit regnum Dei
non possidere, et sanae doctrinae adversari, quae est
secundum Evangelium gloriae beati Dei. Unde non
sunt isti inter eos deputandi, qui ad convivium
nuptiarum venerunt; sed inter eos qui venire noluerunt.
Cum enim ipsi doctrinae Christi audent apertissime
contradicere, et sancto adversari Evangelio,
non venientes repelluntur, sed venire contemnunt.
Qui autem saeculo saltem verbis, etiamsi
non factis, renuntiant, veniunt quidem, et inter
triticum seminantur, et in aream congeruntur,
et ovibus aggregantur, et retia subeunt, et convivantibus
admiscentur; sed intus sive lateant, sive
pareant, tunc erit ratio tolerandi si potestas nulla
est corrigendi, nec debet esse praesumptio separandi.
Absit autem ut sic intelligamus quod scriptum
est, ad convivium nuptiarum adductos, <hi>quos invenerunt
bonos et malos <note>(Matth. XXII, 2-10)</note>
            </hi>, ut eos adduxisse
credantur, qui se malos perseveraturos professi
sunt. Alioquin ipsi servi patris familias zizania seminaverunt,
falsumque erit illud. <hi>Inimicus autem qui ea
seminavit, diabolus est <note>(Id. XIII, 39)</note>
            </hi>. Sed quia hoc
falsum esse non potest, adduxerunt <hi>servi bonos et malos,</hi> 
sive qui laterent, sive qui jam adducti, et intromissi
apparerent; sive <hi>bonos et malos</hi> dictum est
secundum quamdam humanam conversationem, in
qua etiam ii qui nondum crediderunt, vel laudari vel
vituperari solent. Unde est etiam et illud quod Dominus
monet discipulos, quos ad Evangelium praedicandum
primitus mittit, ut in quamcumque venerint
civitatem, quaerant quis illic dignus sit, ut apud eum
habitent, donec inde proficiscantur <note>(Id. X, 11)</note>. Profecto
ille dignus quis erit, nisi qui existimatione suorum
civium bonus habebitur? et quis indignus, nisi
qui eis malus innotuerit? Ex hoc utroque genere
veniunt ad Christi fidem, et sic adducuntur boni et
mali: quia et illi mali a mortuis operibus poenitentiam
non recusant. Si autem recusant, non intrare
cupientes repelluntur, sed ab introitu ipsi aperta contradictione
discedunt.</p>
          </div3>
<div3>
            <head>32.</head>
            <p>
 Erit ergo et servus ille securus, nec inter pigros
damnabitur, quod dominicum talentum noluerit
erogare; quandoquidem illi noluerunt quod erogabat
accipere. Propter illos enim haec similitudo
proposita est. <note>(Id. XXV, 14-30)</note>, qui nolunt suscipere
in Ecclesia dispensatoris officium, desidiosam
praetendentes excusationem, nolle se rationem reddere
de peccatis alienis; qui audiunt et non faciunt,
id est, accipiunt et non reddunt. Cum vero dispensator
fidelis et diligens, in erogando paratissimus, et
<pb n="0219"/>
lucrorum dominicorum avidissimus, dicit adultero,
Noli esse adulter, si vis baptizari; crede Christo,
qui hoc quod facis dicit esse adulterium, si vis baptizari;
noli esse membrum meretricis, si vis fieri
membrum Christi: ille autem respondet, Non obedio,
non facio: ipse non vult veram pecuniam dominicam
accipere, sed suam potius adulterinam vult thesauris
dominicis importare. Si autem se facturum profiteretur,
nec faceret, nec postea quolibet modo corrigi
posset; inveniretur quid de illo fieret, ne aliis inutilis
esset, qui sibi utilis esse non posset: ut si intra
retia Domini bona piscis malus esset, non tamen pisces
Domini sui malis retibus irretiret; hoc est, ut si
haberet in Ecclesia vitam malam, non tamen illic institueret
doctrinam malam. Cum enim tales facta sua
talia defendunt, vel in eis se perseveraturos apertissime
profitentes admittuntur ad Baptismum; nihil videtur
aliud praedicari, nisi fornicatores et adulteros
etiam usque in vitae hujus finem in ea nequitia
permanentes, regnum Dei possessuros, et merito
fidei, quae sine operibus mortua est, ad vitam aeternam
salutemque venturos. Haec sunt mala retia, quae
cavere debent praecipue piscatores: si tamen illa
evangelica similitudine piscatores episcopi, vel inferioris
ordinis Ecclesiarum praepositi intelligendi sunt;
quia dictum est, <hi>Venite, et faciam vos piscatores hominum <note>(Matth. IV, 19)</note>
            </hi>.
Retibus enim bonis capi
possunt pisces et boni et mali; retibus autem malis
capi non possunt pisces boni. Quoniam in doctrina
bona et bonus potest esse qui audit et facit, et malus
qui audit et non facit: in doctrina vero mala,
et qui eam veram putat, quamvis ei non obtemperet,
malus est; et qui obtemperat, pejor est.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>33.</head>
            <p>
 <hi>Prohiberi pertinaces malos a Baptismo
non novum.</hi> Illud sane mirabile est, quod fratres
qui aliter sapiunt, cum debeant ab ista vel nova
vel vetere, perniciosa tamen opinione discedere, ipsi
insuper dicunt novam esse doctrinam, qua nequissimi
homines in suis flagitiis se perseveraturos in propatulo
profitentes non admittuntur ad Baptismum:
quasi nescio ubi peregrinentur, quando meretrices et
histriones, et quilibet alii publicae turpitudinis professores,
nisi solutis aut disruptis talibus vinculis, ad
christiana sacramenta non permittuntur accedere;
qui utique secundum istorum sententiam omnes admitterentur,
nisi antiquum et robustum morem sancta
Ecclesia retineret, ex illa scilicet liquidissima veritate
venientem, qua certum habet, <hi>quoniam qui talia
agunt, regnum Dei non possidebunt <note>(Galat. V, 19-21,
et I Cor. VI, 9, 10)</note>
            </hi>. Et nisi egerint ab his mortuis
operibus poenitentiam, accedere ad Baptismum non
sinuntur: si autem subrepserint, nisi vel postea mutati
egerint, salvi esse non possunt. Sed ebriosi,
avari, maledici, et si qua alia vitia damnabilia apertis
factis convinci redarguique non possunt; praeceptis
tamen et catechismis validissime flagellantur, atque
omnes tales mutata in melius voluntate ad
<pb n="0220"/>
Baptismum videntur accedere. Sed si forte adulteros,
quos non lex humana, sed divina condemnat, id est,
qui alienas uxores tanquam suas habent, vel feminas
quae alienos maritos, alicubi negligentius admitti solere
adverterunt; ex illis rectis debent conari ista corrigere,
hoc est, ut etiam isti non admittantur; non
ex his pravis illa recta depravare, ut neque de morum
correctione catechizandos esse censeant Competentes;
et consequenter omnes etiam illarum publicarum
turpitudinum et scelerum professores, hoc est,
meretrices, lenones, gladiatores, ac si quid hujusmodi
est, etiam in illis malis permanentes, admitti oportere
arbitrentur. Omnia quippe illa quae Apostolus
enumerat, concludens, <hi>quoniam qui talia agunt, regnum
Dei non possidebunt;</hi> qui vehementius agunt,
manifestata sibi congruenter increpant, et resistentes
atque in eis se permansuros profitentes ad accipiendum
Baptismum non admittunt.
</p>
          </div3>
        </div2>

<div2>
          <head>CAPUT XIX.</head>
<div3>
            <head>34.</head>
            <p>
 <hi>Tria flagitia etiam benigniorum
hominum consensu mortifera et excommunicatione punienda.
Unde factum ut de adulterinis conjugiis non
ageretur in catechismis. Matrimonium cum infidelibus.</hi> 
Qui autem opinantur caetera eleemosynis facile
compensari, tria tamen mortifera esse non dubitant
et excommunicationibus punienda, donec poenitentia
humiliore sanentur, impudicitiam, idololatriam, homicidium.
Neque nunc opus est quaerere qualis sit
eorum ista sententia, et utrum corrigenda, an approbanda,
ne opus susceptum mittamus in longum propter
eam quaestionem, quae huic absolvendae minime
necessaria est. Sufficit enim, quia si omnia non sunt
admittenda ad Baptismi sacramentum, inter haec
omnia est adulterium: si autem tria illa sola excipienda
sunt, etiam in his tribus est adulterium, unde ista
disputatio nata est.</p>
          </div3>
<div3>
            <head>35.</head>
            <p>
 Sed quoniam malorum christianorum mores,
qui fuerunt antea etiam pessimi, habuisse non videntur
hoc malum, ut alienas uxores ducerent viri, aut
alienis viris feminae nuberent; inde fortasse apud
quasdam Ecclesias negligentia ista subrepsit, ut in
catechismis Competentium nec quaererentur nec percuterentur
 haec vitia; atque inde factum est, ut inciperent
et defendi: quae tamen in baptizatis rara sunt
adhuc, si ea nos negligendo non densa faciamus. Talem
quippe in quibusdam negligentiam, in aliis imperitiam,
in aliis ignorantiam probabiliter Dominus
somni nomine significasse intelligitur, ubi ait: <hi>Cum
autem dormirent homines, venit inimicus, et superseminavit
zizania <note>(Matth. XIII, 25)</note>
            </hi>. Hinc autem existimandum
est non ea primum apparuisse in moribus
quamvis malorum christianorum, quoniam beatus Cyprianus
in epistola de Lapsis, cum deplorando et arguendo
multa commemoraret, quibus merito dicit indignationem
Dei fuisse commotam, ut intolerabili
<pb n="0221"/>
persecutione Ecclesiam suam sineret flagellari, haec
ibi omnino non nominat: cum etiam illud non taceat,
et ad eosdem mores malos pertinere confirmet, jungere
cum infidelibus vinculum matrimonii, nihil aliud
esse asserens, quam prostituere Gentilibus membra
Christi: quae nostris temporibus jam non putantur
esse peccata; quoniam revera in Novo Testamento
nihil inde praeceptum est, et ideo aut licere creditum
est, aut velut dubium derelictum. Sicut etiam illud
ambiguum est, utrum Herodes mortui duxerit, an
vivi fratris uxorem: et ideo non ita claret, quid
Joannes ei non licere dicebat <note>(Matth. XIV, 3, 4)</note>. De
concubina quoque, si professa fuerit nullum se alium
cognituram, etiamsi ab illo cui subdita est dimittatur,
merito dubitatur utrum ad percipiendum Baptismum
non debeat admitti. Quisquis etiam uxorem in adulterio
deprehensam dimiserit, et aliam duxerit, non
videtur aequandus eis qui excepta causa adulterii dimittunt
et ducunt: et in ipsis divinis sententiis ita
obscurum est utrum et iste, cui quidem sine dubio
adulteram licet dimittere, adulter tamen habeatur si
alteram duxerit, ut, quantum existimo, venialiter ibi
quisque fallatur. Quamobrem quae manifesta sunt impudicitiae
crimina, omni modo a Baptismo prohibenda
sunt, nisi mutatione voluntatis et poenitentia corrigantur;
quae autem dubia, omni modo conandum
est ne fiant tales conjunctiones. Quid enim opus est in
tantum discrimen ambiguitatis caput mittere? Si autem
factae fuerint, nescio utrum ii qui fecerint, similiter
ad Baptismum non debere videantur admitti.
</p>
          </div3>
        </div2>

<div2>
          <head>CAPUT XX.</head>
<div3>
            <head>36.</head>
            <p>
 <hi>Ordo curationis erga baptizandos
tenendus.</hi> Quantum attinet igitur ad doctrinam salubrem
veritatis, ne cuiquam mortifero peccato perniciosissima
securitas detur, vel etiam pestilentiosissima
tribuatur auctoritas, iste curationis ordo est, ut
baptizandi credant in Deum Patrem et Filium et Spiritum
sanctum, eo ritu quo Symbolum traditur; et a
mortuis operibus agant poenitentiam, omniumque se
omnino praeteritorum remissionem in Baptismo accepturos
esse non dubitent: non ut peccare liceat, sed
ut peccasse non noceat; ut sit facti remissio, non permissio
faciendi. Tunc vere dici potest, etiam spiritualiter, <hi>Ecce sanus factus es, jam noli peccare 
 <note>(Joan.
V, 14)</note>
            </hi>: quod Dominus de corporali sanitate ideo
dixit, quoniam sciebat ei quem salvum fecerat, meritis
peccatorum illum etiam carnis accidisse languorem.
Hi autem ei homini qui et baptizandus adulter
ingreditur, et baptizatus adulter egreditur, miror
quomodo dici existiment, <hi>Ecce sanus factus es.</hi> Quis
enim gravis et exitiabilis morbus erit, si adulterium
sanitas erit?
</p>
          </div3>
        </div2>

<div2>
          <head>CAPUT XXI.</head>
<div3>
            <head>37.</head>
            <p>
 <hi>Apostolorum factum non iis favere
qui volunt adulteros admitti ad Baptismum. Perperam
dici Judaeos propter solam infidelitatem deletos. Regnum
coelorum vim pati non dictum de fide sine charitate.</hi> 
Sed in tribus millibus, inquiunt, quos uno die
<pb n="0222"/>
Apostoli baptizarunt, et in tot millibus credentium,
in quibus Apostolus ab Jerusalem usque in Illyricum
Evangelium replevit <note>(Rom. XV, 19)</note>, erant utique aliqui
alienis uxoribus copulati, vel feminae alienis maritis:
in quibus regulam Apostoli constituere debuerunt,
quae deinceps in Ecclesiis servaretur, utrum
non admitterentur ad Baptismum, nisi illa adulteria
correxissent. Quasi non similiter adversus eos dici
possit quod non inveniunt aliquem commemoratum,
qui cum talis esset, admissus est. Aut vero possint
singulorum hominum crimina, quod infinitum erat,
commemorari; cum generalis illa regula satis superque
sufficiat, ubi Petrus pluribus verbis testificans
baptizandis ait, <hi>Eripite vos ab hoc saeculo pravo <note>(Act.
II, 40, 41)</note>
            </hi>. Quis enim dubitet ad hujus saeculi pravitatem
adulteria pertinere, et illos qui elegerint in
eadem iniquitate persistere? Similiter autem dici potest
publicas meretrices, quas utique ad Baptismum,
nisi ab illa turpitudine liberatas, nulla admittit Ecclesia,
potuisse inveniri in tot millibus tunc credentium
per tot gentes, et de his suscipiendis vel prohibendis
constituere Apostolos exempla debuisse.
Verumtamen de quibusdam minoribus possumus
conjectare majora. Si enim ad baptismum Joannis
venientes publicani prohibiti sunt aliquid amplius
exigere, quam quod eis fuerat constitutum <note>(Luc. III,
13)</note>; miror si venientibus ad baptismum Christi
posset permitti adulterium.</p>
          </div3>
<div3>
            <head>38.</head>
            <p>
 Commemoraverunt etiam Israelitas multa mala
et gravia perpetrasse, et effudisse multum sanguinem
prophetarum, nec tamen ex his factis penitus meruisse
deleri, sed ex infidelitate sola, qua in Christum
credere noluerunt: non intuentes quia peccatum
eorum non hoc solum fuit, quia in Christum non
crediderunt, verum etiam quia Christum occiderunt;
quorum unum pertinet ad crimen incredulitatis, alterum
ad crimen crudelitatis. Illud ergo est contra fidem
rectam, istud contra bonam vitam. Utroque
autem vitio caret qui fidem Christi habet, non sine
operibus mortuam, quae etiam in daemonibus invenitur <note>(Jacobi II, 20, 19)</note>;
sed fidem gratiae, quae per
dilectionem operatur <note>(Galat. V, 6)</note>.</p>
          </div3>
<div3>
            <head>39.</head>
            <p>
 Haec est fides de qua dicitur; <hi>Regnum coelorum
intra vos est <note>(Luc. XVII, 21)</note>
            </hi>. Hoc enim diripiunt
qui vim faciunt credendo, impetrantes Spiritum charitatis,
ubi est plenitudo legis <note>(Rom. XIII, 10)</note>, sine
qua lex in littera reos faciebat etiam praevaricationis.
Non itaque putandum est ideo dictum, <hi>Regnum coelorum
vim patitur, et qui vim faciunt, diripiunt illud <note>(Matth. XI, 12)</note>
            </hi>;
quia etiam mali tantummodo credendo
et pessime vivendo perveniunt in regnum
coelorum: sed quia reatus ille praevaricationis, quem
sola lex, id est, littera sine spiritu jubendo faciebat,
credendo solvitur, et violentia fidei Spiritus sanctus
impetratur; per quem diffusa charitate in cordibus
nostris <note>(Rom. V, 5)</note>, lex non timore poenae, sed justitiae
amore completur.
</p>
          </div3>
        </div2>

<div2>
          <head>CAPUT XXII.</head>
<div3>
            <head>40.</head>
            <p>
 <hi>Cognitio Dei quaenam vera et ad
<pb n="0223"/>vitam aeternam conducens. Indulgentia non obstinatis,
sed a peccato recedentibus speranda.</hi> Nequaquam ergo
mens incauta fallatur, ut se existimet Deum cognovisse,
si eum fide mortua, hoc est, sine bonis operibus
confiteatur, more daemonum; et ideo se jam
non dubitet ad vitam aeternam esse venturam, quia
Dominus dicit, <hi>Haec est autem vita aeterna, ut cognoscant
te unum verum Deum, et quem misisti Jesum
Christum <note>(Joan. XVII, 3)</note>
            </hi>. Venire quippe debet etiam
illud in mentem, quod scriptum est, <hi>In hoc cognoscimus
eum, si mandata ejus servemus. Qui dicit, Quia
cognovi eum, et mandata ejus non servat, mendax est,
et in hoc veritas non est <note>(I Joan. II, 3, 4)</note>
            </hi>. Et ne quisquam
existimet mandata ejus ad solam fidem pertinere:
quanquam dicere hoc nullus est ausus, praesertim
quia <hi>mandata</hi> dixit, quae ne multitudine cogitationem
spargerent, <hi>In illis duobus tota Lex pendet
et Prophetae <note>(Matth. XXII, 40)</note>
            </hi>: licet recte dici possit
ad solam fidem pertinere Dei mandata, si non mortua,
sed viva illa intelligatur fides, quae per dilectionem
operatur; tamen postea Joannes ipse aperuit
quid diceret, cum ait: <hi>Hoc est mandatum ejus, ut
credamus nomini Filii ejus Jesu Christi, et diligamns
invicem <note>(I Joan. III, 23)</note>
            </hi>.</p>
          </div3>
<div3>
            <head>41.</head>
            <p>
 Hoc itaque prodest, in Deum recta fide credere,
Deum colere, Deum nosse, ut et bene vivendi
ab illo sit nobis auxilium, et si peccaverimus, ab illo
indulgentiam mereamur; non in factis quae odit securi
perseverantes, sed ab eis recedentes, eique
dicentes, <hi>Ego dixi, Domine, miserere mei; sana animam
meam, quoniam peccavi tibi <note>(Psal. XL, 5)</note>
            </hi>: quod
non habent cui dicant, qui non in eum credunt; et
frustra dicunt qui cum tam longe ab illo sint, a gratia
Mediatoris alieni sunt. Hinc illa verba sunt in libro
Sapientiae, quae nescio quomodo intelligit perniciosa
securitas: <hi>Et si peccaverimus, tui sumus;</hi> quoniam
scilicet bonum et magnum Dominum habemus, qui
et velit atque possit poenitentium peccata sanare,
non qui minime audeat permanentes in malignitate
disperdere. Denique cum dixisset, <hi>tui sumus;</hi> addidit, <hi>scientes potentiam tuam:</hi> 
 utique potentiam, cui se subtrahere
nequeat aut occultare peccator. Ideoque secutus
adjunxit: <hi>Non peccabimus autem, scientes quoniam
tui sumus deputati <note>(Sap. XV, 2)</note>
            </hi>. Quis enim digne
cogitans habitationem apud Deum, in qua omnes
praedestinatione sunt deputati, qui secundum propositum
vocati sunt, non enitatur ita vivere, ut tali
habitationi congruat? Quod ergo et Joannes dicit, <hi>Haec scripsi vobis, ut non peccetis; et si quis peccaverit,
advocatum habemus apud Patrem, Jesum Christum
justum; et ipse est exoratio pro peccatis nostris 
 <note>(I Joan.
II, 1, 2)</note>
            </hi>: non id agit, ut cum securitate peccemus;
sed ut recedentes a peccato, si quod admissum est,
propter illum advocatum, quem non habent infideles,
minime de indulgentia desperemus.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>42.</head>
            <p>
 <hi>Locus Apostoli ab adversariis
<pb n="0224"/>
male intellectus. Judicium in Scripturis pro aeterna
damnatione. An soli fideles mali intelligendi sint ituri
in resurrectionem judicii, ut judicium non sit aeterna
damnatio.</hi> Nec de his igitur verbis mitior ulla conditio
promittenda est, sic in Deum credere volentibus, ut
permaneant in perditis moribus: multo minus de
illis ubi Apostolus ait, <hi>Qui sine Lege peccaverunt, sine
Lege peribunt; qui autem in Lege peccaverunt, per Legem
judicabuntur <note>(Rom. II, 12)</note>
            </hi>; tanquam hoc loco
aliquid distet inter perire et judicari, cum alio verbo
hoc idem significatum sit. Solent enim Scripturae judicium
etiam pro aeterna damnatione ponere: sicut
in Evangelio Dominus loquitur, <hi>Veniet hora, in qua
omnes qui sunt in monumentis audient vocem ejus; et
procedent qui bene fecerunt in resurrectionem vitae; qui
autem male egerunt in resurrectionem judicii <note>(Joan. V,
28, 29)</note>
            </hi>. Neque hic dictum est, Hoc qui crediderunt,
illud autem qui non crediderunt; sed, Hoc <hi>illi qui
bene egerunt,</hi> illud <hi>qui male egerunt.</hi> Inseparabilis est
quippe bona vita a fide quae per dilectionem operatur;
imo vero ea ipsa est bona vita. Videmus itaque
resurrectionem judicii dixisse Dominum pro resurrectione
damnationis aeternae. De omnibus quippe
resurrecturis (ubi procul dubio erunt etiam ii qui
omnino non credunt; neque enim ipsi non sunt in
monumentis) duas partes fecit, alios in resurrectionem
vitae, alios in resurrectionem judicii resurrecturos
esse declarans.</p>
          </div3>
<div3>
            <head>43.</head>
            <p>
 Quod si dicunt non ibi intelligendos etiam eos
qui omnino non credunt, sed eos qui per ignem
salvi erunt, quia crediderunt, etiamsi male vixerunt,
ut eorum transitoriam poenam judicii nomine significatam
arbitrentur. Quanquam hoc impudentissime
dicatur, cum omnino Dominus omnes resurrecturos,
in quibus sine dubio et increduli erunt, in duo diviserit, <hi>vitam</hi> 
 et <hi>judicium;</hi> ita volens judicium aeternum
intelligi, quamvis hoc non addiderit, sicut et
vitam. Neque enim ait, in resurrectionem vitae aeternae;
cum aliud utique intelligi noluerit. Videant
tamen quid responsuri sunt, ubi ait, <hi>Qui autem non
credit, jam judicatus est <note>(Id. III, 18)</note>
            </hi>. Nam hic procul
dubio, aut judicium pro poena aeterna positum intelligunt,
aut per ignem salvos futuros etiam incredulos
dicere audebunt quoniam, <hi>Qui non credit,</hi> inquit, <hi>jam judicatus est,</hi> 
 hoc est, jam judicio destinatus:
et non erit quod pro magno beneficio polliceantur
credentibus nequiterque viventibus, quando et ii qui
non credunt non erunt perdendi, sed judicandi.
Quod si dicere non audent, non audeant aliquid mitius
polliceri eis de quibus dictum est, <hi>per Legem judicabuntur;</hi> 
quia constat judicium etiam pro aeterna
damnatione solere nominari. Quid, quod invenimus
non solum minime mitioris, verum etiam deterioris
conditionis esse illos qui scientes peccant? Hi sunt
enim maxime qui legem acceperunt. Nam sicut scriptum
est, <hi>Ubi lex non est, nec praevaricatio <note>(Rom. IV,
15)</note>
            </hi>. Hinc est et illud, <hi>Concupiscentiam nesciebam nisi
lex diceret, Non concupisces. Occasione itaque accepta,
<pb n="0225"/>
peccatum per mandatum operatum est in me omnem
concupiscentiam <note>(Rom. VII, 7, 8)</note>
            </hi>; et alia multa quae de
hac re idem apostolus dicit. Ab hoc reatu graviore
liberat gratia Spiritus sancti per Jesum Christum Dominum
nostrum, quae diffusa charitate in cordibus
nostris donat justitiae delectationem, qua immoderatio
concupiscentiae superetur. Hinc itaque confirmatur
non solum nihil mitius, sed gravius aliquid
intelligendum, de quibus dictum est, <hi>Qui in Lege
peccaverunt, per Legem judicabuntur;</hi> quam de illis
qui sine Lege peccantes sine Lege peribunt: nec pro
poena transitoria hoc loco dictum judicium, sed pro
ea qua etiam non credentes judicabuntur.</p>
          </div3>
<div3>
            <head>44.</head>
            <p>
 Nam qui hac utuntur sententia ad promittendam
salutem per ignem, illis qui etiam credentes
pessime vivunt, ut eis dicant, <hi>Qui sine Lege peccaverunt,
sine Lege peribunt; qui autem in Lege peccaverunt,
per Legem judicabuntur,</hi> tanquam dictum sit,
non peribunt, sed per ignem salvi erunt; nec illud
attendere potuerunt, hoc Apostolum de illis qui sine
Lege et illis qui in Lege peccaverunt dixisse, cum
de Gentibus et de Judaeis ageret; ut non tantum
Gentibus, sed utrisque gratiam Christi, qua liberentur,
necessariam demonstraret: quod tota ipsa
Epistola ad Romanos evidenter ostendit. Jam ergo
etiam Judaeis in lege peccantibus, de quibus dictum
est, <hi>per Legem judicabuntur,</hi> non eos liberante gratia
Christi, promittant, si placet, per ignem salutem;
quoniam de his dictum est, <hi>per Legem judicabuntur.</hi> 
Quod si non faciunt, ne contra se ipsos veniant,
qui eos gravissimo infidelitatis crimine obstrictos
esse dicunt: utquid transferunt ad infideles et fideles
in eo quod ad fidem Christi attinet, illud quod
dictum est de iis qui sine Lege et iis qui in Lege
peccaverunt, cum de Judaeis et de Gentibus ageretur,
ut ad Christi gratiam utrique invitarentur?
</p>
          </div3>
        </div2>

<div2>
          <head>CAPUT XXIV.</head>
<p> <hi>Libertas fidei non sit fidelibus
velamen malitiae.</hi> Neque enim dictum est, Qui sine
fide peccaverunt, sine fide peribunt; qui autem in
fide peccaverunt, per fidem judicabuntur: sed, <hi>sine
Lege</hi> dictum est, et, <hi>in Lege;</hi> ut satis appareret illam
causam tangi, quae inter Gentes et Judaeos
agebatur, non quae inter bonos malosque Christianos.</p>
<div3>
            <head>45.</head>
            <p>
 Quanquam si illo loco legem pro fide accipi
volunt, quod nimis importunum et absurdum est,
etiam hinc apertissimam possunt legere sententiam
apostoli Petri, qui cum loqueretur de iis qui in occasionem
carnis acceperant, et in velamentum malitiae,
quod scriptum est, <hi>nos</hi> ad Novum Testamentum pertinentes, <hi>non ancillae</hi> 
 filios esse, <hi>sed liberae, qua libertate
Christus nos liberavit <note>(Galat. IV, 31)</note>
            </hi>; et putaverant
hoc esse libere vivere, ut tanquam de tanta
redemptione securi, quidquid liberet licere sibi arbitrarentur,
non intuentes quod dictum est, <hi>Vos in
libertatem vocati estis, fratres; tantum ne libertatem in
<pb n="0226"/>
occasionem carnis detis <note>(Id. V, 13)</note>
            </hi>; unde et ipse Petrus
dicit, <hi>Liberi, non sicut velamentum malitiae habentes
libertatem <note>(I Petr. II, 16)</note>
            </hi>: ait de illis et in secunda
Epistola sua, <hi>Hi sunt fontes sicci, et nebulae a turbine
exagitatae, quibus caligo tenebrarum reservata est: superba
enim vanitatis loquentes illiciunt in concupiscentii
carnis impudicitiae eos qui paululum effugerunt, in error
conversati, libertatem illis promittentes, cum ipsi serv
sint corruptionis. A quo enim quis devictus est, huic et
servus addictus est. Si enim refugientes coinquinationes
mundi in agnitionem Domini nostri et conservatoris Jesu
Christi, his rursus implexi superantur, facta sunt illis
posteriora deteriora prioribus. Melius enim erat illis non
cognoscere viam justitiae, quam cognoscentes retrorsum
reflecti a tradito sibi sancto mandato. Contigit enim illis
res veri proverbii, Canis reversus ad suum vomitum, et
sus lota in volutabris coeni.</hi> Quid adhuc promittitur
contra istam manifestissimam veritatem conditio melior
iis qui cognoverunt viam justitiae, hoc est, Dominum
Christum, et perdite vivunt, quam si omnino
non cognovissent; cum apertissime dicatur, <hi>Melius
erat illis non cognoscere viam justitiae, quam cognoscentes
retrorsum reflecti a tradito sibi sancto mandato?</hi> 
</p>
          </div3>
        </div2>

<div2>
          <head>CAPUT XXV.</head>
<div3>
            <head>46.</head>
            <p>
 <hi>Sanctum mandatum quid, idque
cognoscentes ac transgredientes quae poena maneat. Poena
transitoria baptizatis scelerate viventibus non promittenda.</hi> 
Neque enim illud hoc loco intelligendum
est sanctum mandatum, quo praeceptum est ut in
Deum credamus; quanquam eo ipso totum continetur,
si eam intelligamus fidem credentium, quae per
dilectionem operatur: sed aperte expressit quid diceret
sanctum mandatum, id est, quo praeceptum est
ut ab hujus mundi coinquinationibus recedentes casta
conversatione vivamus. Sic enim ait: <hi>Si enim refugientes
coinquinationes mundi in agnitionem Domini
nostri et conservatoris Jesu Christi, his rursus implexi
superantur, facta sunt illis posteriora deteriora prioribus.</hi> 
Non ait, refugientes ignorantiam Dei, aut refugientes
infidelitatem saeculi, vel tale aliquid; sed, <hi>coinquinationes mundi,</hi> 
 in quibus est utique omnis
immunditia flagitiorum. Nam de his superius loquens,
dixit, <hi>Coepulantes vobiscum, oculos habentes plenos
adulterii et indesinentis peccati <note>(II Petr. II, 13-22)</note>
            </hi>.
Ideo etiam fontes siccos eos appellat: fontes videlicet,
quod acceperint agnitionem Domini Christi; siccos
autem, quia non congruenter vivunt. De talibus
quippe etiam Judas apostolus loquens, <hi>Ii sunt,</hi> inquit, <hi>qui in dilectionibus vestris maculati coepulantur, sine
timore semetipsos pascentes, nubes sine aqua 
 <note>(Judae I,
12)</note>
            </hi>; et caetera. Quod enim Petrus ait, <hi>Coepulantes
vobiscum, oculos habentes plenos adulterii;</hi> hoc Judas, <hi>In dilectionibus vestris maculati coepulantur.</hi> 
 Mixti
sunt enim bonis in epulis Sacramentorum et dilectionibus
plebium. Et quod Petrus ait, <hi>Fontes sicci;</hi> hoc
Judas, <hi>Nubes sine aqua;</hi> hoc Jacobus, <hi>Fides mortua <note>(Jacobi II, 20)</note>
            </hi>.</p>
          </div3>
<div3>
            <head>47.</head>
            <p>
 Non itaque promittatur poena ignis transitoria
turpiter scelerateque vivetibus, quia viam justitiae
<pb n="0227"/>
cognoverunt, quibus melius erat non cognoscere,
sicut veracissima Scriptura testatur. De talibus quippe
etiam Dominus ait, <hi>Et erunt novissima illius hominis
pejora quam erant prima <note>(Matth. XII, 45)</note>
            </hi>; quoniam
purgationis suae habitatorem Spiritum sanctum non
recipiens, fecit in se immundum spiritum multipliciorem
redire. Nisi forte ideo sunt isti, de quibus agitur,
meliores habendi, quia non redierunt ad immunditiam
adulteriorum, sed ab ea non recesserunt; nec purgati
se rursus inquinaverunt, sed purgari recusaverunt.
Neque enim, ut relevata conscientia intrent ad
Baptismum, dignantur saltem vomere pristinas immunditias,
quas canum more iterum sorbeant; sed
in lavacri ipsius sanctitate pertinaciter crudo pectore
indigestam nequitiam tenere contendunt: nec occultant
eam pollicitatione vel ficta, sed impudentia professionis
eructant: nec exeuntes de Sodomis more
uxoris Loth, in praeterita iterum attendunt <note>(Gen. XIX,
26)</note>, sed omnino de Sodomis dedignantur exire; imo
ad Christum cum Sodomis conantur intrare. Paulus
apostolus dicit, <hi>Qui prius fui blasphemus et persecutor
et injuriosus; sed misericordiam consecutus sum, quia
ignorans feci in incredulitate <note>(I Tim. I, 13)</note>
            </hi>: et istis
dicitur, Tunc potius misericordiam consequemini, si
scientes male vixeritis in ipsa fide. Nimis longum est,
et pene infinitum omnia testimonia Scripturarum velle
colligere, quibus apparet non solum non esse mitiorem
causam eorum qui scientes, quam qui nescientes
vitam nequissimam et iniquissimam ducunt, verum
etiam hoc ipso esse graviorem: proinde ista suffecerint.
</p>
          </div3>
        </div2>

<div2>
          <head>CAPUT XXVI.</head>
<div3>
            <head>48.</head>
            <p>
 <hi>Baptismo nisi vita respondeat,
non obtinebitur regnum coelorum. Peccata triplicis generis
triplici remedio sananda.</hi> Caveamus ergo diligenter
in adjutorio Domini Dei nostri non facere
homines male securos, dicentes eis quod si fuerint in
Christo baptizati, quomodolibet in ea fide vixerint,
eos ad salutem aeternam esse venturos: ne sic faciamus
Christianos, quomodo Judaei proselytos, quibus
Dominus ait, <hi>Vae vobis, Scribae et Pharisaei, qui circumitis
mare et terram, facere unum proselytum; cum
autem feceritis, facitis eum filium gehennae duplo quam
vos estis <note>(Matth. XXIII, 15)</note>
            </hi>. Sed potius sanam doctrinam
Dei magistri in utroque teneamus; ut sancto
Baptismo consona sit vita christiana, nec cuiquam
homini, si utrumlibet defuerit, vita promittatur aeterna.
Qui enim dixit, <hi>Nisi quis renatus fuerit ex aqua et
Spiritu</hi>, <hi>non intrabit in regnum coelorum <note>(Joan. III,
5)</note>
            </hi>; ipse etiam dixit, <hi>Nisi abundaverit justitia vestra
super Scribarum et Pharisaeorum, non intrabitis in regnum
coelorum <note>(Matth. V, 20)</note>
            </hi>. De illis quippe ait: <hi>Scribae et Pharisaei super cathedram Moysi sedent:
quae dicunt, facile; quae autem faciunt, facere nolite:
dicunt enim et non faciunt 
 <note>(Id. XXIII, 2, 3)</note>
            </hi>. Ergo justitia
eorum est, dicere et non facere: ac per hoc nostram
esse voluit abundantem super illorum, dicere
et facere; quae si non fuerit, non intrabitur in regnum
coelorum. Non quia quisquam ita debet extolli, ut,
<pb n="0228"/>
non dicam apud alios jactare, sed apud se ipsum
putare audeat se in hac vita esse sine peccato: sed
nisi essent quaedam ita gravia, ut etiam excommunicatione
plectenda sint, non diceret Apostolus, <hi>Congregatis
vobis et meo spiritu tradere ejusmodi satanae in
interitum carnis, ut spiritus salvus sit in die Domini
Jesu <note>(I Cor. V, 4, 5)</note>
            </hi>. Unde etiam dicit: <hi>Ne lugeam
multos, qui ante peccaverunt, et non egerunt poenitentiam
super immunditiam et fornicationem quam gesserunt <note>(II Cor. XII, 21)</note>
            </hi>.
Item nisi essent quaedam non
ea humilitate poenitentiae sananda, qualis in Ecclesia
datur eis qui proprie poenitentes vocantur, sed quibusdam
correptionum medicamentis, non diceret ipse
Dominus: <hi>Corripe eum inter te et ipsum solum; et si te
audierit, lucratus es fratrem tuum <note>(Matth. XVIII, 15)</note>
            </hi>.
Postremo nisi essent quaedam sine quibus haec vita
non agitur, non quotidianam medelam poneret in
oratione quam docuit, ut dicamus: <hi>Dimitte nobis debita
nostra, sicut et nos dimittimus debitoribus nostris <note>(Id. VI, 12)</note>
            </hi>.
</p>
          </div3>
        </div2>

<div2>
          <head>CAPUT XXVII.</head>
<div3>
            <head>49.</head>
            <p>
 <hi>Epilogus praedictorum.</hi> Jam
satis, quantum arbitror, de tota illa opinione quid
mihi videretur exposui, ubi tres quaestiones moverunt:
unam de permixtione in Ecclesia bonorum et
malorum, tanquam tritici et zizaniorum: ubi cavendum
est, ne ideo putemus esse propositas istas similitudines,
vel hanc, vel de immundis in arca animalibus,
vel quaecumque alia idem significant, ut dormiat
Ecclesiae disciplina, de qua in figura illius mulieris
dictum est, <hi>Severae sunt conversationes domus
ejus <note>(Prov. II, 18, sec. LXX)</note>
            </hi>; sed ut non eo usque
progrediatur dementiae potius temeritas, quam severitas
diligentiae, ut quasi bonos a malis per nefaria
schismata separare praesumat. Neque enim per has
similitudines et praenuntiationes consilium desidiae
datum est bonis, qua negligant quod prohibere debent;
sed patientiae, qua perferant salva doctrina
veritatis quod emendare non valent. Nec quia scriptum
est introisse ad Noe in arcam etiam immunda
animalia <note>(Gen. VII, 2)</note>, ideo praepositi vetare non debent,
si qui immundissimi ad Baptismum velint intrare
saltantes, quod est certe mitius quam moechantes:
sed per hanc figuram rei gestae praenuntiatum
est immundos in Ecclesia futuros propter tolerantiae
rationem, non propter doctrinae corruptionem, vel
disciplinae dissolutionem. Non enim quacumque libuit
intraverunt immunda animalia arcae compage confracta,
sed ea integra per unum atque idem ostium,
quod artifex fecerat. Altera quaestio est, in qua eis
visum est fidem solam baptizandis esse tradendam,
postea vero jam baptizatos docendos esse de moribus.
Sed satis demonstratum est, nisi fallor, tunc magis
pertinere ad curam speculatoris, cum omnes qui fidelium
competunt Sacramentum, omnia quae dicuntur
intentius et sollicitius audiunt, non tacere de
poena quam male viventibus Dominus comminatur;
ne in ipso Baptismo rei sint gravissimorum criminum,
quo veniunt ut remittatur reatus omnium peccatorum.
<pb n="0229"/>
Tertia quaestio est periculosissima, qua parum
considerata, et non secundum divinum eloquium
pertractata, tota illa opinio mihi videtur exorta, in
qua promittitur scelestissime turpissimeque viventibus,
etiamsi eo modo vivere perseverent, et tantummodo
credant in Christum, ejusque Sacramenta percipiant,
eos ad salutem vitamque aeternam esse venturos:
contra apertissimam Domini sententiam, qui
desideranti vitam aeternam respondit, <hi>Si vis venire
ad vitam, serva mandata;</hi> et commemoravit quae mandata <note>(Matth. XIX, 17-19)</note>,
ubi ea scilicet peccata vitantur,
quibus nescio quomodo salus aeterna promittitur
propter fidem sine operibus mortuam. De his
tribus quaestionibus satis, quantum existimo, disputavi:
demonstravique sic tolerandos in Ecclesia malos,
ut non negligatur ecclesiastica disciplina; sic
catechizandos eos qui Baptismum petunt, ut non solum
audiant atque suscipiant quid credere, verum
etiam qualiter vivere debeant; sic promitti fidelibus
<pb n="0230"/>
vitam aeternam, ut non etiam per fidem mortuam,
quae sine operibus salvare non potest, ad eam se
quisque pervenire posse arbitretur, sed per illam fidem
gratiae, quae per dilectionem operatur. Non itaque
culpentur dispensatores fideles, non sua negligentia
vel pigritia, sed quorumdam potius contumacia, qui
pecuniam dominicam recusant accipere, et adulterinam
suam cogunt servos dominicos erogare, dum nolunt
saltem tales esse mali, quales sanctus Cyprianus
commemorat <note>( <hi>Serm. de Lapsis</hi> )</note>, saeculo verbis solis et
non factis renuntiantes; quando nec verbis renuntiare
diaboli operibus volunt, cum se in adulterio permansuros
voce apertissima profitentur. Si quid ab eis dici
solet, quod forte disputando non attigi, tale esse arbitratus
sum, cui mea responsio necessaria non fuisset;
sive quod ad rem de qua agitur, non pertineret,
sive quod tam leve esset, ut a quolibet redargui facillime
posset.

</p>
          </div3>
        </div2>
      </div1>
</body>
  </text>
</TEI>