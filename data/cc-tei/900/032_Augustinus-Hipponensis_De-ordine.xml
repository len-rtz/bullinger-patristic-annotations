<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De ordine</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 32</title>
           <idno>AugHip.DeOrd</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<note>
        <div1>
          <head>ADMONITIO DE SEQUENTIBUS DUOBUS DE ORDINE LIBRIS.</head>
<p>Ad edendum opus de Ordine animum adjecit Augustinus auctore Zenobio, cujus viri amicitiam et plurimam
in se suosque familiares benevolentiam commemorat lib. 1, c. 7; ubi se ipsi ea de re multa atque alta percontanti
facere satis antehac non potuisse dicit, cum non modo rei difficultas, sed temporum etiam angustiae prohiberent.
Caeterum amico vehementer instanti ne diutius differret, atque ad copiosius respondendum carmine
provocanti morem gerere oportuit.</p>
<p>Coepit itaque conscribendis hisce libris vacare apud Cassiciacum sub finem anni 386: quippe cum primum librum
perfecerit antequam Mediolano regressus esset Alypius, qui inchoato jam contra Academicos opere, ante
13 diem novembris eo profectus, inde rediit opportune ut interesset tum ejusdem operis posterioribus duobus
absolvendis libris, tum etiam alteri cudendo libro de ordine; in quo citatur interdum liber de Beata Vita,
laudatur etiam locus libri tertii contra Academicos; unde secundum hunc de Ordine librum post istos perfectum
esse intelligimus.</p>
<p>Argumentum utriusque libri exhibet annexa hic Retractatio. In primo insignior locus est, ubi comprimuntur
aemulationis et inanis jactantiae motus illi, quibus agitari solent adolescentes qui litteris navant operam.
In secundo libro ex ordinis definitione nascuntur variae quaestiones: cumque rei difficultas collocutorum captum
superaret, visum est Augustino rectum studendi ordinem edocere. Quapropter primum de informandis
rite moribus, tum de comparandis humanis disciplinis disserit, quibus fretus adjumentis animus ad celsiora
demum percipienda evehatur.</p>
</div1>
      </note>

<div1>
        <head> <hi>LIBER PRIMUS.</hi> Disputationes duas exhibet, quarum prima docet omnia prorsus et bona et mala ordine divinae providentiae contineri. Secunda de ordinis praestantia et notione nonnihil tangit; atque hic data occasione incompositos animi motus et pueriles gloriolae obtentu rixas alumnorum suorum graviter carpit Augustinus; tumque Monnicam dicit ob sexum a philosophica disputatione minime arcendam esse.</head>

<pb n="0977"/>
<p>
          <emph>
            <pb n="0977"/>PRAEFATIO.</emph>
</p>


<div2>
          <head>CAPUT PRIMUM.-- <hi>Omnia divina providentia regi.</hi> </head>
<div3>
            <head>1.</head>
            <p>
 Ordinem rerum, Zenobi, consequi ac tenere
cuique proprium, tum vero universitatis quo coercetur
ac regitur hic mundus, vel videre vel pandere
difficillimum hominibus atque rarissimum est. Huc
accedit quod etiamsi quis haec possit, non illud quoque
valet efficere, ut dignum auditorem tam divinis
obscurisque rebus, vel vitae merito, vel habitu quodam
eruditionis, inveniat. Nec tamen quidquam est
quod magis avide expetant quaeque optima ingenia,
magisque audire ac discere studeant qui scopulos
vitae hujus et procellas, velut erecto quantum licet
<pb n="0978"/>
capite, inspiciunt, quam quomodo fiat ut et Deus humana
curet, et tanta in humanis rebus perversitas
usquequaque diffusa sit, ut non divinae, sed ne servili
quidem cuipiam procurationi, si ei tanta potestas daretur,
tribuenda esse videatur. Quamobrem illud quasi
necessarium iis quibus talia sunt curae, credendum
dimittitur; aut divinam providentiam non usque in
haec ultima et ima pertendi, aut certe mala omnia
Dei voluntate committi. Utrumque impium, sed magis
posterius. Quanquam enim desertum Deo quidquam
credere, cum imperitissimum, tum etiam periculosissimum
animo sit; tamen in ipsis hominibus
nemo quemquam non potuisse aliquid criminatus est:
<pb n="0979"/>
negligentiae vero vituperatio multo est quam malitiae
crudelitatisque purgatior. Itaque velut compellitur ratio
tenere non immemor pietatis, aut ista terrena non
posse a divinis administrari, aut neglibi atque contemni
potius quam ita gubernari, ut omnis de Deo sit
mitis atque inculpanda conquestio.</p>
          </div3>
<div3>
            <head>2.</head>
            <p>
 Sed quis tam caecus est mente, ut quidquam in
movendis corporibus rationis quod praeter humanam
dispositionem ac voluntatem est, divinae potentiae moderationique
dare dubitet? nisi forte aut casibus tam
rata subtilique dimensione vel minutissimorum quorumque
animalium membra figurantur; aut quod casu
quis negat, possit nisi ratione factum fateri; aut vero
per universam naturam, quod in singulis quibusque
rebus nihil arte humana satagente ordinatum miramur,
alienare a secretissimo majestatis arbitrio ullis
nugis vanae opinionis audebimus. At enim hoc ipsum
est plenius quaestionum, quod membra pulicis disposita
mire atque distincta sunt, cum interea humana
vita innumerabilium perturbationum inconstantia versetur
et fluctuet. Sed hoc pacto si quis tam minutum
cerneret, ut in vermiculato pavimento nihil ultra
unius tessellae modulum acies ejus valeret ambire,
vituperaret artificem velut ordinationis et compositionis
ignarum; eo quod varietatem lapillorum perturbatam
putaret, a quo illa emblemata in unius pulchritudinis
faciem congruentia simul cerni collustrarique
non possent. Nihil enim aliud minus eruditis
hominibus accidit, qui universam rerum coaptationem
atque concentum imbecilla mente complecti et considerare
non valentes, si quid eos offenderit, quia suae
cogitationi magnum est, magnam putant rebus inhaerere
foeditatem.</p>
          </div3>
<div3>
            <head>3.</head>
            <p>
 Cujus erroris maxima causa est, quod homo sibi
ipse est incognitus. Qui tamen ut se noscat, magna
opus habet consuetudine recedendi a sensibus <note>(1 Retract.
cap. 3, n. 2)</note>, et animum in seipsum colligendi
atque in seipso retinendi. Quod ii tantum assequuntur,
qui plagas quasdam opinionum, quas vitae quotidianae
cursus infligit, aut solitudine inurunt, aut liberalibus
medicant disciplinis.
</p>
          </div3>
        </div2>

<div2>
          <head>CAPUT II.-- <hi>Dedicat hoc opus Zenobio.</hi> </head>
<p>Ita enim animus sibi redditus, quae sit pulchritudo
universitatis intelligit; quae profecto ab uno cognominata
est. Idcircoque illam videre non licet animae quae in
multa procedit, sectaturque aviditate pauperiem, quam
nescit sola segregatione multitudinis posse vitari. Multitudinem
autem non hominum dico, sed omnium quae
sensus attingit. Nec mirere quod eo egestatem patitur
magis, quo magis appetit plura complecti. Ut enim
<pb n="0980"/>
in circulo quantumvis amplo unum est medium quo
cuncta convergunt, quod centrum geometrae vocant,
et quamvis totius ambitus partes innumerabiliter secari
queant, nihil tamen est praeter illud unum, quo
caetera pariliter dimetiantur, et quod omnibus quasi
quodam aequalitatis jure dominetur; hinc vero in
quamlibet partem si egredi velis, eo amittuntur omnia,
quo in plurima pergitur: sic animus a seipso fusus
immensitate quadam diverberatur, et vera mendicitate
conteritur, cum eum natura sua cogit ubique
unum quaerere, et multitudo invenire non sinit.</p>
<div3>
            <head>4.</head>
            <p>
 Sed et haec quae dixi qualia sint, et quae causa
exstet erroris animarum, quoque modo et in unum
congruant atque perfecta sint cuncta, et tamen peccata
fugienda sint, assequeris profecto, mi Zenobi.
Sic enim mihi notum est ingenium tuum et, pulchritudinis
omnimodae amator animus, sine libidinis immoderatione
atque sordibus. Quod signum in te futurae
sapientiae perniciosis cupiditatibus divino jure
praescribit, ne tuam causam deseras falsis voluptatibus
illectus; qua praevaricatione nihil turpius et periculosius
inveniri potest. Assequeris ergo ista, mihi
crede, cum eruditioni operam dederis, qua purgatur
et excolitur animus, nullo modo ante idoneus cui divina
semina committantur. Quod totum cujusmodi
sit, et quem flagitet ordinem, quidve studiosis et bonis
ratio promittat, qualemque vitam nos vivamus
charissimi tui, et quem fructum de liberali otio carpamus,
hi te libri satis, ut opinor, edocebunt, nomine
tuo nobis quam nostra elaboratione dulciores, praesertim
si te in ipsum ordinem, de quo ad te scribo, meliora
eligens inserere atque coaptare volueris.</p>
          </div3>
<div3>
            <head>5.</head>
            <p>
 Nam cum stomachi dolor scholam me deserere
coegisset, qui jam, ut scis, etiam sine ulla tali necessitate
in philosophiam confugere moliebar, statim me
contuli ad villam familiarissimi nostri Verecundi.
Quid dicam, eo libente? Nosti optime hominis, cum
in omnes, tum vero in nos benevolentiam singularem.
Ibi disserebamus inter nos quaecumque videbantur
utilia, adhibito sane stilo quo cuncta exciperentur,
quod videbam conducere valetudini meae. Cum enim
nonnulla loquendi cura detinerer, nulla inter disputandum
irrepebat immoderata contentio. Simul etiam
ut si quid nostrum litteris mandare placuisset, nec
aliter dicendi necessitas, nec labor recordationis esset.
Agebant autem ista mecum Alypius et Navigius frater
meus, et Licentius repente admirabiliter poeticae deditus.
Trygetium item nobis militia reddiderat, qui
tanquam veteranus adamavit historiam. Et jam in libris
nonnihil habebamus.
</p>
            <p>
              <emph>
                <pb n="0981"/>DISPUTATIO PRIMA.</emph>
</p>
</div3>
        </div2>

<div2>
          <head>CAPUT III.-- <hi>Occasio disputationis.</hi> </head>
<div3>
            <head>6.</head>
            <p>
 Sed nocte quadam cum evigilassem de more,
mecumque ipse tacitus agitarem quae in mentem
nescio unde veniebant: nam id mihi amore inveniendi
veri jam in consuetudinem verterat, ita ut aut
primam, si tales curae inerant, aut certe ultimam, dimidiam
tamen fere noctis partem pervigil quodcumque
cogitarem; nec me patiebar adolescentium lucubrationibus
a meipso avocari, quia et illi per totum
diem tantum agebant, ut nimium mihi videretur, si
aliquid etiam noctium in studiorum laborem usurparent;
et id a me ipsi quoque praeceptum habebant,
ut aliquid et praeter codices secum agerent, et apud
sese habitare consuefacerent animum: ergo, ut dixi,
vigilabam; cum ecce aquae sonus pone balneas quae
praeterfluebat, eduxit me in aures, et animadversus
est solito attentius. Mirum admodum mihi videbatur
quod nunc clarius, nunc pressius eadem aqua strepebat
silicibus irruens. Coepi a me quaerere quaenam
causa esset. Fateor, nihil occurrebat; cum Licentius
lecto suo importunos percusso juxta ligno sorices terruit,
seseque vigilantem hoc modo indicavit. Cui ego:
Animadvertisti, inquam, Licenti <note>(nam video tibi Musam
tuam lumen ad lucubrandum accendisse <hi>[1 Retract. c. 3,
n. 2]</hi> )</note>, quomodo canalis iste inconstanter sonet? Jam,
inquit, mihi hoc non est novum. Nam desiderio serenitatis
cum expergefactus aliquando aurem admovissem,
ne imber ingrueret, hoc agebat aqua ista quod
nunc. Approbavit Trygetius. Nam et ipse in eodem
conclavi lecto suo cubans vigilabat, nobis nescientibus:
erant enim tenebrae; quod in Italia etiam pecuniosis
prope necesse est.</p>
          </div3>
<div3>
            <head>7.</head>
            <p>
 Ergo ubi vidi scholam nostram, quantacumque
aderat, nam et Alypius et Navigius in urbem ierant,
etiam illis horis non sopitam, et me cursus ille aquarum
aliquid de se dicere admonebat: Quidnam vobis,
inquam, videtur esse causae quod sic alternat hic sonus?
Non enim quemquam putamus his horis vel
transitu, vel re aliqua lavanda toties illum meatum
interpellare. Quid putas, inquit Licentius, nisi alicubi
folia cujuscemodi quae autumno perpetuo copioseque
decidunt, angustiis canalis intertrusa evinci aliquando
atque cedere; ubi autem unda quae urgebat, pertransierit,
rursum colligi atque stipari: aut aliquid aliud vario
casu foliorum natantium fieri, quod ad illum fluxum
nunc refrenandum, nunc emittendum similiter valeat?
Visum est mihi probabile aliud non habenti, confessusque
sum, laudans ingenium ejus, nihil me invenisse,
cum diu quaesissem cur ita esset.</p>
          </div3>
<div3>
            <head>8.</head>
            <p>
 Tum interposito modico silentio: Merito, inquam,
tu nihil mirabaris, et apud Calliopam te intus
tenebas. Merito, inquit ille: sed modo plane dedisti
mihi magnum mirari. Quidnam hoc est, inquam?
Quod tu, inquit, ista miratus es. Unde enim solet, inquam,
oboriri admiratio, aut quae hujus vitii mater
est <note>(Ibid.)</note>, nisi res insolita praeter manifestum causarum
ordinem? Et ille: Praeter manifestum, inquit,
accipio; nam praeter ordinem nihil mihi fieri videtur.
<pb n="0982"/>
Hic ego erectior spe alacriore quam soleo esse, cum
aliquid ab his requiro, quod rem tantam et tam subito,
heri pene ad ista conversus, adolescentis animus
concepisset, nulla unquam de his rebus inter nos antea
quaestione agitata: Bene, inquam, bene; sed
prorsus bene multum sensisti, multum ausus es: hoc
mihi crede; longo intervallo transcendis Heliconem,
ad cujus verticem tanquam ad coelum pervenire conaris.
Sed pervellem adesses huic sententiae, nam
eam labefactare tentabo. Sine, inquit, modo me mihi,
quaeso te; nam valde in aliud intendi animum. Hic
ego non nihil metuens ne studio poeticae penitus provolutus
a philosophia longe raperetur: Irritor, inquam,
abs te versus istos tuos omni metrorum genere
cantando et ululando insectari, qui inter te atque veritatem
immaniorem murum quam inter amantes tuos
conantur erigere; nam in se illi vel inolita rimula respirabant.
Pyramum enim ille tum canere instituerat.</p>
          </div3>
<div3>
            <head>9.</head>
            <p>
 Quod cum severiore quam putabat voce dixissem,
subticuit aliquantum. Et ego jam reliqueram
coepta, et ad me redieram, ne frustra occupare praeoccupatum
atque inepte vellem. Tum ille:
</p>
            <l>Egomet meo indicio miser quasi sorex,</l>
            <p>
inquit, non dictum est commodius apud Terentium,
quam nunc dici a me de me potest: sed sane illud
ultimum fortasse in contrarium vertetur. Quod enim
ait ille,
</p>
            <l rend="indent">Hodie perii,</l>
            <p> <note>(In Eunucho, act. 5, scen. 6.)</note> 
ego hodie forte inveniar. Nam si non contemnitis quod
superstitiosi solent etiam de muribus augurari, si ego
illum murem vel soricem, qui me tibi vigilantem detulit,
strepitu meo commonui, si quid sapit redire in
cubile suum secumque conquiescere; cur non ego
ipse isto strepitu vocis tuae commonear philosophari
potius quam cantare? Nam illa est, ut tibi quotidie
probanti jam coepi credere, vera et inconcussa nostra
habitatio. Quare si tibi molestum non est, atque id
fieri debere arbitraris, roga quod vis; defendam,
quantum possum, ordinem rerum, nihilque praeter
ordinem fieri posse asseram. Tantum enim eum animo
imbibi atque hausi, ut etiamsi me quisquam in
hac disputatione superarit, etiam hoc nulli temeritati,
sed rerum ordini tribuam. Neque enim res ipsa, sed
Licentius superabitur.
</p>
          </div3>
        </div2>

<div2>
          <head>CAPUT IV.-- <hi>Nihil omnino sine causa fieri.</hi> </head>
<div3>
            <head>10.</head>
            <p>
 Ego rursum gaudens eis me restitui. Tum
Trygetio: Quid, inquam, tibi videtur? Faveo quidem,
inquit, ordini plurimum; sed incertus sum tamen, et
rem tantam diligentissime discuti cupio. Favorem,
inquam, tuum illa ergo pars habeat: nam quod
incertus es, etiam cum Licentio ac meipso tibi puto
esse commune. Prorsus, ait Licentius, ego hujus
sententiae certus sum. Quid enim dubitem parietem,
cujus mentionem fecisti, antequam plane se erexerit,
diruere? Non enim vere poetica tantum me avertere
a philosophia potest, quantum inveniendi veri
<pb n="0983"/>
diffidentia. Tum Trygetius gaudentibus verbis: Habemus,
inquit, jam quod plus est, Licentium non
Academicum; eos enim ille studiosissime defendere
solebat. Haec modo, inquit, omitte quaeso, ne me hoc
vafrum quiddam et captatorium a nescio qua divina
re, quae mihi ostentare se coepit, et cui me inhiantem
suspendo, detorqueat atque disrumpat. Hic ego multo
uberius cernens abundare laetitias meas quam vel
optare aliquando ausus sum, versum istum gestiens
effudi:
</p>
            <l>Sic Pater ille deum faciat, sic altus Apollo,</l>
<l>Incipias:</l>
            <p> <note>(Aeneid. X, 874. 875.)</note> 
perducet enim ipse, si sequimur quo nos ire jubet,
atque ubi ponere sedem, qui dat modo augurium, nostrisque
illabitur animis <note>(Id. III, 88, 89)</note>. Nec enim
altus Apollo est, qui in speluncis, in montibus, in
nemoribus, nidore thuris pecudumque calamitate
concitatus implet insanos; sed alius profecto est, alius
ille altus veridicus, atque ipsa (quid enim verbis
ambiam?) Veritas: cujus vates sunt quicumque possunt
esse sapientes. Ergo aggrediamur, Licenti, freti
pietate cultores, et vestigiis nostris ignem perniciosum
fumosarum cupiditatum opprimamus.</p>
          </div3>
<div3>
            <head>11.</head>
            <p>
 Jam, inquit, interroga, oro te, si possim hoc
tantum nescio quid explicare, et tuis verbis et meis.
Hoc ipsum, inquam, mihi responde, primo unde tibi
videatur aqua ista non temere sic, sed ordine influere.
Nam quod illa ligneolis canalibus superlabitur, et ducitur
usque in usus nostros, potest ad ordinem pertinere.
Factum est enim ab hominibus ratione utentibus,
ut uno ejus itinere simul et biberent et lavarent,
et pro locorum opportunitatibus consequens erat ut
ita fieret. Quod vero illa, ut dicis, folia sic inciderunt,
ut hoc quod admirati sumus eveniret; quo tandem
rerum ordine, ac non potius casu factum putabimus?
Quasi vero, inquit ille, aliter atque ceciderunt, debuisse
aut potuisse cadere cuiquam videri potest, serenissime
intuenti nihil posse fieri sine causa. Quid?
jam vis persequar situs arborum atque ramorum,
ipsumque pondus quantum natura foliis imposuit?
Quid, aeris vel mobilitatem qua volitant, vel mollitiem
qua descendunt, variosque lapsus pro affectione
coeli, pro onere, pro figuris suis, caeterisque innumerabilibus
atque obscurioribus causis, quid me attinet
quaerere? Latent ista sensus nostros, penitus latent:
illud tamen quod aggressae quaestioni satis est, nescio
quomodo animum non latet, nihil fieri sine causa.
Potest enim odiosus percontator pergere quaerere, quae
causa erat ut ibi arbores ponerentur? Respondebo,
secutos esse homines uber terrae. Quid, si fructuosae
arbores non sunt, ac temere natae sunt? Et hic respondebo,
nos parum videre; nam temerariam, quae illas
genuit, nequaquam esse naturam. Quid plura? Aut
aliquid sine causa fieri docear, aut nihil fieri nisi certo
causarum ordine credite.
</p>
          </div3>
        </div2>

<div2>
          <head>CAPUT V.-- <hi>Ordine cuncta Deus administrat.</hi> </head>
<div3>
            <head>12.</head>
            <p>
 Cui ego: Licet, inquam, me odiosum percontatorem
<pb n="0984"/>voces; vix enim possum non esse, qui
expugnavi ne cum Pyramo et Thysbe colloquereris;
pergam tamen quaerere abs te. Natura ista quam vis
videri ordinatam, cui bono, ut de caeteris rebus innumerabilibus
taceam, istas ipsas arbores quae fructus
non afferunt, procreavit? At illo cogitante quid diceret,
ait Trygetius: Numquidnam usus arbustorum in
solis fructibus praebetur hominibus? Quanta sunt alia,
quae umbra, quae lignis, postremo quae ipsis frondibus
seu foliis fiant? Noli obsecro, inquit ille, interrogationibus
ejus haec reddere. Innumerabilia sunt enim quae
proferri possunt, ex quibus nulla est hominibus utilitas,
aut certe ita latet vel imbecilla est, ut ab hominibus,
praesertim nobis, erui defendive non possit. Ipse potius
nos doceat, quomodo aliquid fiat quod non causa
praecesserit. Post, inquam, ista videbimus. Non enim
jam me necesse est esse doctorem, cum tu qui jam
tantae rei te certum esse professus es, adhuc me nihil
docueris nimium discere cupientem, et propter hoc
solum dies noctesque vigilantem.</p>
          </div3>
<div3>
            <head>13.</head>
            <p>
 Quo me mittis, inquit? An quia levius te sequor
quam ista folia ventos, quibus in profluentem
aquam jaciuntur, ut eis cadere parum sit, nisi
etiam trahantur? Nam quid aliud erit cum Licentius
et Augustinum, et ea quae sunt in media philosophia
docet? Noli obsecro, inquam, aut te tantum abjicere,
aut me extollere. Nam et ego in philosophia puer sum,
et non nimis curo, cum interrogo, per quem mihi ille
respondeat, qui me quotidie querulum accipit: cujus
te quidem credo quandoque vatem futurum; neque
hoc, quandoque, forsitan longum est. Sed tamen alii
quoque multum sepositi ab hujusmodi studiis docere
aliquid possunt, cum disserentium societati quasi
vinculis interrogationum coarctantur. Idem autem
aliquid non est nihil. An non vides (tuo enim simili
utar libentius) illa ipsa folia quae feruntur ventis,
quae undis innatant, resistere aliquantum praecipitanti
se flumini, et de rerum ordine homines commonere,
si tamen hoc quod abs te defenditur, verum est?</p>
          </div3>
<div3>
            <head>14.</head>
            <p>
 Hic ille lecto etiam exsiliens prae laetitia: Quis
neget, Deus magne, inquit, te cuncta ordine administrare?
Quam se omnia tenent! quam ratis successionibus
in nodos suos urgentur! quanta et quam multa
facta sunt ut haec loqueremur! quanta fiunt ut te inveniamus!
Unde enim hoc ipsum, nisi ex rerum
ordine manat et ducitur, quod evigilavimus, quod
illum sonum advertisti, quod quaesisti tecum causam,
quod tu causam tantillae rei non invenisti?
Sorex etiam prodit, ut ego vigilans prodar. Postremo
tuus etiam ipse sermo, te fortasse id non agente (non
enim cuiquam in potestate est quid veniat in mentem),
sic nescio quomodo circumagitur, ut me ipse doceat
quid tibi debeam respondere. Namque, oro te, si haec
quae a nobis dicta sunt, litteris, ut instituisti, mandata
pervagentur paulo latius ad hominum famam;
nonne ita res magna videbitur, ut de illa consultus
aliquis vates magnus aut Chaldaeus respondere debuerit,
<pb n="0985"/>
multo ante quam evenit? Quod si respondisset,
ita divinus diceretur, ita efferretur laudibus omnium,
ut tamen ex eo nemo quaerere auderet cur folium ab
arbore ceciderit, aut utrum mus oberrans jacenti homini
molestus fuerit? Numquidnam enim talia futura
quisquam illorum aut per se dixit aliquando, aut a
consultore coactus est dicere? Atqui, si futurum
quemdam librum non ignobilem diceret, et id necessario
eventurum videret, non enim posset aliter divinare;
profecto quidquid volitatio foliorum in agro,
quidquid vilissima bestiola in domo facit, tam sunt
in rerum ordine necessaria, quam illae litterae. His
enim verbis fiunt, quae sine illis praecedentibus vilissimis
rebus nec in mentem venire possent, nec
ore procedere posterisque mandari. Quare jam, rogo,
nemo ex me quaerat cur quidque fiat. Satis est nihil
fieri, nihil gigni quod non aliqua causa genuerit ac
moverit.
</p>
          </div3>
        </div2>

<div2>
          <head>CAPUT VI.-- <hi>Ordo omnia complectitur.</hi> </head>
<div3>
            <head>15.</head>
            <p>
 Hic apparet te, inquam, nescire adolescens
quam multa, et a qualibus viris contra divinationem
dicta sint. Sed responde nunc, non utrum fiat aliquid
sine causa; nam id jam video te nolle respondere:
sed ordo iste susceptus tuus bonumne quidquam, an
malum tibi esse videatur. Et ille submurmurans:
Non, inquit, sic rogasti, ut unum e duobus queam
respondere. Video hic enim quamdam medietatem.
Nam ordo mihi nec bonum, nec malum videtur. Quid
saltem censes, inquam, ordini esse contrarium? Nihil,
ait ille. Nam quomodo esse contrarium quidquam
potest ei rei quae totum occupavit, totum obtinuit?
Quod enim erit ordini contrarium, necesse erit esse
praeter ordinem. Nihil autem esse praeter ordinem video.
Nihil igitur ordini oportet putare esse contrarium.
Ergone, ait Trygetius, contrarius ordini error
non est? Nullo modo, inquit. Nam neminem video
errare sine causa. Causarum autem series ordine includitur.
Et error ipse non solum gignitur causa, sed
etiam gignit aliquid cujus causa sit. Quamobrem quo
extra ordinem non est, eo non potest ordini esse contrarius.</p>
          </div3>
<div3>
            <head>16.</head>
            <p>
 Et cum tacuisset Trygetius, egoque meipsum
non caperem gaudio, quod videbam adolescentem
charissimi amici filium etiam meum fieri; nec solum,
verum in amicum quoque jam mihi surgere atque
grandescere, et cujus studium vel in mediocres litteras
desperaveram, quasi respecta possessione sua
toto impetu in mediam venire philosophiam. Quod
dum tacitus miror et exaestuo in gratulationem, subito
ille quasi mente quadam correptus exclamat: O
si possem dicere quod volo! Rogo; ubi, ubi estis,
verba? succurrite. Et bona et mala in ordine sunt.
</p>
          </div3>
        </div2>

<div2>
          <head>CAPUT VII.-- <hi>Deus non diligit mala licet ad ordinem pertineant.</hi> </head>
<div3>
            <head>17.</head>
            <p>
 Credite, si vultis; nam quomodo id explicem
nescio. Ego mirabar et tacebam. Trygetius autem ubi
vidit hominem paululum quasi digesta ebrietate affabilem
<pb n="0986"/>
factum redditumque colloquio: Absurdum,
inquit, mihi videtur, Licenti, et plane alienum a veritate
quod dicis; sed quaeso patiare me paululum, nec
perturbes clamitando. Dic quod vis, ait ille: non
enim metuo ne me auferas ab eo quod video, ac pene
teneo. Utinam, inquit, ab eo quem defendis ordine
devius non sis, non tanta in Deum feraris (ut mitius
loquar) incuria. Quid enim potuit dici magis impium,
quam etiam mala ordine contineri? Certe enim Deus
amat ordinem. Vere amat, ait ille; ab ipso manat, et
cum ipso est. Et si quid potest de re tantum alta convenientius
dici, cogita, quaeso, ipse tecum. Nec enim
sum idoneus qui te ista nunc doceam. Quid cogitem,
inquit Trygetius? Accipio prorsus quod dicis, satisque
mihi est in eo quod intelligo. Certe enim et mala
dixisti ordine contineri, et ipsum ordinem manare a
summo Deo, atque ab eo diligi. Ex quo sequitur ut
et mala sint a summo Deo, et mala Deus diligat.</p>
          </div3>
<div3>
            <head>18.</head>
            <p>
 In qua conclusione timui Licentio. At ille ingemiscens
difficultate verborum, nec omnino quaerens
quid responderet; sed quemadmodum quod respondendum
erat promeret: Non diligit Deus mala, inquit;
nec ob aliud, nisi quia ordinis non est ut Deus
mala diligat. Et ordinem ideo multum diligit, quia
per eum non diligit mala. At vero ipsa mala qui possunt
non esse in ordine, cum Deus illa non diligat?
Nam iste ipse est malorum ordo ut non diligantur a
Deo. An parvus rerum ordo tibi videtur, ut et bona
Deus diligat, et non diligat mala? Ita nec praeter ordinem
sunt mala, quae non diligit Deus, et ipsum tamen
ordinem diligit: hoc ipsum enim diligit diligere
bona, et non diligere mala; quod est magni ordinis,
et divinae dispositionis. Qui ordo atque dispositio,
quia universitatis congruentiam ipsa distinctione custodit,
fit ut mala etiam esse necesse sit. Ita quasi ex
antithetis quodammodo, quod nobis etiam in oratione
jucundum est, id est ex contrariis, omnium simul rerum
pulchritudo figuratur.</p>
          </div3>
<div3>
            <head>19.</head>
            <p>
 Post hoc intersiluit modice. Et repente sese
erigens qua Trygetius lectum habebat: Nam quaero
ex te, quaeso, inquit, justusne sit Deus? Tacebat ille,
nimis, ut postea retulit, admirans et horrens subito
condiscipuli et familiaris sui afflatum nova inspiratione
sermonem. Quo tacente, ille ita secutus est. Si
enim Deum justum non esse responderis, tu videris
quid agas, qui me dudum impietatis arguebas. Si autem,
ut nobis traditur, nosque ipsius ordinis necessitate
sentimus, justus est Deus, sua cuique distribuendo
utique justus est. Quae autem distributio dici
potest, ubi distinctio nulla est? Aut quae distinctio,
si bona sunt omnia? Quidve praeter ordinem reperiri
potest, si Dei justitia bonorum malorumque meritis
sua cuique redduntur? Justum autem Deum omnes
fatemur. Totum igitur ordine includitur. Quibus dictis
resilit e strato, et jam lenior voce cum ei verbum
nemo faceret: Nihilne mihi, inquit, vel tu qui compulisti
ad ista, respondes?</p>
          </div3>
<div3>
            <head>20.</head>
            <p>
 Cui ego: Nova nunc religio isthaec in te incessit,
cedo <note>(Terent. Andr. act. 4, scen. 3)</note>, inquam. Sed
<pb n="0987"/>
quod videbitur, per diem respondebo, qui mihi
jam videtur redire; nisi lunae est ille qui fenestris
fulgor inducitur. Simul et agendum est ne tanta bona
tua, Licenti, absorbeat oblivio. Quando enim nostrae
litterae non sibi haec mandari flagitent? Dicam plane
tibi quod sentio, disputabo adversum te, quantum
possum; non enim mihi, si me viceris, major triumphus
dari potest. Si autem vel calliditati vel acuto
cuidam errori hominum, quorum partes suscipere
tentabo, cesserit imbecillitas tua, quae minus pasta
eruditione disciplinarum tantum deum fortasse sustinere
non poterit; res te ipsa commonebit quantae
tibi vires, ut in eum firmior redeas, parandae sint:
simul quia et istam disputationem nostram elimatius
volo provenire; non enim eam grossis auribus debeo.
Nam Zenobius noster multa mecum saepe de rerum
ordine contulit, cui alta percontanti nunquam satisfacere
potui, seu propter obscuritatem rerum, seu propter
temporum angustias. Crebrarum autem ille procrastinationum
usque adeo impatiens fuit, ut me, quo
diligentius et copiosius respondere cogerer, etiam carmine
provocaret, et bono carmine, unde illum magis
ames. Sed neque tunc tibi legi potuit ab istarum rerum
studio remotissimo, neque nunc potest. Nam profectio
ejus tam repentina et perturbata fuit tumultu illo, ut
nihil istorum venire nobis in mentem potuerit: nam
id relinquere mihi responsuro statuerat; et multa concurrunt
cur ei sermo iste mittatur. Primum est, quia
debetur; deinde, quia cujusmodi nunc vitam ducamus,
etiam sic indicari ejus in nos benevolentiae decet;
postremo, quod in gaudio de spe tua nemini cedit.
Nam et cum praesens esset, pro familiaritate patris
tui, vel potius omnium nostrum, multum sollicitus
erat ne ingenii tui quaedam scintillae, quas diligenter
animadvertebat, non tam conflarentur cura mea,
quam tua exstinguerentur incuria. Et cum te poeticae
quoque studiosum esse cognoverit, sic gratulabitur,
ut eum mihi gestientem videre jam videar.
</p>
          </div3>
        </div2>

<div2>
          <head>CAPUT VIII.-- <hi>Licentius philosophiae amore succensus. Reprehensus a Monnica quod psalmi versiculum ad requisita naturae egressus cantitaret. Liberalium disciplinarum utilitas.</hi> </head>
<div3>
            <head>21.</head>
            <p>
 Nihil mihi quidem gratius facies, inquit:
sed, sive mobilitatem meam et puerilem levitatem ridebitis,
sive aliquo vere divino nutu et ordine fit in
nobis, non vobis dubitem dicere, pigrior sum ad illa
metra subito effectus; alia, longe alia nescio quid mihi
nunc luce resplenduit. Pulchrior est philosophia, fateor,
quam Thysbe, quam Pyramus, quam illa Venus
et Cupido, talesque omnimodi amores: et cum suspirio
gratias Christo agebat. Accepi ego haec, quid dicam,
libenter; aut quid non dicam? Accipiat quisque ut
volet, nihil curo, nisi quod forte immodice gaudebam.</p>
          </div3>
<div3>
            <head>22.</head>
            <p>
 Interea post paululum dies sese aperuit; surrexerunt
illi, et ego illacrymans multa oravi: cum
audio Licentium succinentem illud Propheticum laete
atque garrule: <hi>Deus virtutum, converte nos; et ostende
faciem tuam, et salvi erimus <note>(Psal. LXXIX, 8)</note>
            </hi>. Quod
pridie post coenam cum ad requisita naturae foras exisset,
<pb n="0988"/>
paulo clarius cecinit, quam ut mater nostra
ferre posset, quod illo loco talia continuo repetita
canerentur. Nihil enim aliud dicebat, quoniam ipsum
cantilenae modum nuper hauserat, et amabat, ut fit,
melos inusitatum. Objurgavit eum religiosissima, ut
scis, femina, ob hoc ipsum quod inconveniens locus
cantico esset. Tunc ille dixerat, jocans: Quasi vero
si quis hic me inimicus includeret, non erat Deus exauditurus
vocem meam.</p>
          </div3>
<div3>
            <head>23.</head>
            <p>
 Ergo mane cum regressus esset solus, nam
uterque ob eamdem causam processerat, accessit ad
lectulum meum. Verum dic mihi, inquit, ita fiat nobis
quod vis, quid de me existimes. Atque ego adolescentis
dexteram apprehendens: Quid, inquam,
existimem sentis, credis, intelligis. Neque enim arbitror
te frustra heri tamdiu cecinisse, ut virtutum
Deus converso tibi se ostendat. At ille cum admiratione
recordatus: Magnum, inquit, dicis et verum.
Non enim meipsum parum movet quod modo tam
aegre avocabar a nugis illis carminis mei, et jam redire
ad eas piget et pudet, ita totus in quaedam magna
et mira subvehor. Nonne hoc est vere in Deum converti?
Simul et illud gaudeo, quod frustra mihi scrupulus
superstitionis injectus est quod tali loco talia
cantitabam. Mihi, inquam, neque hoc displicet, et
ad illum ordinem puto pertinere ut etiam hinc aliquid
diceremus. Nam illi cantico, et locum ipsum quo illa
offensa est, et noctem congruere video. A quibus
enim rebus putas nos orare ut convertamur ad Deum,
ejusque faciem videamus, nisi a quodam coeno corporis
atque sordibus, et item a tenebris quibus nos
error involvit? Aut quid est aliud converti, nisi ab
immoderatione vitiorum, virtute ac temperantia in
sese attoli? Quidve aliud est Dei facies, quam ipsa
cui suspiramus, et cui nos amatae mundos pulchrosque
reddimus, veritas? Melius dici non potest, inquit
exclamans. Deinde suppressius quasi ad aurem: Vide,
quaeso, quanta occurrerunt, ut credam erga nos aliquid
jam prosperiore ordine fieri.</p>
          </div3>
<div3>
            <head>24.</head>
            <p>
 Si ordinem, inquam, curas, redeundum tibi est
ad illos versus. Nam eruditio disciplinarum liberalium
modesta sane atque succincta, et alacriores et perseverantiores
et comptiores exhibet amatores amplectendae
veritati, ut et ardentius appetant, et constantius
insequantur, et inhaereant postremo dulcius <note>(1 Retract.
cap. 3, n. 2)</note>, quae vocatur, Licenti, beata vita.
Qua nominata, omnes sese erigunt, et quasi attendunt
in manus, utrum habeas quod dare possis egentibus
variisque morbis impeditis. Quibus sapientia cum praecipere
coeperit ut medicum perferant, seque cum aliqua
patientia curari sinant, in pannos suos recidunt.
Quorum concalefactione tabificati, scabiem voluptatum
aerumnosarum scalpunt libentius, quam ut monita medici
paululum dura et morbis onerosa perpetiendo
atque subeundo, valetudini sanorum lucique reddantur.
Itaque illo summi Dei nomine ac sensu tanquam
stipe contenti vivunt miseri, vivunt tamen. Alios autem
viros, vel, ut verius loquamur, alias animas, dum
hoc corpus agunt, jam thalamo suo dignas conjux ille
<pb n="0989"/>
optimus ac pulcherrimus quaerit, quibus non vivere,
sed beate vivere satis sit. Vade ergo interim ad illas
Musas. Verumtamen, scis quid te facere velim? Jube,
ait, quod placet. Ubi se, inquam, Pyramus et illa ejus
supra seminecem, ut cantaturus es, interemerint, in
dolore ipso, quo tuum carmen vehementius inflammari
decet, habes commodissimam opportunitatem.
Arripe illius foedae libidinis et incendiorum venenatorum
exsecrationem, quibus miseranda illa contingunt:
deinde totus attollere in laudem puri et sinceri amoris,
quo animae dotatae disciplinis et virtute formosae copulantur
intellectui per philosophiam, et non solum
mortem fugiunt, verum etiam vita beatissima perfruuntur.
Hic ille tacitus ac diu consideratione nutans,
motato capite abscessit.</p>
          </div3>
<div3>
            <head>25.</head>
            <p>
 Deinde ego quoque surrexi, redditisque Deo
quotidianis votis, ire coeperamus in balneas. Ille enim
locus nobis, cum coelo tristi in agro esse minime poteramus,
aptus ad disputandum et familiaris fuit. Cum
ecce ante fores advertimus gallos gallinaceos ineuntes
pugnam nimis acrem. Libuit attendere. Quid enim
non ambiunt, qua non peragrant oculi amatum, ne
quid unde unde innuat pulchritudo rationis cuncta
scientia et nescientia modificantis et gubernantis, quae
inhiantes sibi sectatores suos trahit quacumque atque
ubicumque se quaeri jubet? Nam unde aut ubi non potest
signum dare? Ut in eisdem ipsis gallis erat videre,
intenta projectius capita, inflatas comas, vehementes
ictus, cautissimas evitationes, et in omni motu
animalium rationis expertium nihil non decorum,
quippe alia ratione desuper omnia moderante. Postremo
legem ipsam victoris; superbum cantum, et membra
in unum quasi orbem collecta velut in fastum dominationis.
Signum autem victi; elatas a cervice pennulas,
et in voce atque motu deforme totum, et eo ipso
naturae legibus nescio quomodo concinnum et pulchrum.</p>
          </div3>
<div3>
            <head>26.</head>
            <p>
 Multa quaerebamus: cur sic omnes, cur propter
dominationem in subjectas sibi feminas, cur
deinde nos ipsa pugnae facies aliquantum et praeter
altiorem istam considerationem duceret in voluptatem
spectaculi: quid in nobis esset quod a sensibus remota
 multa quaereret; quid rursum quod ipsorum
sensuum invitatione caperetur. Dicebamus nobis ipsis:
Ubi non lex? ubi non meliori debitum imperium?
ubi non umbra constantiae? ubi non imitatio verissimae
illius pulchritudinis? ubi non modus? Atque
inde admoniti ut spectandi modus esset, perreximus
quo propositum erat. Atque ibi, ut potuimus, sane
diligenter (nam et recentes res erant, et quando poterant
tam insignita trium studiosorum memoriam
effugere?) omnia nostrae lucubrationis opuscula in
hanc libelli partem contulimus. Nihilque a me aliud
actum est illo die, ut valetudini parcerem, nisi quod
ante coenam cum ipsis dimidium volumen Virgilii audire
quotidie solitus eram, nihil nobis ubique aliud
<pb n="0990"/>
quam rerum modum considerantibus. Quem non
probare nemo potest; sentire autem, cum quisque
aliquid studiose agit, difficillimum atque rarissimum.</p>
          </div3>
        </div2>

<div2>
          <head>DISPUTATIO SECUNDA.</head>
          <head>CAPUT IX.-- <hi>Ordo dux ad Deum.</hi> </head>
<div3>
            <head>27.</head>
            <p>
 Deinde postridie bene mane alacres ad solitum
locum convenimus, in eoque consedimus. Et ego
attentis in me ambobus: Hic esto, inquam, Licenti,
quantum potes, et tu quidem, Trygeti; nec enim
parva res agitur: de ordine quaerimus. Quid ego nunc
quasi in schola illa, unde me quoquo modo evasisse
gaudeo, constitutus, copiose atque ornate vobis ordinem
laudem? Accipite, si vultis, imo facite ut velitis,
quo neque quidquam de hujus laude brevius, neque
ut mihi videtur verius dici potest. Ordo est quem si
tenuerimus in vita, perducet ad Deum; et quem nisi
tenuerimus in vita, non perveniemus ad Deum. Perventuros
autem nos jam, nisi me animus de vobis
fallit, praesumimus et speramus. Diligentissime igitur
inter nos ista quaestio versari debet atque dissolvi.
Vellem adessent caeteri qui nobiscum his negotiis solent
interesse. Vellem, si fieri posset, non istos tantum,
sed omnes saltem familiares nostros, quorum
semper admiror ingenium, nunc mecum habere
quam vos estis intentos; aut certe ipsum tantum Zenobium,
quem de hac re tanta molientem nunquam
pro ejus magnitudine otiosus accepi. Sed quia id non
evenit, legent litteras nostras, quoniam instituimus
jam de istis rebus verba non perdere, resque ipsas a
memoria fugaces, scriptorum quasi vinculo quo reducantur
innectere. Et sic fortasse ordo ipse poscebat,
qui eorum procuravit absentiam. Nam et vos profecto
in rem tantam, quia solis perferenda imponitur nobis,
erectiore animo insurgitis; et cum illi legerint qui
nobis maxima cura sunt, si quid eos moverit ad contradicendum,
alias nobis disputationes disputatio ista
procreabit, seque ipsa successio sermonum in ordinem
inseret disciplinae. Sed nunc, ut promiseram, Licentio,
quantum res patitur, adversabor; qui totam causam
jam pene confecit, si possit eam defensionis muro
stabiliter firmeque vallare.
</p>
          </div3>
        </div2>

<div2>
          <head>CAPUT X.-- <hi>Ordo quid. Ut coercendi aemulationis et inanis jactantiae motus in adolescentibus, qui dant operam litteris.</hi> </head>
<div3>
            <head>28.</head>
            <p>
 Hic ubi eos, silentio, vultu, oculis, suspensione
atque immobilitate membrorum et rei magnitudine
satis commotos, et audiendi desiderio inflammatos
esse conspexi: Ergo, inquam, Licenti, si tibi
videtur, collige in te quidquid virium potes, elima
quidquid habes acuminis, et ordo iste quid sit definitione
complectere. Tum ille ubi se ad definiendum
cogi audivit, quasi aqua frigida aspersus exhorruit;
et turbatiore vultu me intuens, atque, ut fit, ipsa trepidatione
subridens: Quid hoc est rei? quid quasi tibi
videor, inquit? an vere nescio quo adventitio spiritu
me credis inflatum? Statimque sese animans: Aut
fortasse, ait, aliquid mecum est. Paululumque siluit,
ut in definitionem quidquid illi de ordine notionis erat,
<pb n="0991"/>
conduceretur. Deinde erectior: Ordo est, inquit, per
quem aguntur omnia quae Deus constituit.</p>
          </div3>
<div3>
            <head>29.</head>
            <p>
 Quid ipse Deus, inquam? non tibi videtur agi
ordine? Prorsus, inquit, videtur. Ergo agitur Deus,
ait Trygetius. Et ille: Quid enim, inquit, Christum
Deum negas, qui et ordine ad nos venit, et a Patre
Deo missum esse se dicit? Si igitur Deus Christum
ordine ad nos misit, et Deum Christum esse non negamus,
non solum agit omnia, sed agitur ordine etiam
Deus. Hic Trygetius addubitans: Nescio, inquit, quomodo
istuc accipiam. Deum enim quando nominamus,
non quasi mentibus ipse Christus occurrit, sed Pater.
Ille autem tunc occurrit, quando Dei Filium nominamus.
Bellam rem facis, inquit Licentius. Negabimus
ergo Dei Filium Deum esse? Hic ille, cum ei respondere
periculosum videretur, tamen se coegit atque ait:
Et hic quidem Deus est, sed tamen proprie Patrem
Deum dicimus. Cui ego: Cohibe te potius, inquam;
non enim Filius improprie Deus dicitur. At ille religione
commotus, cum etiam verba sua scripta esse
nollet, urgebat Licentius ut manerent, puerorum scilicet
more, vel potius hominum, proh nefas! pene
omnium, quasi vero gloriandi causa inter nos illud
ageretur. Cujus motum animi cum objurgarem gravioribus
verbis, erubuit: qua ejus perturbatione animadverti
ridentem laetantemque Trygetium. Et ambobus:
Itane agitis, inquam? Nonne vos movet quibus
vitiorum molibus atque imperitiae tenebris premamur
et cooperiamur? Haeccine est illa paulo ante vestra,
de qua ineptus laetabar, attentio et in Deum veritatemque
surrectio? O si videretis, vel tam lippientibus
oculis quam ego, in quibus periculis jaceamus, cujus
morbi dementiam risus iste indicet! O si videretis!
quam cito, quam statim, quantoque productius eum
verteretis in fletus. Miseri, nescitis ubi sumus? Demersos
quidem esse animos omnium stultorum indoctorumque
commune est, sed non uno atque eodem
modo demersis opem sapientia et manum porrigit.
Alii sunt, credite, alii sunt qui sursum vocantur, alii
qui in profunda laxantur. Nolite, obsecro vos, geminare
mihi miserias. Satis mihi sint vulnera mea, quae
ut sanentur, pene quotidianis fletibus Deum rogans,
indigniorem tamen esse me qui tam cito saner quam
volo, saepe memetipse convinco. Nolite, obsecro, si
quid mihi amoris, si quid necessitudinis debetis, si intelligitis
quantum vos diligam, quanti faciam, quantum
me cura exagitet morum vestrorum, si dignus sum
quem non negligatis, si denique, Deo teste, non mentior,
nihil me plus mihi optare quam vobis, rependite
mihi beneficium. Et si me magistrum libenter vocatis,
reddite mihi mercedem: boni estote.</p>
          </div3>
<div3>
            <head>30.</head>
            <p>
 Hic ubi, ne plura dicerem, lacrymae mihi modum
imposuerunt, Licentius molestissime ferens, quod
omnia scribebantur: Quid enim, ait, fecimus, oro te?
Adhuc, inquam, nec fateris saltem peccatum tuum?
Tu nescis in illa schola graviter me stomachari solitum,
quod usque adeo pueri non utilitate atque decore
disciplinarum, sed inanissimae laudis amore ducerentur,
ut quosdam etiam aliena verba recitare non puderet,
<pb n="0992"/>
exciperentque plausus (o ingemiscendum malum!)
ab eisdem ipsis quorum erant illa quae recitabant.
Ita vos, quamvis nihil unquam, ut opinor, tale
feceritis; tamen et in philosophiam, et in eam vitam
quam me tandem occupasse laetor, aemulationis tabificae
atque inanis jactantiae ultimam, sed nocentiorem
caeteris omnibus pestem introducere ac proseminare
conamini: et fortasse, quia vos ab ista vanitate morboque
deterreo, pigriores eritis ad studia doctrinae;
et ab ardore ventosae famae repercussi, in torporem
inertiae congelabitis. Me miserum, si necesse erit tales
etiam nunc perpeti, a quibus vitia decedere sine aliorum
vitiorum successione non possint. Probabis, ait
Licentius, quam purgatiores futuri simus. Modo illud
obsecramus per omnia quae diligis, ut ignotum nobis
velis, atque illa omnia deleri jubeas; simul, ut parcas
etiam tabulis, quas jam non habemus. Non enim aliquid
in libros translatum est eorum quae a nobis multa
disserta sunt. Prorsus, inquit Trygetius, maneat
nostra poena, ut ea ipsa, quae nos illicit fama, flagello
proprio a suo amore deterreat. Ut enim solis amicis
et familiaribus nostris litterae istae innotescant, non
parum desudabimus. Assensus est ille.
</p>
          </div3>
        </div2>

<div2>
          <head>CAPUT XI.-- <hi>Monnica ob sexum non arcenda a philosophica disputatione.</hi> </head>
<div3>
            <head>31.</head>
            <p>
 Atque interea mater ingressa est, quaesivitque
a nobis quid promovissemus; nam et ei quaestio nota
erat. Cujus et ingressum, et rogationem cum scribi
nostro more jussissem: Quid agitis, inquit? Numquidnam
in illis quos legitis libris etiam feminas unquam
audivi in hoc genus disputationis inductas? Cui ego:
Non valde curo, inquam, superborum imperitorumque
judicia, qui similiter in legendos libros atque in salutandos
homines irruunt. Non enim cogitant quales ipsi,
sed qualibus induti vestibus sint, et quanta pompa
rerum fortunaeque praefulgeant. Isti enim in litteris
non multum attendunt aut unde sit quaestio, aut quo
pervenire disserentes moliantur, quidve ab eis explicatum
atque confectum sit. In quibus tamen quia nonnulli
reperiuntur quorum animi contemnendi non
sunt, aspersi sunt enim quibusdam condimentis humanitatis,
et facile per aureas depictasque januas ad
sacrosancta philosophiae penetralia perducuntur; satis
eis fecerunt et majores nostri, quorum libros tibi nobis
legentibus notos esse video. Et his temporibus, ut
omittam caeteros, vir et ingenio et eloquentia, et ipsis
insignibus muneribusque fortunae, et quod ante omnia
est, mente praestantissimus Theodorus, quem bene
ipsa nosti, id agit, ut et nunc et apud posteros nullum
genus hominum de litteris nostrorum temporum jure
conqueratur. Mei autem libri si quorum forte manus
tetigerint, lectoque meo nomine non dixerint, Iste
quis est? codicemque projecerint; sed vel curiosi, vel
nimium studiosi contempta vilitate liminis intrare
perrexerint: me tecum philosophantem non moleste
ferent, nec quemquam istorum quorum meis litteris
sermo miscetur, fortasse contemnent. Sunt enim non
<pb n="0993"/>
solum liberi, quod cuivis disciplinae liberali, nedum
philosophiae satis est, sed summo apud suos loco nati.
Doctissimorum autem hominum litterae etiam sutores
philosophatos, et multo viliora fortunarum genera
continent: qui tamen tanta ingenii virtutisque luce
fulserunt, ut bona sua cum qualibet hujuscemodi nobilitate
nullo modo vellent, etiamsi possent, ulla conditione
mutare. Nec deerit, mihi crede, tale hominum
genus, cui plus placeat hoc ipsum, quia mecum philosopharis,
quam si quid hic aliud, aut jucunditatis
aut gravitatis invenerit. Nam et feminae sunt apud
veteres philosophatae, et philosophia tua mihi plurimum
placet.</p>
          </div3>
<div3>
            <head>32.</head>
            <p>
 Nam ne quid, mater, ignores, hoc graecum verbum,
quo philosophia nominatur, latine amor sapientiae
dicitur. Unde etiam divinae Scripturae quas vehementer
amplecteris, non omnino philosophos, sed philosophos
hujus mundi evitandos atque irridendos esse praecipiunt <note>(Coloss. II, 8)</note>.
Esse autem alium mundum ab
istis oculis remotissimum, quem paucorum sanorum
intellectus intuetur <note>(I Retract. cap. 3, n. 2)</note>, satis ipse
Christus significat, qui non dicit, Regnum meum
non est de mundo; sed, <hi>Regnum meum non est de
hoc mundo? <note>(Joan. XVIII, 36.)</note>
            </hi> Nam quisquis omnem
philosophiam fugiendam putat, nihil nos vult aliud,
<pb n="0994"/>
quam non amare sapientiam. Contemnerem te igitur
in his litteris meis, si sapientiam non amares; non
autem contemnerem, si eam mediocriter amares;
multo minus, si tantum quantum ego amares sapientiam.
Nunc vero cum eam multo plus quam meipsum
diligas, et noverim quantum me diligas; cumque in
ea tantum profeceris, ut jam nec cujusvis incommodi
fortuiti, nec ipsius mortis, quod viris doctissimis difficillimum
est, horrore terrearis, quam summam philosophiae
arcem omnes esse confitentur; egone me non
libenter tibi etiam discipulum dabo?</p>
          </div3>
<div3>
            <head>33.</head>
            <p>
 Hic illa cum blande ac religiose nunquam me
tantum mentitum esse dixisset, et viderem tam multa
nos verba fudisse, ut neque scribenda non essent, et
jam libri modus esset, neque tabulae reliquae forent;
placuit quaestionem differri, simul ut meo stomacho
parcerem. Nam eum, plus quam vellem, commoverant
ea quae mihi evomenda in illos adolescentes necessario
visa sunt. Sed cum abire coepissemus: Memento,
inquit Licentius, quam multa et quam necessaria nobis
abs te accipienda per occultissimum illum divinumque
ordinem etiam te nesciente subministrentur.
Video, inquam, et ingratus Deo non sum; vosque ipsos
qui haec advertitis ob id ipsum praesumo fore meliores.
Hoc fuit tantum illo die negotium meum.
</p>
          </div3>
        </div2>
      </div1>

<div1>
        <head> <hi>LIBER SECUNDUS.</hi> Disputationes hoc libro duae continentur, quibus dum Ordinis definitionem expendunt colloquentes, incidunt in varias quaestiones, scilicet: quomodo sapiens cum Deo maneat immotus; an etiam ea quae perperam ab hominibus fiunt, ex Dei ordine agantur; utrum Deus justus esset ante originem mali; utrum ex Dei ordine malum exortum sit. Agitur demum fusius de recto studendi ordine, qui postulat ut informatis rite moribus, et comparatis humanis disciplinis promoveatur animus ad aliora et divina percipienda.</head>

<pb n="0993"/>
<p>
          <emph>
            <pb n="0993"/>DISPUTATIO PRIMA.</emph>
</p>


<div2>
          <head>CAPUT PRIMUM.-- <hi>Ordinis definitio expenditur.</hi> </head>
<div3>
            <head>1.</head>
            <p>
 Interpositis deinde pauculis diebus venit Alypius,
et exorto sole clarissimo, invitavit coeli nitor, et quantum
in illis locis hieme poterat, blanda temperies in
pratum descendere, quo saepius et familiarius utebamur.
Nobiscum erat etiam mater nostra, cujus ingenium,
atque in res divinas inflammatum animum, cum antea
convictu diuturno et diligenti consideratione perspexeram;
tum vero in quadam disputatione non parvae
rei, quam die natali meo cum convivis habui, atque
in libellum contuli, tanta mihi mens ejus apparuerat,
ut nihil aptius verae philosophiae videretur. Itaque
institueram, cum abundaret otio, agere ut colloquio
nostro non deesset. Quod in primo etiam hujus operis
libro abs te cognitum est.</p>
          </div3>
<div3>
            <head>2.</head>
            <p>
 Cum igitur memorato in loco, ut commode potuimus,
consedissemus, ego illis duobus adolescentibus:
Quamvis vobis, inquam, succensuerim, pueriliter
de magnis rebus agentibus; tamen mihi videtur
non sine ordine, propitio Deo, accidisse, quod in sermone
quo vos ab ista levitate detrahebam, tempus
ita consumptum est, ut res tanta ad Alypii adventum
dilata videatur. Quapropter, quoniam ei jam quaestionem
notissimam feci, et quantum in ea processerimus
ostendi, paratusne es, Licenti, causam quam suscepisti
ex illa tua definitione defendere? Nam meminisse
<pb n="0994"/>
me arbitror, te ordinem esse dixisse per quem
Deus ageret omnia. Paratus sum, inquit, quantum valeo.
Quomodo ergo, inquam, agit ordine omnia Deus? Itane
ut etiam se ordine agat; an praeter eum ordine ab eo
caetera gubernantur? Ubi omnia bona sunt, inquit, ordo
non est. Est enim summa aequalitas, quae ordinem nihil
desiderat. Negas, inquam, apud Deum omnia bona esse?
Non nego, inquit. Conficitur, inquam, neque Deum,
neque illa quae apud Deum sunt, ordine administrari.
Concedebat. Numquidnam, inquam, omnia bona nihil
tibi videntur esse? Imo, ait, ipsa vere sunt. Ubi est
ergo, inquam, illud tuum quod dixisti, omnia quae sunt,
ordine administrari, nihilque omnino esse quod ab ordine
separatum sit? Sed sunt, inquit, etiam mala, per
quae factum est ut et bona ordo concludat; nam sola
bona non ordine reguntur, sed simul bona et mala.
Quum autem dicimus, Omnia quae sunt, non sola
utique bona dicimus. Ex quo fit ut omnia simul, quae
Deus administrat, ordine administrentur.</p>
          </div3>
<div3>
            <head>3.</head>
            <p>
 Cui ego: Quae administrantur et aguntur, videntur
tibi moveri, an immobilia putas esse? Ista,
inquit, quae in hoc fiunt mundo, fateor moveri. Reliqua,
inquam, negas? Quae sunt cum Deo, inquit, non
moventur; reliqua omnia moveri arbitror. Cum igitur
ea quae cum Deo sunt, inquam, non moveri putas,
caetera autem concedis moveri, ostendis omnia quae
moventur non esse cum Deo. Repete hoc ipsum, inquit,
<pb n="0995"/>
paulo planius. Quod non mihi visus est difficultate
intelligendi fieri voluisse, sed quaerendi spatium
quo inveniret quid responderet. Dixisti, inquam, ea
quae cum Deo sunt non moveri, caetera autem moveri.
Si ergo haec quae moventur non moverentur si essent
cum Deo, quoniam omnia quae sunt cum Deo, negas
moveri, restat ut praeter Deum sint quae moventur.
Quibus dictis adhuc tacebat; cum tandem: Videtur
mihi, inquit, quod et in hoc mundo si qua non moventur,
cum Deo sunt. Nihil hoc ad me, inquam. Fateris
enim, ut opinor, non omnia quae in hoc mundo
sunt, non moveri. Ex quo conficitur, non omnia mundi
hujus esse cum Deo. Fateor, inquit, non omnia. Ergo
est aliquid sine Deo. Non, inquit. Cum Deo sunt igitur
omnia. Hic cunctabundus: Quaeso, inquit, illud non
dixerim, quod sine Deo nihil sit; nam prorsus omnia
quae moventur, non mihi videntur esse cum Deo. Sine
Deo est, inquam, igitur coelum hoc, quod moveri
nemo ambigit. Non est, inquit, sine Deo coelum. Ergo
est aliquid cum Deo, quod moveatur. Non possum,
inquit, ut volo, explicare quod sentio: tamen quid
moliar dicere, peto ut non exspectatis verbis meis, sagacissime,
si potestis, intelligatis. Nam et sine Deo mihi
nihil videtur esse; et quod cum Deo est, rursum videtur
inconcussum manere: coelum autem dicere sine Deo
esse, non possum; non solum quod nihil sine Deo esse
arbitror, sed quod coelum putem habere aliquid quod
non movetur, quod vere aut Deus est, aut cum Deo,
quamvis ipsum coelum non dubitem verti ac moveri.
</p>
          </div3>
        </div2>

<div2>
          <head>CAPUT II.-- <hi>Cum Deo esse, quid sit. Quomodo sapiens cum Deo manet immotus.</hi> </head>
<div3>
            <head>4.</head>
            <p>
 Defini ergo, inquam, si placet, quid sit esse cum
Deo, et quid sit non esse sine Deo. Si enim de verbis
inter nos controversia est, facile contemnetur, dummodo
rem ipsam quam concepisti mente, videamus.
Odi ego, inquit, definire. Quid ergo faciemus, inquam?
Tu, inquit, defini, quaeso. Nam facilius est mihi videre
in alterius definitione quid non probem, quam
quidquam bene definiendo explicare. Geram tibi morem,
inquam. Videtur tibi id esse cum Deo, quod ab
eo regitur atque administratur? Non, ait ille, hoc animo
conceperam, cum dicebam ea quae non moventur,
esse cum Deo. Vide ergo, inquam, utrum haec tibi
saltem definitio placeat: cum Deo est quidquid intelligit
Deum. Concedo, inquit. Quid ergo, inquam? sapiens
tibi Deum intelligere non videtur? Videtur, inquit.
Cum ergo sapientes non solum in una domo,
aut urbe, sed etiam per immensa regionum peregrinando,
navigandoque moveantur; quomodo erit verum,
quidquid cum Deo est non moveri? Risum mihi, inquit,
movisti, quasi ego quod sapiens facit, dixerim
esse cum Deo. Cum Deo est, sed illud quod novit.
Non novit, inquam, sapiens codicem suum, pallium,
tunicam, supellectilem, si quam habet, caeteraque id
genus, quae stulti etiam bene noverunt? Fateor, inquit,
nosse tunicam, et nosse pallium, non esse cum Deo.</p>
          </div3>
<div3>
            <head>5.</head>
            <p>
 Hoc ergo, inquam, dicis: Non omne quod novit
sapiens, esse cum Deo; sed tamen quidquid sapientis
<pb n="0996"/>
cum Deo est, id nosse sapientem. Optime, inquit; nam
quidquid sensu isto corporis novit, non est cum Deo,
sed illud quod animo percipit. Plus etiam fortasse
audeo dicere; sed tamen dicam: vobis enim existimatoribus,
aut confirmer, aut discam. Quisquis enim
ea sola novit quae corporis sensus attingit, non solum
cum Deo esse non mihi videtur, sed ne secum quidem.
Hic cum Trygetium animadvertissem in eo
vultu, ut nescio quid velle dicere videretur, sed verecundia
eum, ne quasi in alienum locum irrueret, contineri;
feci potestatem, jam tacente Licentio, ut
promeret si quid vellet. At ille: Ista, inquit, quae ad
sensus corporis pertinent, prorsus nemo mihi videtur
nosse. Aliud est enim sentire, aliud nosse. Quare si
quid novimus, solo intellectu contineri puto, et eo
solo posse comprehendi. Ex quo fit, ut si illud est
cum Deo quod intelligendo sapiens novit, totum quod
novit sapiens possit esse cum Deo. Quod cum Licentius
approbasset, subjecit aliud quod nullo pacto possem
contemnere. Ait enim: Sapiens prorsus cum
Deo est, nam et seipsum intelligit sapiens. Quod conficitur
et ex eo quod a te accepi, id esse cum Deo,
quod intelligit Deum; et ex eo quod a nobis dictum est,
id esse cum Deo, quod a sapiente intelligitur. Sed hanc
ejus partem per quam istis utitur sensibus (non enim
puto connumerandam esse, cum sapientem vocamus),
fateor me nescire, nec omnino cujusmodi sit suspicari.</p>
          </div3>
<div3>
            <head>6.</head>
            <p>
 Negas ergo, inquam, non solum ex corpore et
anima, sed etiam ex anima tota constare sapientem;
siquidem partem istam qua utitur sensibus, animae
esse negare dementis est. Non enim ipsi oculi vel
aures, sed nescio quid aliud per oculos sentit. Ipsum
autem sentire, si non damus intellectui, non damus
alicui parti animae. Restat ut corpori tribuatur, quo
absurdius dici nihil interim mihi videtur. Anima, inquit,
sapientis perpurgata virtutibus, et jam cohaerens
Deo, sapientis etiam nomine digna est, nec quidquam
ejus aliud decet appellari sapientem: sed tamen quasi
quaedam, ut ita dicam, sordes atque exuviae quibus
se ille mundavit, et quasi subtraxit in seipsum,
ei animae serviunt. Vel si tota haec anima dicenda est,
ei certe parti animae serviunt atque subjectae sunt,
quam solam sapientem nominari decet. In qua parte
subjecta etiam ipsam memoriam puto habitare.
Utitur ergo hac sapiens quasi servo, ut haec ei jubeat,
easque jam domito atque substrato metas legis imponat,
ut dum istis sensibus utitur propter illa quae jam
non sapienti, sed sibi sunt necessaria, non se audeat
extollere, nec superbire domino, nec iis ipsis quae ad
se pertinent passim atque immoderate uti. Ad illam
enim vilissimam partem possunt ea pertinere quae
praetereunt. Quibus autem est memoria necessaria,
nisi praetereuntibus, et quasi fugientibus rebus? Ille
igitur sapiens amplectitur Deum, eoque perfruitur qui
semper manet, nec exspectatur ut sit, nec metuitur
ne desit, sed eo ipso quo vere est, semper est praesens.
Curat autem immobilis et in se manens servi sui quodammodo
peculium, ut eo tanquam frugi et diligens
famulus bene utatur, parceque custodiat.
<pb n="0997"/>
</p>
          </div3>
<div3>
            <head>7. </head>
            <p>
Quam sententiam ejus cum admiratione considerans,
recordatus sum idipsum aliquando me breviter
illo audiente dixisse. Tum arridens: Gratias
age, inquam, Licenti, huic servo tuo, qui tibi nisi
aliquid de peculio suo ministraret, nunc fortasse quod
promeres non haberes. Nam si ad eam partem memoria
pertinet, quae se velut famulam bonae menti regendam
concedit, ipsa nunc adjutus es, mihi crede,
ut hoc diceres. Ergo antequam ad illum ordinem redeam,
nonne tibi videtur vel propter talia, id est,
propter honestas ac necessarias disciplinas, memoria
opus esse sapienti? Quid, inquit, memoria opus est,
cum omnes suas res praesentes habeat ac teneat? Non
enim vel in ipso sensu, ad id quod ante oculos nostros
est, in auxilium nobis vocamus memoriam. Sapienti
ergo ante illos interiores intellectus oculos habenti
omnia, id est, Deum ipsum fixe immobiliterque intuenti,
cum quo sunt omnia quae intellectus videt ac
possidet, quid opus est, quaeso, memoria? Mihi autem
ut opus esset ad haec quae abs te audieram retinenda,
nondum sum illius famuli dominus; sed ei modo servio,
modo pugno ut non serviam, et quasi me audeo asserere
in libertatem meam. Et si forte aliquando impero,
atque obtemperat mihi, facitque saepe putare quod
vicerim, in aliis rursus rebus ita sese erigit, ut ejus
sub pedibus miser jaceam. Quamobrem, quando de
sapiente quaerimus, me nolo nomines. Nec me, inquam.
Sed tamen numquidnam sapiens iste suos potest deserere,
aut ullo pacto, cum hoc corpus agit, in quo
istum famulum sua lege devinctum tenet, relinquet
officium beneficia tribuendi quibus potest, et maxime
quod ab eo vehementissime flagitatur, sapientiam
ipsam docendi? Quod cum facit, ut congrue doceat,
minusque ineptus sit, praeparat saepe aliquid, quod ex
dispositione eloquatur ac disputet, quod nisi memoriae
commendaverit, pereat necesse est. Ergo aut officia
benevolentiae negabis esse sapientis, aut confiteberis
res aliquas sapientis memoria custodiri: an fortasse
aliquid suarum rerum non propter se quidem, sed
propter suos sibi tamen necessarium commendat
servandum illi famulo, ut ille tanquam sobrius, et ex
optima domini disciplina, non quidem custodiat, nisi
quod propter stultos ad sapientiam perducendos, sed
quod ei tamen ille custodiendum imperarit? Nec
omnino huic, inquit, commendari quidquam arbitror
a sapiente; siquidem ille semper Deo infixus est,
sive tacitus, sive cum hominibus loquens: sed ille
servus jam bene institutus diligenter servat quod interdum
disputanti domino suggerat, et ei tanquam
justissimo gratum faciat officium suum, sub cujus se
videt potestate vivere. Et hoc facit non quasi ratiocinando,
sed summa illa lege summoque ordine praescribente.
Nihil, inquam, nunc resisto rationibus tuis,
ut quod suscepimus potius peragatur. De isto vero
diligenter quemadmodum sese habeat (non enim parva
res est, aut tam parvo sermone contenta) videbimus
alias, cum Deus ipse opportunitatem ordine dederit.
</p>
          </div3>
        </div2>

<div2>
          <head>CAPUT III.-- <hi>Stultitia an cum Deo sit.</hi> </head>
<div3>
            <head>8.</head>
            <p>
 Definitum est autem quid sit esse cum Deo.
<pb n="0998"/>
Et cum a me dictum esset, id esse cum Deo quod intelligit
Deum, vos etiam plus adjecistis, ut ibi sint
etiam illa quae intelliguntur a sapiente. Qua in re multum
me movet quomodo subito cum Deo stultitiam
collocaveritis. Nam si cum Deo sunt quaecumque intelligit
sapiens, nec nisi intellectam stultitiam effugere
potest; erit etiam, quod dictu nefas est, pestis illa
cum Deo. Qua conclusione commoti, cum in silentio
se aliquantum tenuissent: Respondeat, inquit Trygetius,
etiam ille de cujus adventu ad istam disputationem
opportunissimo non nos puto temere gratulatos.
Tum Alypius: Deus meliora, inquit! huccine mihi
tandem tantum meum silentium parabatur? Sed irrupta
jam quies est. Verum nunc enitar huic utcumque
rogationi satisfacere, cum mihi prius vel in futurum
prospexero, et a vobis impetravero ut a me amplius
ista responsione nihil flagitetis. Nullo modo, inquam,
est, Alypi, benevolentiae atque humanitatis tuae vocem
tuam sermoni nostro etiam desideratam negare. Sed
perge modo, quod instituisti effice; caetera, ut jam sese
habet ordo ille, provenient. Aeque mihi de ordine,
inquit, sunt speranda meliora, in cujus assertione interim
me substituere voluistis. Sed, ni fallor, ob hoc
stultitiam Deo ista tua conclusione ab his copulatam
putasti, quod universa quae intelligit sapiens cum Deo
esse dixerunt. Sed id quatenus accipiendum sit, nunc
omitto; tuam illam ratiocinationem paululum adverte.
Dixisti quippe: Nam si cum Deo sunt quaecumque intelligit
sapiens, nec nisi intellectam stultitiam effugere
potest. Quasi vero illud obscurum sit, antequam stultitiam
quisque vitet, sapientis cum nomine non esse
censendum. Et dictum est, a sapiente intellecta esse
cum Deo. Cum igitur evitandae stultitiae gratia eamdem
stultitiam quisque intelligit, nondum est sapiens. Cum
autem sapiens fuerit, non inter ea quae ille intelligit
stultitia numeranda est. Quamobrem quoniam ea conjuncta
sunt Deo, quae jam sapiens intelligit, recte a
Deo stultitia secernitur.</p>
          </div3>
<div3>
            <head>9.</head>
            <p>
 Acute quidem, inquam, ut soles, Alypi, respondisti,
sed tanquam in alienas trusus angustias. Tamen
quia, ut arbitror, adhuc mecum stultus esse dignaris,
quid faciemus si aliquem nanciscamur sapientem, qui
nos tanto malo docendo ac disputando libenter liberet?
Nam nihil eum prius, quantum arbitror, deprecaturus
sum, nisi ut mihi ostendat quae sit, quid sit, qualis
sit omnino stultitia. De te enim non facile affirmaverim;
me tamen tantum et tam diu detinet, quantum
et quam diu a me non intelligitur. Dicturus est ergo
ille, te auctore: Ut hoc vos docerem, quando stultus
eram ad me venire debuistis; modo autem vos vestri
magistri esse poteritis: nam ego jam stultitiam non
intelligo. Quod quidem ab eo si audirem, non vererer
admonere hominem ut comes nobis fieret, simulque
magistrum alium quaereremus. Ut enim plene stultitiam
non intelligo, video tamen nihil responsione hac esse
stultius. Sed pudebit eum fortasse ita nos aut relinquere,
aut sequi. Disputabit ergo et exaggerabit copiosissime
stultitiae mala. Nos autem bene nobis providentes,
aut audiemus attente hominem nescientem
<pb n="0999"/>
quae loquatur, aut credemus eum id quod non intelligit
scire, aut adhuc Deo susceptorum tuorum ratione
stultitia copulata est. Nihil autem superiorum est quod
video posse defendi. Restat igitur, quod non vultis,
extremum. Nunquam te, inquit, invidum senseram.
Nam si ab istis, ut dicis, susceptis quidquam honorarii,
ut solet, accepissem, dum ratiocinationis hujus
nimium tenax es, id eis modo reddere cogerer. Quare vel
hoc contenti sint, quod me tecum laborante non parum
eis ad excogitandum temporis dedi; vel, si victi patroni
nulla quidem sua culpa consilio libenter auscultant,
et in hoc jam tibi cedant, et sint in caeteris cautiores.</p>
          </div3>
<div3>
            <head>10.</head>
            <p>
 Non contemnam, inquam, quod in tua defensione
Trygetius nescio quid etiam perstrepens dicere
cupiebat, faciamque bona tua venia: nam fortasse
non bene instructus es, qui recens huic negotio supervenisti,
ut remoto patrocinio ipsos causam suam
peragentes audiam patienter, ut coeperam. Tum Trygetius,
Licentio prorsus absente: Quomodo vultis,
inquit, accipite et ridete stultitiam meam. Non mihi
videtur debere dici intellectus, quo intelligitur ipsa
stultitia, quae non intelligendi vel sola vel maxima
causa est. Non facile, inquam, recuso istud accipere.
Quamvis enim me multum moveat, quod sentit Alypius,
quomodo recte possit quisque docere qualis sit
res quam non intelligit, quantamque menti afferat
perniciem quod mente non videt; nam id utique attendens,
quod tu dixisti dicere est veritus, cum ei sit ista
etiam de doctorum libris nota sententia: tamen sensum
ipsum considerans corporis, nam et isto ipso anima utitur,
et ipsa sola est cum intellectu qualiscumque collatio,
adducor ut dicam neminem posse videre tenebras.
Quamobrem, si menti hoc est intelligere, quod sensui
videre, et licet quisque oculis apertis, sanis, purisque
sit, videre tamen tenebras non potest; non absurde
dicitur, intelligi non posse stultitiam: nam nullas alias
mentis tenebras nominamus. Nec jam illud movebit,
quomodo stultitia possit non intellecta vitari. Ut enim
oculis tenebras vitamus eo ipso quo nolumus non videre:
sic quisquis volet vitare stultitiam, non eam
conetur intelligere; sed ea quae possunt intelligi, per
hanc se non intelligere doleat; eamque sibi esse praesentem,
non quo ipsam magis intelligit, sed quo alia
minus intelligit, sentiat.
</p>
          </div3>
        </div2>

<div2>
          <head>CAPUT IV.-- <hi>Quae homo perperam agit, an ordine agat. Mala in ordinem redacta faciunt ad decorem universi.</hi> </head>
<div3>
            <head>11.</head>
            <p>
 Sed ad ordinem redeamus, ut nobis aliquando
reddatur Licentius. Illud enim jam ex vobis requiro,
utrum quaecumque agit stultus, ordine vobis agere videatur.
Nam videte rogatio quos laqueos habeat. Si
ordine dixeritis, ubi erit illa definitio, Ordo est quo
Deus agit omnia quae sunt; si etiam stultus quae agit,
agit ordine? Si autem ordo non est in iis quae aguntur
ab stulto, erit aliquid quod ordo non teneat: neutrum
autem vultis. Videte, quaeso, ne cuncta ipsius
ordinis defensione turbetis. Hic item Trygetius, nam
ille alter adhuc omnino absens erat: Facile est, inquit,
huic quidem respondere complexioni tuae; sed me in
<pb n="1000"/>
praesentia similitudo deficit, qua sententiam meam
video asseri illustrarique debere. Tamen dicam quod
sentio; facies enim tu quod paulo ante fecisti. Non
enim illa commemoratio tenebrarum ad id quod a me
involutum prolatum erat, parum nobis attulit luminis.
Namque omnis vita stultorum, quamvis per eos ipsos
minime constans minimeque ordinata sit, per divinam
tamen providentiam necessario rerum ordine includitur,
et quasi quibusdam locis illa ineffabili et sempiterna
lege dispositis, nullo modo esse sinitur, ubi
esse non debet. Ita fit ut angusto animo ipsam solam
quisque considerans, veluti magna repercussus foeditate
aversetur. Si autem mentis oculos erigens atque
diffundens, simul universa collustret, nihil non ordinatum,
suisque semper veluti sedibus distinctum dispositumque
reperiet.</p>
          </div3>
<div3>
            <head>12.</head>
            <p>
 Quam magna, inquam, quam mira mihi per vos
Deus ille, atque ipse at magis magisque credere adducor,
rerum nescio quis occultus ordo respondet!
Nam ea dicitis quae nec quomodo dicantur non visa,
nec quomodo ea videatis intelligo; ita ea et vera et
alta esse suspicor. Simile autem aliquod in istam sententiam
tu fortasse unum requirebas. At mihi jam occurrunt
innumerabilia, quae me ad consentiendum
prorsus trahunt. Quid enim carnifice tetrius? quid illo
animo truculentius atque dirius? At inter ipsas leges
locum necessarium tenet, et in bene moderatae civitatis
ordinem inseritur; estque suo animo nocens,
ordine autem alieno poena nocentium. Quid sordidius,
quid inanius decoris et turpitudinis plenius meretricibus,
lenonibus, caeterisque hoc genus pestibus dici
potest? Aufer meretrices de rebus humanis, turbaveris
omnia libidinibus: constitue matronarum loco,
labe ac dedecore dehonestaveris. Sic igitur hoc genus
hominum per suos mores impurissimum vita, per ordinis
leges conditione vilissimum. Nonne in corporibus
animantium quaedam membra, si sola attendas,
non possis attendere? Tamen ea naturae ordo, nec
quia necessaria sunt, deesse voluit, nec quia indecora,
eminere permisit. Quae tamen deformia suos locos
tenendo, meliorem locum concessere melioribus.
Quid nobis suavius, quod agro villaeque spectaculum
congruentius fuit pugna illa conflictuque gallinaceorum
gallorum, cujus superiore libro fecimus mentionem <note>(Cap. 8, n. 25)</note>.
Quid abjectius tamen deformitate
subjecti vidimus? Et per ipsam tamen ejusdem
certaminis perfectior pulchritudo provenerat.</p>
          </div3>
<div3>
            <head>13.</head>
            <p>
 Talia, credo, sunt omnia; sed oculos quaerunt.
Soloecismos et barbarismos quos vocant, poetae adamaverunt;
quae schemata et metaplasmos mutatis appellare
nominibus, quam manifesta vitia fugere maluerunt.
Detrahe tamen ista carminibus, suavissima
condimenta desiderabimus. Congere multa in unum
locum, totum acre, putidum, rancidum fastidibo.
Transfer in liberam forensemque dictionem, quis
non eam fugere atque in theatra secedere jubebit?
Ordo igitur ea gubernans et moderans, nec apud se
<pb n="1001"/>
nimia, nec ubilibet aliena esse patietur. Submissa
quaedam impolitaeque simillima ipsos saltus ac venustos
locos sese interponens illustrat oratio. Quae si
sola sit, projicis ut vilem: si autem desit, illa pulchra
non prominent, non in suis quasi regionibus
possessionibusque dominantur, sibique ipsa propria
luce obstant, totumque confundunt.
</p>
          </div3>
        </div2>

<div2>
          <head>CAPUT V.-- <hi>Quomodo medendum errori credentium res nullo ordine geri.</hi> </head>
<p>Magnae et hic debentur ordini gratiae. Mentientes
conclusiones, aut irrepentes paulatim, vel minuendo,
vel addendo in assensionem falsitatis, quis non metuat?
quis non oderit? Saepe tamen in disputationibus,
certis et suis sedibus collocatae tantum valent,
ut nescio quomodo per eas dulcescat ipsa deceptio.
Nonne hic quo que ordo ipse laudabitur?</p>
<div3>
            <head>14.</head>
            <p>
 Jam in musica, in geometria, in astrorum
motibus, in numerorum necessitatibus ordo ita dominatur,
ut si quis quasi ejus fontem atque ipsum penetrale
videre desideret, aut in his inveniat, aut per
haec eo sine ullo errore ducatur. Talis enim eruditio,
si quis ea moderate utatur (nam nihil ibi quam nimium
formidandum est), talem philosophiae militem
nutrit vel etiam ducem, ut ad summum illum modum,
ultra quem requirere aliquid nec possit, nec debeat,
nec cupiat, qua vult evolet atque perveniat, multosque
perducat. Unde jam, dum ipsis humanis rebus
teneatur, sic eas despiciat, cunctaque discernat, ut
nullo modo eum moveat cur alius optet liberos habere,
nec habeat; alius nimia uxoris fecunditate
torqueatur: egeat ille pecunia, qui largiri liberaliter
multa paratus est; eique defossae incubet macer et
scabiosus fenerator: ampla patrimonia luxuries dispergat
atque diffundat; vix toto die lacrymans mendicus
nummum impetret: alium honor extollat indignum;
lucidi mores abscondantur in turba.</p>
          </div3>
<div3>
            <head>15.</head>
            <p>
 Haec et alia in hominum vita, cogunt homines
plerumque impie credere, nullo nos ordine divinae
providentiae gubernari. Alii autem pii et boni atque
splendido ingenio praediti, qui neque nos deseri a
summo Deo possunt in animum inducere, et tamen
rerum tanta quasi caligine atque commixtione turbati
nullum ordinem vident, volentes sibi nudari abditissimas
causas, errores suos saepe etiam carminibus
conqueruntur. Qui si hoc solum interrogent, cur
Itali semper serenas hiemes orent, et item semper
Getulia nostra misera sitiat; quis eis facile respondebit?
aut ubi apud nos indagabitur illius ordinis ulla
suspicio? Ego autem, si quid meos monere possum,
quantum mihi apparet, quantumque sentio, censeo
illos disciplinis omnibus erudiendos <note>(I Retractat.,
cap. 3, n. 2)</note>. Aliter quippe ista sic intelligi, ut luce
clariora sint, nullo modo possunt. Si autem aut pigriores
sunt, aut aliis negotiis praeoccupati, aut jam
duri ad discendum, fidei sibi praesidia parent; quo
<pb n="1002"/>
illos vinculo ad sese trabat, atque ab his horrendis
et involutissimis malis liberet ille, qui neminem sibi
per mysteria bene credentem perire permittit.</p>
          </div3>
<div3>
            <head>16.</head>
            <p>
 Duplex enim est via quam sequimur, cum rerum
nos obscuritas movet; aut rationem, aut certe auctoritatem.
Philosophia rationem promittit, et vix
paucissimos liberat: quos tamen non modo non contemnere
illa mysteria, sed sola intelligere, ut intelligenda
sunt, cogit. Nullumque aliud habet negotium,
quae vera, et, ut ita dicam, germana philosophia est,
quam ut doceat quod sit omnium rerum principium
sine principio, quantusque in eo maneat intellectus,
quidve inde in nostram salutem sine ulla degeneratione
manaverit: quem unum Deum omnipotentem
eumque tripotentem, Patrem, et Filium, et Spiritum
sanctum, docent veneranda mysteria, quae fide
sincera et inconcussa populos liberant; nec confuse,
ut quidam; nec contumeliose, ut multi praedicant.
Quantum autem illud sit, quod hoc etiam nostri generis
corpus, tantus propter nos Deus assumere atque
agere dignatus est, quanto videtur vilius, tanto
est clementia plenius, et a quadam ingeniosorum
superbia longe lateque remotius.</p>
          </div3>
<div3>
            <head>17.</head>
            <p>
 Anima vero unde originem ducat, quidve hic
agat, quantum distet a Deo, quid habeat proprium
quod alternat in utramque naturam, quatenus moriatur,
et quomodo immortalis probetur; quam magni
putatis esse ordinis, ut ista discantur? Magni omnino
atque certi: de quo breviter, si tempus fuerit, post
loquemur. Illud nunc a me accipiatis volo: si quis
temere ac sine ordine disciplinarum in harum rerum
cognitionem audet irruere, pro studioso illum curiosum,
pro docto credulum, pro cauto incredulum
fieri. Itaque mihi quod modo interroganti tam bene
atque apte respondistis, et miror unde sit, et cogor
agnoscere. Videamus tamen quousque progredi vestra
latens possit intentio. Jam nobis Licentii etiam
verba reddantur, qui tam diu nescio qua cura occupatus,
alienus ab hoc sermone fuit, ut eum ista,
non aliter quam eos qui non adsunt familiares nostros,
credam esse lecturum. Sed redi ad nos, quaeso,
Licenti, atque hic totus fac ut adsis; tibi enim dico.
Nam definitionem meam tu probasti, qua dictum est
quid sit esse cum Deo, cum quo mentem sapientis
manere immobilem, me, quantum assequi valeo,
docere voluisti.
</p>
          </div3>
        </div2>

<div2>
          <head>CAPUT VI.-- <hi>Mens sapientis immobilis.</hi> </head>
<div3>
            <head>18.</head>
            <p>
 Sed illud me movet, quomodo cum iste sapiens
quamdiu inter homines vivit, in corpore esse non
negetur; quo pacto fiat ut ejus corpore huc atque
illuc vagante, mens immobilis maneat. Isto enim
modo potes dicere, cum movetur navis, homines
qui in ea sunt non moveri, quamvis ab ipsis eam
possideri gubernarique fateamur. Etenim si sola eam
<pb n="1003"/>
cogitatione regerent, facerentque ire quo vellent;
tamen, cum ea moveretur, non possent illi qui ibidem
constituti sunt non moveri. Non, ait Licentius,
animus ita est in corpore, ut corpus imperet animo.
Neque hoc ego dico, inquam: sed etiam eques non
ita est in equo, ut ei equus imperet; et tamen,
quamvis quo velit ire equum agat, equo moto moveatur
necesse est. Potest, inquit, sedere ipse immobilis.
Cogis nos, inquam, definire quid sit moveri:
quod si potes, facias volo. Prorsus, inquit, maneat,
quaeso, beneficium tuum; nam manet postulatio mea:
et ne me rursus interroges, utrum mihi definire placeat;
quando id facere potuero, ipse profitebor.
Quae cum dicta essent, puer de domo cui dederamus
id negotii, cucurrit ad nos, et horam prandii esse
nuntiavit. Tum ego: Quid sit, inquam, moveri, non
definire nos puer iste, sed ipsis oculis cogit ostendere.
Eamus igitur, et de isto loco in alium locum
transeamus: nam nihil est aliud, nisi fallor, moveri.
Hic cum arrisissent, discessimus.</p>
          </div3>
        </div2>
<div2>
          <head>DISPUTATIO SECUNDA.</head>
<div3>
            <head>19.</head>
            <p>
 At ubi refecimus corpora, quoniam coelum obduxerat
nubes, solito loco in balneo consedimus. Atque
ego: Concedis ergo, inquam, Licenti, nihil esse
aliud motum quam de loco in locum transitum?
Concedo, inquit. Concedis ergo, inquam, neminem
in eo loco esse in quo non fuerat, et motum non
fuisse? Non intelligo, inquit. Si quid, inquam, in alio
loco fuit dudum, et nunc in alio est, motum esse
concedis? Assentiebatur. Ergo, inquam, posset alicujus
sapientis vivum corpus hic modo nobiscum esse,
ut animus hinc abesset? Posset, inquit. Etiamne,
inquam, si nobiscum colloqueretur, et nos aliquid doceret?
Etiamsi, inquit, nos ipsam doceret sapientiam,
non illum dicerem nobiscum esse, sed secum. Non
igitur in corpore, inquam? Non, inquit. Cui ego:
Corpus illud quod careret animo, nonne mortuum fatereris,
cum ego vivum proposuerim? Nescio, inquit,
quomodo explicem. Nam et corpus hominis vivum
esse non posse video, si animus in eo non sit; et non
possum dicere, ubiubi sit corpus sapientis, non ejus
animum esse cum Deo. Ego, inquam, faciam, ut hoc
explices. Fortasse enim quia ubique Deus est, quoquo
ierit sapiens, invenit Deum cum quo esse possit.
Ita fit ut possimus et non negare illum de loco in
locum transire, quod est moveri; et tamen semper
esse cum Deo. Fateor, inquit, corpus illud de loco in
locum transitum facere, sed mentem ipsam nego, cui
nomen sapientis impositum est.
</p>
          </div3>
        </div2>

<div2>
          <head>CAP. VII.-- <hi>Quomodo ordo fuerit cum malum non esset.</hi> </head>
<div3>
            <head>20.</head>
            <p>
 Nunc interim tibi cedo, inquam, ne res obscurissima,
et diutius diligentiusque tractanda, impediat
in praesentia propositum nostrum. Sed illud
videamus, quoniam definitum est a nobis quid sit
esse cum Deo, utrum scire possimus etiam, quid sit
esse sine Deo, quamvis jam manifestum esse arbitror.
Nam credo videri tibi eos qui cum Deo non
sunt, esse sine Deo. Si possent, inquit, mihi verba
suppetere, dicerem fortasse quod tibi non displiceret.
<pb n="1004"/>
Sed peto perferas infantiam meam, resque ipsas, ut
te decet, veloci mente praeripias. Nam isti nec cum
Deo mihi videntur esse, et a Deo tamen haberi. Itaque
non possum eos sine Deo esse dicere, quos Deus
habet. Cum Deo item non dico, quia ipsi non habent
Deum. Siquidem Deum habere, jam inter nos pridem
in sermone illo quem die natali tuo jucundissimum
habuimus, placuit nihil aliud esse quam Deo perfrui <note>(De Beata Vita, n. 34)</note>.
Sed fateor me formidare ista
contraria, quomodo quisque nec sine Deo sit, nec
cum Deo.</p>
          </div3>
<div3>
            <head>21.</head>
            <p>
 Non te moveant ista, inquam. Nam ubi res convenit,
quis non verba contemnat? Quare jam ad illam
tandem ordinis definitionem redeamus. Nam ordinem
esse dixisti quo Deus agit omnia. Nihil autem,
ut video, non agit Deus: nam inde visum tibi est,
nihil praeter ordinem posse inveniri. Manet, inquit,
sententia mea: sed jam video quid sis dicturus,
utrum Deus agat quae non bene agi confitemur. Optime,
inquam; prorsus oculum in mentem injecisti.
Sed ut vidisti quid essem dicturus, ita peto videas
quid respondendum sit. Atque ille nutans capite atque
humeris, Turbamur, inquit: et huic forte quaestioni
mater supervenerat. Atque ille post aliquantulum
silentium petiit ut a me hoc ipsum rursus interrogaretur.
Cui loco superius a Trygetio fuisse responsum
non omnino animadverterat <note>(Cap. 4, n. 11)</note>.
Tum ego: Quid, inquam, vel cur tibi repetam?
Actum, aiunt, ne agas. Quare moneo potius ut ea
quae supra dicta sunt, vel legere cures, si audire nequivisti.
Quam quidem absentiam a sermone nostro
animi tui non aegre tuli, diuque ita esse te pertuli,
ut neque illa impedirem quae tecum intentus remotusque
a nobis, pro te agebas, et ea persequerer quae
te amittere stilus iste non sineret.</p>
          </div3>
<div3>
            <head>22.</head>
            <p>
 Nunc illud quaero, quod nondum discutere diligenti
ratione tentavimus. Nam ut primum nobis istam de
ordine quaestionem nescio quis ordo peperit, memini
te dixisse hanc esse justitiam Dei, quae separat inter
bonos et malos, et sua cuique tribuit <note>(Supra, lib. 1,
c. 7, n. 19)</note>. Nam nulla est, quantum sentio, manifestior
justitiae definitio: itaque respondeas velim,
utrum tibi videatur aliquando Deum non fuisse justum.
Nunquam, inquit. Si ergo semper, inquam,
Deus justus, semper bonum et malum fuerunt. Prorsus,
inquit mater, nihil aliud video quod sequatur.
Non enim judicium Dei fuit ullum quando malum non
fuit; nec, si aliquando bonis et malis sua cuique non
tribuit, potest videri justus fuisse. Cui Licentius:
Ergo dicendum nobis censes, inquit, semper malum
fuisse. Non audeo, inquit illa, hoc dicere. Quid ergo
dicemus, inquam? Si Deus ideo justus est, quia judicat
inter bonos et malos, quando non erat malum non
erat justus. Hic illis tacentibus animadverti Trygetium
respondere velle, atque permisi. At ille: Prorsus,
inquit, erat Deus justus. Poterat enim bonum
malumque secernere, si exstitisset, et eo ipso quo
poterat, justus erat. Non enim, cum dicimus Ciceronem
prudenter investigasse conjurationem Catilinae,
<pb n="1005"/>
temperanter nullo corruptum fuisse praemio quo parceret
malis, juste illos summo supplicio senatus auctoritate
mactasse, fortiter sustinuisse omnia tela
inimicorum et molem, ut ipse dixit, invidiae, non in
eo fuissent virtutes istae, nisi Catilina reipublicae
tantam perniciem comparasset. Virtus enim per seipsam,
non per aliquod hujusmodi opus consideranda
est, et in homine; quanto magis in Deo? si tamen in
angustiis rerum atque verborum componere illis ista
quoquo modo permittitur. Nam, ut intelligamus quia
Deus semper justus fuit, quando exstitit malum
quod a bono sejungeret, nihil distulit sua cuique tribuere:
non enim tunc ei erat discenda justitia; sed
tunc ea utendum, quam semper habuit.</p>
          </div3>
<div3>
            <head>23.</head>
            <p>
 Quod cum et Licentius et mater in tanta necessitate
approbassent: Quid, inquam, dicis, Licenti?
Ubi est quod tam magnopere asseruisti, nihil praeter
ordinem fieri? Quod enim factum est ut malum nasceretur,
non utique Dei ordine factum est; sed cum esset
natum, Dei ordine inclusum est. Et ille admirans
ac moleste ferens quod tam repente bona causa esset
lapsa de manibus: Prorsus, inquit, ex illo dico coepisse
ordinem, ex quo malum esse coepit. Ergo, inquam,
ut esset ipsum malum, non ordine factum
est, si postquam malum ortum est, ordo esse coepit.
Sed semper erat ordo apud Deum: et aut semper fuit
nihil quod dicitur malum; aut si aliquando invenitur
coepisse, quia ordo ipse aut bonum est, aut ex bono
est, nunquam aliquid sine ordine fuit, nec erit aliquando.
Quamvis et nescio quid potius occurrit;
sed illa consuetudine oblivionis elapsum est: quod
credo ordine contigisse pro merito vel gradu vel ordine
vitae. Nescio quomodo mihi, inquit, effugit,
quam nunc sperno sententiam: non enim debui dicere
postquam malum natum est, coepisse ordinem: sed
ut illa justitia, de qua Trygetius disseruit, ita et ordinem
fuisse apud Deum; sed ad usum non venisse,
nisi postquam mala esse coeperunt. Eodem, inquam,
relaberis; illud enim, quod minime vis, inconcussum
manet: nam sive apud Deum fuit ordo, sive ex
illo tempore esse coepit, ex quo etiam malum, tamen
malum illud praeter ordinem natum est. Quod si
concedis, fateris aliquid praeter ordinem posse fieri;
quod causam tuam debilitat ac detruncat: si autem
non concedis, incipit Dei ordine natum malum videri,
et malorum auctorem Deum fateberis; quo sacrilegio
mihi detestabilius nihil occurrit. Quod cum
sive non intelligenti, sive dissimulanti se intellexisse,
versarem saepius et revolverem, nihil habuit quod diceret,
et se silentio dedit. Tum mater: Ego, inquit,
non puto nihil potuisse praeter Dei ordinem fieri,
quia ipsum malum quod natum est, nullo modo Dei
ordine natum est; sed illa justitia id inordinatum esse
non sivit, et in sibi meritum ordinem redegit et compulit.
<pb n="1006"/>
</p>
          </div3>
<div3>
            <head>24. </head>
            <p>
Hic ego cum omnes cernerem studiosissime,
ac pro suis quemque viribus Deum quaerere, sed
ipsum de quo agebamus ordinem non tenere, quo ad
illius ineffabilis majestatis intelligentiam pervenitur:
Oro vos, inquam, si, ut video, multum diligitis ordinem,
ne nos praeposteros et inordinatos esse patiamini.
Quanquam enim occultissima ratio se demonstraturam
polliceatur, nihil praeter divinum ordinem
fieri: tamen si quempiam ludimagistrum audiremus,
conantem docere puerum syllabas, quem prius litteras
nemo docuisset; non dico ridendum tanquam
stultum, sed vinciendum tanquam furiosum putaremus,
non ob aliud, opinor, nisi quod docendi ordinem
non teneret. At multa talia et imperitos, quae a
doctis reprehendantur ac derideantur, et dementes
homines, quae nec stultorum judicium fugiunt, facere
nemo ambigit: et tamen etiam ista omnia quae fatemur
esse perversa, non esse praeter divinum ordinem,
alta quaedam et a multitudinis vel suspicione remotissima
disciplina, se ita studiosis et Deum atque animas
tantum amantibus animis manifestaturam esse
promittit, ut non nobis summae numerorum possint
esse certiores.
</p>
          </div3>
        </div2>

<div2>
          <head>CAPUT VIII.-- <hi>Traduntur primum adolescentibus praecepta vitae, tum ordo eruditionis.</hi> </head>
<div3>
            <head>25.</head>
            <p>
 Haec autem disciplina ipsa Dei lex est, quae
apud eum fixa et inconcussa semper manens, in sapientes
animas quasi transcribitur; ut tanto se sciant
vivere melius, tantoque sublimius, quanto et perfectius
eam contemplantur intelligendo, et vivendo
custodiunt diligentius. Haec igitur disciplina eis qui
illam nosse desiderant, simul geminum ordinem sequi
jubet; cujus una pars vitae, altera eruditionis est.
Adolescentibus ergo studiosis ejus ita vivendum est,
ut a venereis rebus, ab illecebris ventris et gutturis,
ab immodesto corporis cultu et ornatu, ab inanibus
negotiis ludorum, a torpore somni atque pigritiae, ab
aemulatione, obtrectatione, invidentia, ab honorum
potestatumque ambitionibus, ab ipsius etiam laudis
immodica cupiditate se abstineant. Amorem autem
pecuniae totius suae spei certissimum venenum esse
credant. Nihil enerviter faciant, nihil audaciter. In
peccatis autem suorum vel pellant omnino iram, vel
ita frenent, ut sit pulsae similis. Neminem oderint.
Nulla vitia non curare velint. Magnopere observent
cum vindicant, ne nimium sit: cum ignoscunt, ne
parum. Nihil puniant quod non valeat ad melius: nihil
indulgeant quod vertat in pejus. Suos putent omnes,
in quos sibi potestas data fuerit. Ita serviant, ut
eis dominari pudeat: ita dominentur, ut eis servire
delectet. In alienorum autem peccatis molesti non
sint invito. Inimicitias vitent cautissime, ferant aequissime,
finiant citissime. In omni vero contractu atque
conversatione cum hominibus, satis est servare unum
hoc vulgare proverbium: Nemini faciant quod pati
nolunt. Rempublicam nolint administrare, nisi perfecti.
Perfici autem vel intra aetatem senatoriam festinent,
vel certe intra juventutem. Sed quisquis sero
in ista se converterit, non arbitretur nihil sibi esse
<pb n="1007"/>
praeceptum: nam ista utique facilius decocta aetate
servabit. In omni autem vita, loco, tempore, amicos
aut habeant, aut habere instent. Obsequantur dignis
etiam non hoc exspectantibus. Superbos minus curent,
minime sint. Apte congruenterque vivant.
Deum colant, cogitent quaerant, fide, spe, charitate
subnixi. Optent tranquillitatem, atque certum cursum
studiis suis, omniumque sociorum; et sibi quibusque
possunt, mentem bonam pacatamque vitam.
</p>
          </div3>
        </div2>

<div2>
          <head>CAPUT IX.-- <hi>Ad discendum auctoritate ducimur et ratione.</hi> </head>
<div3>
            <head>26.</head>
            <p>
 Sequitur ut dicam quomodo studiosi erudiri
debeant, qui sicut dictum est vivere instituerunt. Ad
discendum item necessario dupliciter ducimur, auctoritate
atque ratione. Tempore auctoritas, re autem
ratio prior est. Aliud est enim quod in agendo anteponitur,
aliud quod pluris in appetendo aestimatur.
Itaque, quanquam bonorum auctoritas imperitae multitudini
videatur esse salubrior, ratio vero aptior eruditis:
tamen quia nullus hominum nisi ex imperito
peritus fit, nullus autem imperitus novit qualem se
debeat praebere docentibus, et quali vita esse docilis
possit; evenit ut omnibus bona magna et occulta discere
cupientibus, non aperiat nisi auctoritas januam.
Quam quisque ingressus sine ulla dubitatione vitae
optimae praecepta sectatur: per quae cum docilis factus
fuerit, tum demum discet et quanta ratione praedita
sint ea ipsa quae secutus est ante rationem; et
quid sit ipsa ratio quam post auctoritatis cunabula firmus
et idoneus jam sequitur atque comprehendit; et
quid intellectus, in quo universa sunt, vel ipse potius
universa; et quid praeter universa universorum
principium. Ad quam cognitionem in hac vita pervenire
pauci, ultra quam vero etiam post hanc vitam
nemo progredi potest. Qui autem sola auctoritate
contenti, bonis tantum moribus rectisque votis constanter
operam dederint, aut contemnentes, aut non
valentes disciplinis liberalibus atque optimis erudiri,
beatos eos quidem, cum inter homines vivunt,
nescio quomodo appellem; tamen inconcusse credo
mox ut hoc corpus reliquerint, eos quo bene magis
minusve vixerunt, eo facilius aut difficilius liberari.</p>
          </div3>
<div3>
            <head>27.</head>
            <p>
 Auctoritas autem partim divina est, partim
humana: sed vera, firma, summa ea est quae divina
nominatur. In qua metuenda est aeriorum animalium
mira fallacia; quae per rerum ad istos sensus corporis
pertinentium quasdam divinationes, nonnullasque
potentias, decipere animas facillime consuerunt, aut
periturarum fortunarum curiosas, aut fragilium cupidas
potestatum, aut inanium formidolosas miraculorum.
Illa ergo auctoritas divina dicenda est, quae non
solum in sensibilibus signis transcendit omnem humanam
facultatem, sed et ipsum hominem agens,
ostendit ei quousque se propter ipsum depresserit: et
<pb n="1008"/>
non teneri sensibus, quibus videntur illa miranda,
sed ad intellectum jubet evolare; simul demonstrans
et quanta hic possit, et cur haec faciat, et quam parvi
pendat. Doceat enim oportet et factis potestatem
suam, et humilitate clementiam, et praeceptione naturam;
quae omnia sacris quibus initiamur, secretius
firmiusque traduntur: in quibus bonorum vita facillime,
non disputationum ambagibus, sed mysteriorum
auctoritate purgatur. Humana vero auctoritas plerumque
fallit: in eis tamen jure videtur excellere, qui
quantum imperitorum sensus capit, multa dant indicia
doctrinarum suarum, et non vivunt aliter quam
vivendum esse praecipiunt. Quibus si aliqua etiam
fortunae munera accesserint, quorum appareant usu
magni, contemptuque majores; difficillimum omnino
est ut eis quisque vivendi praecepta dantibus credens,
recte vituperetur.
</p>
          </div3>
        </div2>

<div2>
          <head>CAPUT X.-- <hi>Vitae praecepta pauci assequuntur.</hi> </head>
<div3>
            <head>28.</head>
            <p>
 Hic Alypius: Permagna, inquit, vitae imago abs
te ante oculos nostros, cum plene, tum breviter constituta
est; cui quamvis quotidianis praeceptis tuis
inhiemus, tamen nos hodie cupidiores flagrantioresque
reddidisti. Ad quam, si fieri posset, non solum nos,
verum etiam cunctos homines jam pervenire, et eidem
inhaerere cuperem, ut haec sicuti auditu mirabilia,
ita essent imitatione facilia. Nam nescio quomodo,
quod utinam vel a nobis procul absit, animus humanus
dum haec audiendo, coelestia, divina ac prorsus
vera esse proclamet, in appetendo aliter se gerit; ut
mihi verissimum videatur aut divinos homines, aut
non sine divina ope sic vivere. Cui ego: Haec praecepta
vivendi, quae tibi, ut semper, plurimum placent,
Alypi, quamvis hic meis verbis pro tempore expressa
sint, non tamen a me inventa esse optime scis. His
enim magnorum hominum et pene divinorum libri
plenissimi sunt: quod non propter te dicendum mihi
putavi, sed propter istos adolescentes, ne in eis quasi
auctoritatem meam jure contemnant. Nam mihi omnino
illos nolo credere, nisi docenti, rationemque reddenti,
propter quos pro rerum magnitudine concitandos,
etiam te arbitror istum interposuisse sermonem.
Non enim tibi sunt ad sequendum ista difficilia, quae
tanta rapuisti aviditate, tantoque in ea naturae admirabilis
impetu ingressus es, ut ego tibi verborum, tu
mihi rerum magister effectus sis. Non enim est modo
ulla causa mentiendi, aut saltem occasio: nam neque
te falsa tua laude studiosiorem fieri puto, et ii adsunt
qui utrumque noverunt, et ei sermo iste mittetur, cui
nostrum nullus ignotus est.</p>
          </div3>
<div3>
            <head>29.</head>
            <p>
 Bonos autem viros, deditosque optimis moribus,
si non aliter sentis atque dixisti, pauciores te
arbitror esse credere, quam mihi probabile est: sed
multi penitus latent te. Item multorum non latentium,
ea ipsa quae mira sunt, latent: in animo enim sunt
ista, qui neque sensu accipi potest, et plerumque dum
congruere vult vitiosorum hominum colloquiis, ea dicit
quae aut probare aut appetere videatur. Multa
etiam facit non libenter, propter aut vitandum odium
hominum, aut ineptiam fugiendam; quod nos audientes
<pb n="1009"/>
aut videntes difficile aliter existimamus, quam
sensus iste renuntiat. Eoque fit ut multos non tales
esse credamus, quales et se ipsi, et eos sui familiares
noverunt. Quod tibi ex amicorum nostrorum quibusdam
magnis animi bonis, quae nos soli scimus, persuadeas
velim. Nam error iste non minima hac causa
nititur, quod non pauci se subito ad bonam vitam
mirandamque convertunt; et donec aliquibus clarioribus
factis innotescant, quales erant esse creduntur.
Nam ne longius abeam, quis istos adolescentes, qui
antea noverat, facile credat tam studiose magna quaerere,
tantas repente in hac aetate indixisse inimicitias
voluptatibus? Ergo hanc opinionem pellamus ex animo:
nam et illud divinum auxilium, quod, ut decebat,
religiose in ultimo sermonis tui posuisti, latius
quam nonnulli opinantur, officium clementiae suae per
universos populos agit. Sed ad disputationis nostrae,
si placet, ordinem redeamus; et quoniam de auctoritate
satis dictum est, videamus quid sibi ratio velit.
</p>
          </div3>
        </div2>

<div2>
          <head>CAPUT XI.-- <hi>Ratio quid, et hujus in sensibilibus vestigia. Ut differunt rationale et rationabile.</hi> </head>
<div3>
            <head>30.</head>
            <p>
 Ratio est mentis motio, ea quae discuntur distinguendi
et connectendi potens: qua duce uti ad
Deum intelligendum, vel ipsam quae aut in nobis, aut
usquequaque est animam, rarissimum omnino genus
hominum potest; non ob aliud, nisi quia in istorum
sensuum negotia progresso, redire in semetipsum cuique
difficile est. Itaque, cum in rebus ipsis fallacibus
ratione totum agere homines moliantur, quid sit ipsa
ratio, et qualis sit, nisi perpauci prorsus ignorant.
Mirum videtur, sed tamen se ita res habet. Satis est
hoc dixisse in praesentia: nam si vobis rem tantam
sicut intelligenda est, nunc ostendere cupiam, tam
ineptus sim quam arrogans, si vel me illam jam
percepisse profitear. Tamen quantum dignata est in
res quae nobis notae videntur procedere, indagemus
eam, si possumus interim, prout susceptus sermo desiderat.</p>
          </div3>
<div3>
            <head>31.</head>
            <p>
 Ac primum videamus ubi hoc verbum, quod
ratio vocatur, frequentari solet; nam illud nos movere
maxime debet, quod ipse homo a veteribus sapientibus
ita definitus est: Homo est animal rationale
mortale. Hic genere posito quod animal dictum est,
videmus additas duas differentias, quibus credo admonendus
erat homo, et quo sibi redeundum esset, et
unde fugiendum. Nam ut progressus animae usque ad
mortalia lapsus est; ita regressus esse in rationem
debet. Uno verbo a bestiis, quod rationale; et alio a
divinis separatur, quod mortale dicitur. Illud igitur
nisi tenuerit, bestia erit: hinc nisi se averterit, divina
non erit. Sed quoniam solent doctissimi viri quid inter
rationale et rationabile intersit, acute subtiliterque
discernere, nullo modo est, ad id quod instituimus,
negligendum: nam rationale esse dixerunt, quod ratione
uteretur vel uti posset; rationabile autem, quod
ratione factum esset aut dictum. Itaque has balneas
rationabiles possumus dicere, nostrumque sermonem;
rationales autem vel illum qui has fecit, vel nos qui
<pb n="1010"/>
loquimur. Ergo procedit ratio ab anima rationali, scilicet
in ea quae vel fiunt rationabilia, vel dicuntur.</p>
          </div3>
<div3>
            <head>32.</head>
            <p>
 Duo ergo video, in quibus potentia visque rationis
possit ipsis etiam sensibus admoveri: opera
hominum quae videntur, et verba quae audiuntur. In
utroque autem utitur mens gemino nuntio pro corporis
necessitate: uno qui oculorum est, altero qui aurium.
Itaque, cum aliquid videmus congruentibus sibi
partibus figuratum, non absurde dicimus rationabiliter
apparere. Itemque, cum aliquid bene concinere
audimus, non dubitamus dicere quod rationabiliter
sonat. Nemo autem non rideatur, si dixerit, Rationabiliter
olet; aut, rationabiliter sapit; aut, rationabiliter
molle est; nisi forte in iis quae propter aliquid ab
hominibus procurata sunt, ut ita olerent vel saperent
vel ferverent, vel quid aliud. Ut si quis locum, unde
gravibus odoribus serpentes fugantur, rationabiliter
dicat ita olere, causam intuens quare sit factum; aut
poculum quod medicus confecerit, rationabiliter amarum
esse vel dulce; aut quod temperari languido solium
jusserit, calere rationabiliter aut tepere. Nemo
autem hortum ingressus, et rosam naribus admovens,
audet ita dicere. Quam rationabiliter fragrat! nec si
medicus illam ut olfaceret jusserit. Tunc enim praeceptum
vel datum illud rationabiliter, non tamen
olere rationabiliter dicitur; nec propterea, quia naturalis
ille odor est. Nam, quamvis a coquo pulmentum
condiatur, rationabiliter conditum possumus dicere:
rationabiliter autem sapere, cum causa extrinsecus
nulla sit, sed praesenti satisfiat voluptati, nullo
modo ipsa loquendi consuetudine dicitur. Si enim
quaeratur de illo cui poculum medicus dederit, cur id
dulciter sentire debuerit, aliud infertur propter quod
ita est, id est morbi genus, quod jam non in illo sensu
est, sed aliter sese habet in corpore. Si autem rogetur
liguriens aliquid, gulae stimulo concitatus, cur ita
dulce sit, et respondeat, Quia libet; aut, quia delector;
nemo illud dicet rationabiliter dulce, nisi forte
illius delectatio alicui rei sit necessaria, et illud quod
mandit, ob hoc ita confectum sit.</p>
          </div3>
<div3>
            <head>33.</head>
            <p>
 Tenemus, quantum investigare potuimus, quaedam
vestigia rationis in sensibus; et quod ad visum
atque auditum pertinet, in ipsa etiam voluptate. Alii
vero sensus non in voluptate sua, sed propter aliquid
aliud solent hoc nomen exigere: id autem est rationalis
animantis factum propter aliquem finem. Sed ad
oculos quod pertinet, in quo congruentia partium rationabilis
dicitur, pulchrum appellari solet. Quod vero
ad aures, quando rationabilem concentum dicimus,
cantumque numerosum rationabiliter esse compositum;
suavitas vocatur proprio jam nomine. Sed neque
in pulchris rebus cum nos color illicit, neque in aurium
suavitate cum pulsa chorda quasi liquide sonat atque
pure, rationabile illud dicere solemus. Restat ergo ut
in istorum sensuum voluptate id ad rationem pertinere
fateamur, ubi quaedam dimensio est atque modulatio.</p>
          </div3>
<div3>
            <head>34.</head>
            <p>
 Itaque in hoc ipso aedificio singula bene considerantes,
<pb n="1011"/>
non possumus non offendi quod unum ostium
videmus in latere, alterum prope in medio, nec tamen
in medio collocatum. Quippe in rebus fabricatis, nulla
cogente necessitate, iniqua dimensio partium facere
ipsi aspectui velut quamdam videtur injuriam. Quod
autem intus tres fenestrae, una in medio, duae a lateribus,
paribus intervallis solio lumen infundunt, quam
nos delectat diligentius intuentes, quamque in se animum
rapit, manifesta res est, nec multis verbis vobis
aperienda. Unde ipsi architecti jam suo verbo rationem
istam vocant; et partes discorditer collocatas,
dicunt non habere rationem. Quod late patet, ac pene
in omnes artes operaque humana diffunditur. Jam in
carminibus, in quibus item dicimus esse rationem ad
voluptatem aurium pertinentem, quis non sentiat dimensionem
esse totius hujus suavitatis opificem? Sed
histrione saltante, cum bene spectantibus gestus illi
omnes signa sint rerum, quamvis membrorum numerosus
quidam motus oculos eadem illa dimensione delectet,
dicitur tamen rationabilis illa saltatio, quod
bene aliquid significet et ostendat, excepta sensuum
voluptate. Non enim, si pennatam Venerem faciat, et
Cupidinem palliatum, quamvis id mira membrorum
motione atque collocatione depingat, oculos videtur
offendere; sed per oculos animum, cui rerum signa illa
monstrantur: nam oculi offenderentur, si non pulchre
moveretur. Hoc enim pertinebat ad sensum, in quo
anima eo ipso quod mixta est corpori, percipit voluptatem.
Aliud ergo sensus, aliud per sensum: nam
sensum mulcet pulcher motus; per sensum autem animum
solum pulchra in motu significatio. Hoc etiam in
auribus facilius advertitur: nam quidquid jucunde sonat,
illud libet, atque ipsum auditum illicit; quod
autem per eumdem sonum bene significatur, nuntio
quidem aurium, sed ad solam mentem refertur. Itaque
cum audimus illos versus:
</p>
            <l>Quid tantum Oceano properent se tingere soles</l>
<l>Hiberni, vel quae tardis mora noctibus obstet;</l>
            <p> <note>(Virg., Georg. lib. 2, vers. 480, 481.)</note> 
aliter metra laudamus, aliterque sententiam: nec sub
eodem intellectu dicimus, Rationabiliter sonat; et, rationabiliter
dictum est.
</p>
          </div3>
        </div2>

<div2>
          <head>CAPUT XII.-- <hi>Disciplinarum omnium excogitatrix ratio. Occasio vocabulorum. Occasio litterarum. Occasio numerorum. Occasio discretionis litterarum, syllabarum et verborum. Occasio historiae.</hi> </head>
<div3>
            <head>35.</head>
            <p>
 Ergo jam tria genera sunt rerum in quibus illud
rationabile apparet. Unum est in factis ad aliquem finem
relatis, alterum in dicendo, tertium in delectando.
Primum nos admonet nihil temere facere; secundum,
recte docere; ultimum, beate contemplari.
In moribus est illud superius; haec autem duo in disciplinis,
de quibus nunc agimus. Namque illud quod
in nobis est rationale, id est, quod ratione utitur, et
<pb n="1012"/>
rationabilia vel facit vel sequitur, quia naturali quodam
vinculo in eorum societate astringebatur, cum quibus
illi erat ratio ipsa communis, nec homini homo firmissime
sociari posset, nisi colloquerentur, atque ita
sibi mentes suas cogitationesque quasi refunderent, vidit
esse imponenda rebus vocabula, id est significantes
quosdam sonos; ut, quoniam sentire animos suos
non poterant, ad eos sibi copulandos sensu quasi interprete
uterentur. Sed audiri absentium verba non
poterant: ergo illa ratio peperit litteras, notatis omnibus
oris ac linguae sonis, atque discretis. Nihil autem
horum facere poterat, si multitudo rerum sine quodam
defixo termino infinite patere videretur. Ergo utilitas
numerandi magna necessitate animadversa est. Quibus
duobus repertis, nata est illa librariorum et calculonum
professio, velut quaedam grammaticae infantia,
quam Varro litterationem vocat: graece autem quomodo
appelletur, non satis in praesentia recolo.</p>
          </div3>
<div3>
            <head>36.</head>
            <p>
 Progressa deinde ratio animadvertit eosdem oris
sonos quibus loqueremur, et quos litteris jam signaverat,
alios esse qui moderato varie hiatu, quasi enodati
ac simplices, faucibus sine ulla collisione defluerent,
alios diverso pressu oris, tenere tamen aliquem
sonum; extremos autem qui nisi adjunctis sibi primis
erumpere non valerent. Itaque litteras hoc ordine quo
expositae sunt, vocales, semivocales et mutas nominavit.
Deinde syllabas notavit: deinde verba in octo genera
formasque digesta sunt; omnisque illorum motus,
integritas, junctura, perite subtiliterque distincta sunt.
Inde jam numerorum et dimensionis non immemor,
adjecit animum in ipsas vocum et syllabarum varias
moras; atque inde spatia temporis alia dupla, alia simpla
esse comperit, quibus longae brevesque syllabae
tenderentur. Notavit etiam ista, et in regulas certas
disposuit.</p>
          </div3>
<div3>
            <head>37.</head>
            <p>
 Poterat jam perfecta esse grammatica, sed quia
ipso nomine profiteri se litteras clamat, unde etiam
latine litteratura dicitur, factum est ut quidquid dignum
memoria litteris mandaretur, ad eam necessario pertineret.
Itaque unum quidem nomen, sed res infinita,
multiplex, curarum plenior quam jucunditatis aut veritatis,
huic disciplinae accessit historia, non tam ipsis
historicis quam grammaticis laboriosa. Quis enim ferat
imperitum videri hominem qui volasse Daedalum non
audierit; mendacem illum qui finxerit, stultum qui
crediderit, impudentem qui interrogaverit, non videri?
aut in quo nostros familiares graviter miserari soleo,
qui si non responderint quid vocata sit mater Euryali,
<pb n="1013"/>
accusantur inscitiae; cum ipsi eos, a quibus ea rogantur,
vanos et ineptos, nec curiosos audeant appellare?
</p>
          </div3>
        </div2>

<div2>
          <head>CAPUT XIII.-- <hi>Dialectices et rhetorices inventio.</hi> </head>
<div3>
            <head>38.</head>
            <p>
 Illa igitur ratio perfecta dispositaque grammatica,
admonita est quaerere atque attendere hanc ipsam
vim, qua peperit artem: nam eam definiendo, distribuendo,
colligendo, non solum digesserat atque ordinaverat,
verum ab omni etiam falsitatis irreptione
defenderat. Quando ergo transiret ad alia fabricanda,
nisi ipsa sua prius quasi quaedam machinamenta et instrumenta
distingueret, notaret, digereret, proderetque
ipsam disciplinam disciplinarum, quam dialecticam vocant?
Haec docet docere, haec docet discere; in hac se
ipsa ratio demonstrat, atque aperit quae sit, quid velit,
quid valeat. Scit scire; sola scientes facere non solum
vult, sed etiam potest. Verum, quoniam plerumque
stulti homines ad ea quae suadentur recte, utiliter et
honeste, non ipsam sincerissimam quam rarus animus
videt veritatem, sed proprios sensus consuetudinemque
sectantur, oportebat eos non doceri solum quantum
queunt, sed saepe et maxime commoveri. Hanc
suam partem quae id ageret, necessitatis pleniorem
quam puritatis, refertissimo gremio deliciarum, quas
populo spargat, ut ad utilitatem suam dignetur adduci,
vocavit rhetoricam. Hactenus pars illa quae in significando
rationabilis dicitur, studiis liberalibus disciplinisque
promota est.
</p>
          </div3>
        </div2>

<div2>
          <head>CAPUT XIV.-- <hi>Musica et poetica. Triplex sonus. Versus unde. Rhythmus.</hi> </head>
<div3>
            <head>39.</head>
            <p>
 Hinc se illa ratio ad ipsarum rerum divinarum
beatissimam contemplationem rapere voluit. Sed ne
de alto caderet, quaesivit gradus, atque ipsa sibi viam per
suas possessiones ordinemque molita est. Desiderabat
enim pulchritudinem, quam sola et simplex posset sine
istis oculis intueri; impediebatur a sensibus. Itaque in
eos ipsos paululum aciem torsit, qui veritatem sese habere
clamantes, festinantem ad alia pergere, importuno
strepitu revocabant. Et primo ab auribus coepit, quia dicebant
ipsa verba sua esse, quibus jam et grammaticam
et dialecticam et rhetoricam fecerat. At ista potentissima
secernendi cito vidit quid inter sonum et id cujus
signum esset, distaret. Intellexit nihil aliud ad aurium
judicium pertinere, quam sonum, eumque esse triplicem;
aut in voce animantis, aut in eo quod flatus in
organis faceret, aut in eo quod pulsu ederetur. Ad primum
pertinere tragoedos vel comoedos, vel choros
cujuscemodi, atque omnes omnino qui voce propria
canerent: secundum tibiis et similibus instrumentis
deputari: tertio dari citharas, lyras, cymbala, atque
omne quod percutiendo canorum esset.</p>
          </div3>
<div3>
            <head>40.</head>
            <p>
 Videbat autem hanc materiam esse vilissimam,
nisi certa dimensione temporum, et acuminis gravitatisque
moderata varietate soni figurarentur. Recognovit
hinc esse illa semina quae in grammatica, cum
syllabas diligenti consideratione versaret, pedes et
accentus vocaverat. Et quia in ipsis verbis brevitates
<pb n="1014"/>
et longitudines syllabarum prope aequali multitudine
sparsas in oratione attendere facile fuit, tentavit pedes
illos in ordines certos disponere atque conjungere; et
in eo primo sensum ipsum secuta, moderatos impressit
articulos, quae et caesa et membra nominavit. Et
ne longius pedum cursus provolveretur, quam ejus
judicium posset sustinere, modum statuit unde reverteretur,
et ab eo ipso versum vocavit. Quod autem
non esset certo fine moderatum, sed tamen rationabiliter
ordinatis pedibus curreret, rhythmi nomine
notavit: qui latine nihil aliud quam numerus dici
potuit. Sic ab ea poetae geniti sunt: in quibus cum
videret non solum sonorum, sed etiam verborum rerumque
magna momenta, plurimum eos honoravit,
eisque tribuit quorum vellent rationabilium mendaciorum
potestatem. Et quoniam de prima illa disciplina
stirpem ducebant, judices in eos grammaticos esse
permisit.</p>
          </div3>
<div3>
            <head>41.</head>
            <p>
 In hoc igitur quarto gradu, sive in rhythmis,
sive in ipsa modulatione intelligebat regnare numeros,
totumque perficere: inspexit diligentissime cujusmodi
essent; reperiebat divinos et sempiternos,
praesertim quod ipsis auxiliantibus omnia superiora
contexuerat. Et jam tolerabat aegerrime splendorem
illorum atque serenitatem corporea vocum materia
decolorari. Et quoniam illud quod mens videt, semper
est praesens, et immortale approbatur, cujus generis
numeri apparebant; sonus autem quia sensibilis res
est, praeterfluit in praeteritum tempus, imprimiturque
memoriae; rationabili mendacio jam poetis favente
ratione (quaerendumne quid propagini similiter inesset?),
Jovis et Memoriae filias Musas esse confictum
est. Unde ista disciplina sensus intellectusque particeps
musicae nomen invenit.
</p>
          </div3>
        </div2>

<div2>
          <head>CAPUT XV.-- <hi>Geometria et Astronomia.</hi> </head>
<div3>
            <head>42.</head>
            <p>
 Hinc est profecta in oculorum opes, et terram
coelumque collustrans, sensit nihil aliud quam pulchritudinem
sibi placere, et in pulchritudine figuras,
in figuris dimensiones, in dimensionibus numeros;
quaesivitque ipsa secum, utrum ibi talis linea talisque
rotunditas, vel quaelibet alia forma et figura esset,
qualem intelligentia contineret. Longe deteriorem invenit,
et nulla ex parte quod viderent oculi cum eo
quod mens cerneret, comparandum. Haec quoque
distincta et disposita, in disciplinam redegit, appellavitque
geometriam. Motus eam coeli multum movebat,
et ad se diligenter considerandum invitabat. Etiam
ibi per constantissimas temporum vices, per astrorum
ratos definitosque cursus, per intervallorum spatia
moderata, intellexit nihil aliud quam illam dimensionem
numerosque dominari. Quae similiter definiendo
ac secernendo in ordinem nectens, astrologiam genuit;
magnum religiosis argumentum, tormentumque
curiosis.</p>
          </div3>
<div3>
            <head>43.</head>
            <p>
 In his igitur omnibus disciplinis occurrebant ei
omnia numerosa, quae tamen in illis dimensionibus
manifestius eminebant, quas in seipsa cogitando atque
volvendo intuebatur verissimas: in his autem quae
sentiuntur, umbras earum potius atque vestigia recolebat.
<pb n="1015"/>
Hic se multum erexit, multumque praesumpsit;
ausa est immortalem animam comprobare. Tractavit
omnia diligenter, percepit prorsus se plurimum posse;
et quidquid posset, numeris posse. Movit eam quoddam
miraculum, et suspicari coepit seipsam fortasse
numerum esse eum ipsum quo cuncta numerarentur;
aut si id non esset, ibi tamen eum esse quo pervenire
satageret. Hunc vero totis viribus comprehendit, qui
jam universae veritatis index futurus, ille cujus mentionem
fecit Alypius, cum de Academicis quaereremus,
quasi Proteus in manibus erat <note>(Lib. 3, Contra Acad.,
cap. 5, n. 11)</note>. Imagines enim falsae rerum earum quas
numeramus, ab illo occultissimo quo numeramus defluentes,
in sese rapiunt cogitationem, et saepe illum
cum jam tenetur, elabi faciunt.
</p>
          </div3>
        </div2>

<div2>
          <head>CAPUT XVI.-- <hi>Disciplinae liberales efferunt intellectum ad divina.</hi> </head>
<div3>
            <head>44.</head>
            <p>
 Quibus si quisque non cesserit, et omnia quae
per tot disciplinas late varieque diffusa sunt, ad unum
quoddam simplex verum certumque redegerit; eruditi
nomine dignissimus, non temere jam quaerit illa divina,
non jam credenda solum, verum etiam contemplanda,
intelligenda atque retinenda. Quisquis autem
vel adhuc servus cupiditatum, et inhians rebus pereuntibus;
vel jam ista fugiens, casteque vivens, nesciens
tamen quid sit nihil, quid informis materia, quid
formatum exanime; quid corpus, quid species in
corpore, quid locus, quid tempus, quid in loco, quid
in tempore; quid motus secundum locum, quid motus
non secundum locum, quid stabilis motus, quid sit
aevum; quid sit nec in loco esse, nec nusquam; et
quid sit praeter tempus, et semper; quid sit et nusquam
esse, et nusquam non esse; et nunquam esse,
et nunquam non esse: quisquis ergo ista nesciens,
non dico de summo illo Deo, qui scitur melius nesciendo,
sed de anima ipsa sua quaerere ac disputare
voluerit, tantum errabit, quantum errari plurimum
potest: facilius autem cognoscet ista, qui numeros
simplices atque intelligibiles comprehenderit. Porro
istos comprehendet, qui et ingenio valens, et privilegio
aetatis aut cujuslibet felicitatis otiosus, et studio
vehementer incensus, memoratum disciplinarum ordinem,
quantum satis est, fuerit persecutus. Cum
enim artes illae omnes liberales, partim ad usum vitae,
partim ad cognitionem rerum contemplationemque
discantur; usum earum assequi difficillimum est, nisi
ei qui ab ipsa pueritia ingeniosissimus, instantissime
atque constantissime operam dederit.
</p>
          </div3>
        </div2>

<div2>
          <head>CAPUT XVII.-- <hi>Arduas quaestiones ne attingant non instructi disciplinis.</hi> </head>
<div3>
            <head>45.</head>
            <p>
 Quod vero ex illis ad id quod quaerimus opus
est, ne te, quaeso, mater, haec velut rerum immensa
quaedam silva deterreat. Etenim quaedam de omnibus
eligentur numero paucissima, vi potentissima, cognitione
autem multis quidem ardua; tibi tamen,
cujus ingenium quotidie mihi novum est, et cujus
<pb n="1016"/>
animum vel aetate vel admirabili temperantia remotissimum
ab omnibus nugis, et a magna labe corporis
emergentem, in se multum surrexisse cognosco, tam
erunt facilia quam difficilia tardissimis miserrimeque
viventibus. Si enim dicam te facile ad eum sermonem
perventuram, qui locutionis et linguae vitio careat,
profecto mentiar. Me enim ipsum, cui magna necessitas
fuit ista perdiscere, adhuc in multis verborum
sonis Itali exagitant; et a me vicissim, quod ad ipsum
sonum attinet, reprehenduntur. Aliud est enim esse
arte, aliud gente securum. Soloecismos autem quos
dicimus, fortasse quisque doctus diligenter attendens
in oratione mea reperiet; non enim defuit qui mihi
nonnulla hujusmodi vitia ipsum Ciceronem fecisse
peritissime persuaserit. Barbarismorum autem genus
nostris temporibus tale compertum est, ut et ipsa ejus
oratio barbara videatur, qua Roma servata est. Sed
tu, contemptis istis vel puerilibus rebus, vel ad te non
pertinentibus, ita grammaticae pene divinam vim naturamque
cognoscis, ut ejus animam tenuisse, corpus
reliquisse disertis videaris.</p>
          </div3>
<div3>
            <head>46.</head>
            <p>
 Hoc etiam de caeteris hujusmodi artibus dixerim:
quas si penitus fortasse contemnis, admoneo te,
quantum filius audeo, quantumque permittis, ut fidem
istam tuam, quam venerandis mysteriis percepisti,
firme cauteque custodias; deinde ut in hac vita atque
moribus constanter vigilanterque permaneas. De rebus
autem obscurissimis, et tamen divinis, quomodo Deus
et nihil mali faciat, et sit omnipotens, et tanta mala
fiant; et cui bono mundum fecerit, qui non erat indigus;
et utrum semper fuerit malum, an tempore
coeperit; et, si semper fuit, utrum sub conditione Dei
fuerit: et, si fuit, utrum etiam iste mundus semper
fuerit, in quo illud malum divino ordine dominaretur;
si autem hic mundus aliquando esse coepit, quomodo
antequam esset, potestate Dei malum tenebatur; et
quid opus erat mundum fabricari, quo malum quod
jam Dei potestas frenabat, ad poenas animarum includeretur;
si autem fuit tempus quo sub Dei dominio
malum non erat, quid subito accidit, quod per aeterna
retro tempora non acciderat. In Deo enim novum
exstitisse consilium, ne dicam impium, ineptissimum
est dicere. Si autem importunum fuisse, et quasi improbum
malum Deo dicimus, quod nonnulli existimant,
jam nemo doctus risum tenebit, nemo non
succensebit indoctus. Quid enim potuit Deo nocere
mali nescio qua illa natura? Si enim dicunt non potuisse,
fabricandi mundi causa non erit: si potuisse
dicunt, inexpiabile nefas est Deum violabilem credere;
nec ita saltem, ut vel virtute providerit, ne sua
substantia violaretur. Namque animam poenas hic
pendere fatentur, cum inter ejus et Dei substantiam
nihil velint omnino distare. Si autem istum mundum
non factum dicamus, impium est atque ingratum credere,
ne illud sequatur, quod Deus eum non fabricarit:
ergo de his atque hujusmodi rebus, aut ordine illo
eruditionis, aut nullo modo quidquam requirendum est
</p>
          </div3>
        </div2>

<div2>
          <head>CAPUT XVIII.-- <hi>Quo ordine anima provehitur ad cognitionem sui et ipsius unitatis. Omnia in unum tendunt.</hi> </head>
<div3>
            <head>47.</head>
            <p>
 Et ne quisquam latissimum aliquid nos complexos
<pb n="1017"/>esse arbitretur, hoc dico planius atque brevius.
Ad istarum rerum cognitionem neminem aspirare debere
sine illa quasi duplici scientia bonae disputationis,
potentiaeque numerorum. Si quis etiam hoc plurimum
putat, solos numeros optime noverit, aut
solam dialecticam. Si et hoc infinitum est, tantum
perfecte sciat quid sit unum in numeris, quantumque
valeat; nondum in illa summa lege summoque ordine
rerum omnium, sed in iis quae quotidie passim sentimus
atque agimus. Excipit enim hanc eruditionem
jam ipsa philosophiae disciplina, et in ea nihil plus
invenit quam quid sit unum, sed longe altius longeque
divinius. Cujus duplex quaestio est: una de anima,
altera de Deo. Prima efficit ut nosmetipsos noverimus;
altera, ut originem nostram. Illa nobis dulcior,
ista charior; illa nos dignos beata vita, beatos haec
facit; prima est illa discentibus, ista jam doctis. Hic
est ordo studiorum sapientiae, per quem fit quisque
idoneus ad intelligendum ordinem rerum, id est, ad
dignoscendos duos mundos, et ipsum parentem universitatis;
cujus nulla scientia est in anima, nisi
scire quomodo eum nesciat.</p>
          </div3>
<div3>
            <head>48.</head>
            <p>
 Hunc igitur ordinem tenens anima jam philosophiae
tradita, primo seipsam inspicit: et cui jam
illa eruditio persuasit, aut suam, aut seipsam esse
rationem, in ratione autem aut nihil esse melius et
potentius numeris, aut nihil aliud quam numerum
esse rationem; ita secum loquetur: Ego quodam meo
motu interiore et occulto, ea quae discenda sunt possum
discernere et connectere, et haec vis mea ratio
vocatur. Quid autem discernendum est, nisi quod aut
unum putatur et non est, aut certe non tam unum est
quam putatur? Item, cur quid connectendum est, nisi
ut unum fiat, quantum potest? Ergo et in discernendo
et in connectendo, unum volo, et unum amo. Sed
cum discerno, purgatum; cum connecto, integrum
volo. In illa parte vitantur aliena, in hac propria copulantur,
ut unum aliquid perfectum fiat. Lapis ut
esset lapis, omnes ejus partes, omnisque natura in
unum solidata est. Quid arbor? nonne arbor non esset,
si una non esset? Quid membra cujuslibet animantis
ac viscera, et quidquid est eorum e quibus
constat? Certe si unitatis patiantur divortium, non
erit animal. Amici quid aliud quam unum esse conantur?
Et quanto magis unum, tanto magis amici sunt.
Populus una civitas est, cui est periculosa dissensio:
quid est autem dissentire, nisi non unum sentire? Ex
multis militibus fit unus exercitus: nonne quaevis
multitudo eo minus vincitur, quo magis in unum coit?
Unde ipsa coitio in unum, cuneus nominatus est,
quasi couneus. Quid amor omnis? nonne unum vult
fieri cum eo quod amat, et si ei contingat, unum cum
eo fit? Voluptas ipsa non ob aliud delectat vehementius,
nisi quod amantia sese corpora in unum coguntur.
Dolor unde perniciosus est? Quia id quod unum
<pb n="1018"/>
erat, dissicere nititur.
</p>
          </div3>
        </div2>

<div2>
          <head>CAPUT XIX.-- <hi>Homo unde brutis praestantior, quomodo possit videre Deum.</hi> </head>
<p>Ergo molestum et periculosum est, cum eo unum
fieri quod separari potest.</p>
<div3>
            <head>49.</head>
            <p>
 Ex multis rebus passim ante jacentibus, deinde
in unam formam congregatis, unam facio domum.
Melior ego, siquidem ego facio, illa fit: ideo melior
quia facio; non dubium est inde me esse meliorem
quam domus est. Sed non inde sum melior hirundine,
aut apicula; nam et illa nidos affabre struit, et illa
favos: sed his melior, quia rationale animal sum. At
si in ratis dimensionibus ratio est; numquidnam et
aves quod fabricant, minus apte congruenterque dimensum
est? Imo numerosissimum est. Non ergo
numerosa faciendo, sed numeros cognoscendo, melior
sum. Quid ergo? illae nescientes operari numerosa
poterant? Poterant profecto. Unde id docetur? Ex eo
quod nos quoque certis dimensionibus linguam dentibus
et palato accommodamus, ut ex ore litterae ac
verba prorumpant, nec tamen cogitamus cum loquimur,
quo motu oris id facere debeamus. Deinde quis
bonus cantator, etiam si musicae sit imperitus, non
ipso sensu naturali et rhythmum et melos perceptum
memoria custodiat in canendo? quo quid fieri numerosius
potest? Hoc nescit indoctus, sed tamen facit
operante natura. Quando autem melior, et pecoribus
praeponendus? Quando novit quod facit. At nihil aliud
me pecori praeponit, nisi quod rationale animal sum.</p>
          </div3>
<div3>
            <head>50.</head>
            <p>
 Quomodo igitur immortalis est ratio, et ego simul
et rationale et mortale quiddam esse definior?
An ratio non est immortalis? Sed unum ad duo, vel
duo ad quatuor, verissima ratio est: nec magis heri
fuit ista ratio vera quam hodie; nec magis cras aut
post annum erit vera; nec si omnis iste mundus concidat,
poterit ista ratio non esse. Ista enim semper
talis est; mundus autem iste nec heri habuit, nec cras
habebit quod habet hodie, nec hodierno ipso die,
vel spatio unius horae eodem loco solem habuit: ita
cum in eo nihil manet, nihil vel parvo spatio temporis
habet eodem modo. Igitur, si immortalis est ratio,
et ego qui ista omnia vel discerno vel connecto, ratio
sum; illud quo mortale appellor, non est meum.
Aut, si anima non id est quod ratio, et tamen ratione
utor, et per rationem melior sum; a deteriore ad
melius, a mortali ad immortale fugiendum est. Haec
et alia multa secum anima bene erudita loquitur, atque
agitat: quae persequi nolo, ne cum ordinem vos
docere cupio, modum excedam, qui pater est ordinis.
Gradatim enim se, et ad mores vitamque optimam
non jam sola fide, sed certa ratione perducit. Cui numerorum
vim atque potentiam diligenter intuenti nimis
indignum videbitur et nimis flendum, per suam
scientiam versum bene currere citharamque concinere,
et suam vitam seque ipsam quae anima est, devium
<pb n="1019"/>
iter sequi, et dominante sibi libidine, cum turpissimo
se vitiorum strepitu dissonare.</p>
          </div3>
<div3>
            <head>51.</head>
            <p>
 Cum autem se composuerit et ordinaverit, ac
concinnam pulchramque reddiderit, audebit jam
Deum videre, atque ipsum fontem unde manat omne
verum, ipsumque Patrem Veritatis. Deus magne, qui
erunt illi oculi! quam sani, quam decori, quam valentes,
quam constantes, quam sereni, quam beati!
Quid autem est illud quod vident? quid, quaeso? Quid
arbitremur, quid aestimemus, quid loquamur? Quotidiana
verba occurrunt, et sordidata sunt omnia vilissimis
rebus. Nihil amplius dicam, nisi promitti nobis
aspectum pulchritudinis, cujus imitatione pulchra,
cujus comparatione foeda sunt caetera. Hanc quisquis
viderit (videbit autem qui bene vivit, bene
orat, bene studet), quando eum movebit cur alius
optans habere filios non habeat, alius abundantes exponat,
alius oderit nascituros, diligat alius natos:
quomodo non repugnet nihil futurum esse, quod non
sit apud Deum, ex quo necesse est ordine omnia fieri,
et tamen non frustra Deum rogari? Postremo, quando
justum virum movebunt aut ulla onera, aut ulla pericula,
aut ulla fastidia, aut ulla blandimenta fortunae?
In hoc enim sensibili mundo vehementer considerandum
est quid sit tempus et locus; ut quod delectat
in parte, sive loci, sive temporis, intelligatur tamen
multo esse melius totum, cujus illa pars est; et rursus,
quod offendit in parte, perspicuum sit homini
docto, non ob aliud offendere, nisi quia non videtur
totum, cui pars illa mirabiliter congruit: in illo vero
mundo intelligibili, quamlibet partem, tanquam totum,
pulchram esse atque perfectam. Dicentur ista
latius, si vestra studia sive memoratum istum a nobis,
sive alium fortasse breviorem atque commodiorem,
rectum tamen ordinem, ut hortor ac spero, tenere
instituerint, atque omnino graviter constanterque tenuerint.
</p>
          </div3>
        </div2>

<div2>
          <head>CAPUT XX.-- <hi>Epilogus hortans ad bonam vitam.</hi> </head>
<div3>
            <head>52.</head>
            <p>
 Quod ut nobis liceat, summa opera danda est
optimis moribus; Deus enim noster aliter nos exaudire
non poterit: bene autem viventes facillime exaudiet <note>(1 Retract., c. 3, n. 3)</note>.
Oremus ergo, non ut nobis
divitiae, vel honores, vel hujusmodi res fluxae atque
nutantes, et quovis resistente transeuntes, sed
ut ea proveniant, quae nos bonos faciant ac beatos.
Quae vota ut devotissime impleantur, tibi maxime
hoc negotium, mater, injungimus; cujus precibus indubitanter
credo atque confirmo mihi istam mentem
Deum dedisse, ut inveniendae veritati nihil omnino
praeponam, nihil aliud velim, nihil cogitem, nihil
<pb n="1020"/>
amem. Nec desino credere nos hoc tantum bonum,
quod te promerente concupivimus, eadem te petente
adepturos. Jam vero te, Alypi, quid horter? quid
moneam? Qui propterea nimius non es, quia talia
quantumvis amare, fortasse semper parum, nimium
vero nunquam recte dici potest.</p>
          </div3>
<div3>
            <head>53.</head>
            <p>
 Hic ille: Vere effecisti, inquit, ut memoriam
doctissimorum ac magnorum virorum, quae aliquando
pro rerum magnitudine incredibilis videbatur, et quotidiana
consideratione, et ista praesenti quae in te nobis
est admiratione, non solum dubiam non habeamus,
verum etiam, si necesse sit, de illa jurare possimus.
Quid enim? nobis nonne illa venerabilis ac
prope divina, quae jure et habita est et probata Pythagorae
disciplina, abs te hodie nostris etiam pene
oculis reserata est <note>(Lib. 1 Retract., cap. 3, n. 3)</note>? Cum
et vitae regulas, et scientiae non tam itinera quam ipsos
campos, ac liquida aequora, et quod illi viro magnae
venerationi fuit, ipsa etiam sacraria veritatis ubi essent,
qualia essent, quales quaererent, et breviter, et
ita plene significasti, ut quamvis suspicemur, et credamus
tibi esse adhuc secretiora, tamen non absque
impudentia nos putemus, si amplius quidquam flagitandum
abs te arbitremur.</p>
          </div3>
<div3>
            <head>54.</head>
            <p>
 Accipio ista, inquam, libenter. Neque enim me
tam verba tua, quae vera non sunt, quam verus in
verbis animus delectat atque excitat. Et bene quod ei
mittere statuimus has litteras, qui de nobis solet libenter
multa mentiri. Si qui autem alii fortasse legerint,
neque hos metuo, ne tibi succenseant. Quis
enim amantis errori in judicando non benevolentissime
ignoscat? Quod autem Pythagorae mentionem fecisti,
nescio quo illo divino ordine occulto tibi in
mentem venisse credo. Res enim multum necessaria
mihi prorsus exciderat, quam in illo viro (si quid litteris
memoriae mandatis credendum est; quamvis Varroni
quis non credat?) mirari et pene quotidianis,
ut scis, efferre laudibus soleo <note>(Ibid.)</note>, quod regendae
reipublicae disciplinam suis auditoribus ultimam
tradebat jam doctis, jam perfectis, jam sapientibus,
jam beatis. Tantos ibi enim fluctus videbat,
ut eis nollet committere nisi virum qui et in regendo
pene divine scopulos evitaret, et, si omnia defecissent,
ipse illis fluctibus quasi scopulus fieret. De
solo enim sapiente verissime dici potest,
</p>
            <l>Ille velut pelagi rupes immota, resistit;</l>
            <p>
et caetera quae luculentis in hanc sententiam versibus
dicta sunt <note>(Aeneid., lib. 7, vers. 585-589)</note>. Hic finis
disputationis factus est, laetisque omnibus et multum
sperantibus consessum dimisimus, cum jam nocturnum
lumen fuisset illatum.

</p>
          </div3>
        </div2>
      </div1>
</body>
  </text>
</TEI>