<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De Trinitate</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 42</title>
           <idno>AugHip.DeTri5</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> In quo secundum Scripturas sacras ostenditur unitas et aequalitas summae Trinitatis, et quaedam loca contra Filii aequalitatem allata diluuntur.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Scribit contra eos qui ratione
<pb n="0819"/>abutentes calumniantur fidem Trinitatis. Error disputantium
de Deo, ex triplici causa. Scriptura sacra remotis
falsitatibus evehit gradatim ad divina. Immortalitas
vera. Fide nutrimur, ut habiles ad divina capienda
efficiamur.</hi> Lecturus haec quae de Trinitate disserimus,
prius oportet ut noverit, stilum nostrum adversus
eorum vigilare calumnias, qui fidei contemnentes initium,
immaturo et perverso rationis amore falluntur.
Quorum nonnulli ea quae de corporalibus rebus,
sive per sensus corporeos experta noverunt, sive
quae natura humani ingenii et diligentiae vivacitate vel
artis adjutorio perceperunt, ad res incorporeas et
spirituales transferre conantur, ut ex his illas metiri
atque opinari velint. Sunt item alii qui secundum humani
animi naturam vel affectum de Deo sentiunt, si
quid sentiunt; et ex hoc errore, cum de Deo disputant,
sermoni suo distortas et fallaces regulas figunt.
Est item aliud hominum genus, eorum qui
universam quidem creaturam, quae profecto mutabilis
est, nituntur transcendere, ut ad incommutabilem
substantiam quae Deus est, erigant intentionem: sed
mortalitatis onere praegravati, cum et videri volunt
scire quod nesciunt, et quod volunt scire non possunt;
praesumptiones opinionum suarum audacius affirmando,
intercludunt sibimet intelligentiae vias, magis
eligentes sententiam suam non corrigere perversam,
quam mutare defensam. Et hic quidem omnium morbus
est trium generum quae proposui: et eorum scilicet
qui secundum corpus de Deo sapiunt; et eorum
qui secundum spiritualem creaturam, sicuti est
anima; et eorum qui neque secundum corpus, neque
secundum spiritualem creaturam, et tamen de Deo
falsa existimant, eo remotiores a vero, quo id quod
sapiunt, nec in corpore reperitur, nec in facto et
condito spiritu, nec in ipso Creatore. Qui enim opinatur
Deum, verbi gratia, candidum vel rutilum, fallitur;
sed tamen haec inveniuntur in corpore. Rursus
qui opinatur Deum nunc obliviscentem, nunc recordantem,
vel si quid hujusmodi est, nihilominus in
errore est; sed tamen haec inveniuntur in animo. Qui
autem putat ejus esse potentiae Deum, ut seipsum
ipse genuerit, eo plus errat, quod non solum Deus ita
non est, sed nec spiritualis nec corporalis creatura:
nulla enim omnino res est quae se ipsam gignat ut sit.</p>
          </div3>
<div3>
            <head>2.</head>
            <p>
 Ut ergo ab hujusmodi falsitatibus humanus
animus purgaretur, sancta Scriptura parvulis congruens,
nullius generis rerum verba vitavit, ex quibus
quasi gradatim ad divina atque sublimia noster
intellectus velut nutritus assurgeret. Nam et verbis
ex rebus corporalibus sumptis usa est, cum de Deo
loqueretur; velut cum ait, <hi>In tegmine alarum tuarum
protege me <note>(Psal. XVI, 8)</note>
            </hi>. Et de spirituali creatura
multa transtulit, quibus significaret illud quod ita non
esset, sed ita dici opus esset; sicuti est, <hi>Ego sum
Deus zelans <note>(Exod. XX, 5)</note>
            </hi>; et, <hi>Poenitet me hominem
fecisse <note>(Gen. VI, 7)</note>
            </hi>. De rebus autem quae omnino non
sunt, non traxit aliqua vocabula, quibus vel figuraret
<pb n="0821"/>
locutiones, vel spissaret aenigmata. Unde perniciosius
et inanius evanescunt, qui tertio illo genere erroris
a veritate secluduntur, hoc suspicando de Deo,
quod neque in ipso, neque in ulla creatura inveniri
potest. Rebus enim quae in creatura inveniuntur, solet
Scriptura divina velut infantilia oblectamenta formare,
quibus infirmorum ad quaerenda superiora et
inferiora deserenda, pro suo modulo tanquam passibus
moveretur affectus. Quae vero proprie de Deo dicuntur,
quaeque in nulla creatura inveniuntur, raro
ponit Scriptura divina; sicut illud quod dictum est ad
Moysen, <hi>Ego sum qui sum;</hi> et, <hi>Qui est, misit me ad
vos <note>(Exod. III, 14)</note>
            </hi>. Cum enim esse aliquo modo dicatur
et corpus et animus, nisi proprio quodam modo
vellet intelligi, non id utique diceret. Et illud quod
ait Apostolus, <hi>Qui solus habet immortalitatem <note>(I Tim.
VI, 16)</note>
            </hi>: cum et anima modo quodam immortalis esse
dicatur et sit, non diceret, <hi>solus habet,</hi> nisi quia vera
immortalitas incommutabilitas est, quam nulla potest
habere creatura; quoniam solius est Creatoris. Hoc
et Jacobus dicit: <hi>Omne datum optimum, et omne donum
perfectum desursum est, descendens a Patre luminum,
apud quem non est commutatio, nec momenti obumbratio <note>(Jacobi I, 17)</note>
            </hi>.
Hoc et David: <hi>Mutabis ea,
et mutabuntur; tu vero idem ipse es <note>(Psal. CI, 27, 28)</note>
            </hi>.</p>
          </div3>
<div3>
            <head>3.</head>
            <p>
 Proinde substantiam Dei sine ulla sui commutatione
mutabilia facientem, et sine ullo suo temporali
motu temporalia creantem, intueri et plene nosse
difficile est: et ideo est necessaria purgatio mentis
nostrae, qua illud ineffabile ineffabiliter videri possit;
qua nondum praediti, fide nutrimur, et per quaedam
tolerabiliora, ut ad illud capiendum apti et habiles
efficiamur, itinera ducimur. Unde Apostolus in Christo
quidem dicit esse omnes thesauros sapientiae et
scientiae absconditos <note>(Coloss. II, 3)</note>: eum tamen quamvis
jam gratia ejus renatis, sed adhuc carnalibus et
animalibus, tanquam parvulis in Christo, non ex divina
virtute in qua aequalis est Patri, sed ex humana
infirmitate ex qua crucifixus est, commendavit. Ait
namque: <hi>Neque enim judicavi me scire aliquid in vobis,
nisi Jesum Christum, et hunc crucifixum.</hi> Deinde secutus
ait: <hi>Et ego in infirmitate, et timore, et tremore
multo fui apud vos <note>(I Cor. II, 2, 3)</note>
            </hi>. Et paulo post dicit
eis: <hi>Et ego, fratres, non potui loqui vobis quasi spiritualibus,
sed quasi carnalibus. Quasi parvulis in Christo,
lac potum dedi vobis, non escam: nondum enim poteratis;
sed nec adhuc quidem potestis <note>(Id. III, 1, 2)</note>
            </hi>. Hoc
cum dicitur quibusdam, irascuntur, et sibi contumeliose
dici putant; et plerumque malunt credere eos
potius, a quibus hoc audiunt, non habere quod dicant,
quam se capere non posse quod dixerint. Et
aliquando afferimus eis rationem, non quam petunt
cum de Deo quaerunt; quia nec ipsi eam valent sumere,
nec nos fortasse vel apprehendere vel proferre:
sed qua demonstretur eis quam sint inhabiles minimeque
idonei percipiendo quod exigunt. Sed quia non
audiunt quod volunt, aut callide nos agere putant ut
nostram occultemus imperitiam, aut malitiose quod
<pb n="0822"/>
eis invideamus peritiam; atque ita indignantes perturbatique
discedunt.
</p>
          </div3>
        </div2>

<div2>
          <head>CAPUT II.</head>
<div3>
            <head>4.</head>
            <p>
 <hi>De Trinitate quomodo hoc in opere
disserendum.</hi> Quapropter adjuvante Domino Deo nostro
suscipiemus et eam ipsam quam flagitant, quantum
possumus, reddere rationem, quod Trinitas sit
unus et solus et verus Deus, et quam recte Pater et
Filius et Spiritus sanctus unius ejusdemque substantiae
vel essentiae dicatur, credatur, intelligatur; ut
non quasi nostris excusationibus illudantur, sed
reipsa experiantur, et esse illud summum bonum
quod purgatissimis mentibus cernitur, et a se propterea
cerni comprehendique non posse, quia humanae
mentis acies invalida in tam excellenti luce
non figitur, nisi per justitiam fidei nutrita vegetetur.
Sed primum secundum auctoritatem Scripturarum
sanctarum, utrum ita se fides habeat, demonstrandum
est. Deinde si voluerit et adjuverit Deus, istis
garrulis ratiocinatoribus, elatioribus quam capacioribus,
atque ideo morbo periculosiore laborantibus, sic
fortasse serviemus, ut inveniant aliquid unde dubitare
non possint, et ob hoc in eo quod invenire nequiverint,
de suis mentibus potius quam de ipsa veritate,
vel de nostris disputationibus conquerantur:
atque ita si quid eis erga Deum vel amoris est vel timoris,
ad initium fidei et ordinem redeant, jam sentientes
quam salubriter in sancta Ecclesia medicina
fidelium constituta sit, ut ad perceptionem incommutabilis
veritatis imbecillem mentem observata pietas
sanct, ne in opinionem noxiae falsitatis temeritas inordinata
praecipitet. Nec pigebit autem me, sicubi
haesito, quaerere; nec pudebit, sicubi erro, discere.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Quid a suis lectoribus exposcat
Augustinus. Lectorum tardiorum errores auctori non
tribuendi.</hi> Proinde quisquis haec legit, ubi pariter certus
est, pergat mecum; ubi pariter haesitat, quaerat
mecum: ubi errorem suum cognoscit, redeat ad me;
ubi meum, revocet me. Ita ingrediamur simul charitatis
viam, tendentes ad eum de quo dictum est, <hi>Quaerite
faciem ejus semper <note>(Psal. CIV, 4)</note>
            </hi>. Et hoc placitum
pium atque tutum coram Domino Deo nostro cum
omnibus inierim, qui ea quae scribo legunt, et in
omnibus scriptis meis, maximeque in his ubi quaeritur
unitas Trinitatis, Patris et Filii et Spiritus sancti;
quia nec periculosius alicubi erratur, nec laboriosius
aliquid quaeritur, nec fructuosius aliquid invenitur.
Quisquis ergo cum legit dicit, Hoc non bene dictum
est, quoniam non intelligo; locutionem meam reprehendit,
non fidem: et forte vere potuit dici planius;
verumtamen nullus hominum ita locutus est, ut
in omnibus ab omnibus intelligeretur. Videat ergo cui
hoc in sermone meo displicet, utrum alios in talibus
rebus quaestionibusque versatos intelligat, cum me
non intelligit: et si ita est, ponat librum meum, vel
etiam, si hoc videtur, abjiciat; et eis potius quos intelligit,
<pb n="0823"/>
operam et tempus impendat. Non tamen propterea
putet me tacere debuisse, quia non tam expedite
ac dilucide quam illi quos intelligit, eloqui
potui. Neque enim omnia quae ab omnibus conscribuntur,
in omnium manus veniunt: et fieri potest ut
nonnulli qui etiam haec nostra intelligere valent, illos
planiores non inveniant libros, et in istos saltem incidant.
Ideoque utile est, plures a pluribus fieri diverso
stilo, non diversa fide, etiam de quaestionibus
eisdem, ut ad plurimos res ipsa perveniat; ad alios
sic, ad alios autem sic. At si ille qui se ista non intellexisse
conqueritur, nulla unquam de talibus rebus
diligenter et acute disputata intelligere potuit; secum
agat votis et studiis ut proficiat, non mecum querelis
et conviciis ut taceam. Qui vero haec legens dicit, Intelligo
quidem quid dictum sit, sed non vere dictum
est; asserat, si placet, sententiam suam, et redarguat
meam, si potest. Quod si cum charitate et veritate
fecerit, mihique etiam (si in hac vita maneo)
cognoscendum facere curaverit, uberrimum fructum
laboris hujus mei cepero. Quod si mihi non potuerit,
quibus id potuerit, me volente ac libente praestiterit:
ego tamen in lege Domini meditor, si non die ac
nocte <note>(Psal. I, 2)</note>, saltem quibus temporum particulis
possum; et meditationes meas, ne oblivione fugiant,
stilo alligo: sperans de misericordia Dei, quod in
omnibus veris quae certa mihi sunt, perseverantem
me faciet; si quid autem aliter sapio, id quoque mihi
ipse revelabit <note>(Philipp. III, 15)</note>, sive per occultas inspirationes
atque admonitiones, sive per manifesta
eloquia sua, sive per fraternas sermocinationes. Hoc
oro, et hoc depositum desideriumque meum penes
ipsum habeo, qui mihi satis idoneus est custodire
quae dedit, et reddere quae promisit.</p>
          </div3>
<div3>
            <head>6.</head>
            <p>
 Arbitror sane nonnullos tardiores, in quibusdam
locis librorum meorum opinaturos me sensisse quod
non sensi, aut non sensisse quod sensi. Quorum errorem
mihi tribui non debere quis nesciat, si velut
me sequentes neque apprehendentes deviaverint in
aliquam falsitatem, dum cogor per quaedam densa et
opaca viam carpere: quandoquidem nec ipsis sanctis
divinorum Librorum auctoritatibus ullo modo quisquam
recte tribuerit tam multos et varios errores
haereticorum; cum omnes ex eisdem Scripturis falsas
atque fallaces opiniones suas conentur defendere?
Admonet me plane ac mihi jubet suavissimo imperio
lex Christi, hoc est charitas, ut cum aliquid falsi in
libris meis me sensisse homines putant quod ego non
sensi, atque idipsum falsum alteri displicet, alteri
placet, malim me reprehendi a reprehensore falsitatis,
quam ab ejus laudatore laudari. Ab illo enim quamvis
ego non recte, qui hoc non senserim, error tamen
ipse recte vituperatur: ab hoc autem nec ego recte
laudor a quo existimor id sensisse quod vituperat veritas,
nec ipsa sententia quam vituperat veritas.
Ergo in nomine Domini susceptum opus aggrediamur.
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 <hi>Quae sit doctrina fidei catholicae
<pb n="0824"/>de Trinitate.</hi> Omnes quos legere potui, qui ante me
scripserunt de Trinitate, quae Deus est, divinorum
Librorum veterum et novorum catholici tractatores,
hoc intenderunt secundum Scripturas docere, quod
Pater et Filius et Spiritus sanctus, unius ejusdemque
substantiae inseparabili aequalitate divinam insinuent
unitatem; ideoque non sint tres dii, sed unus Deus:
quamvis Pater Filium genuerit, et ideo Filius non
sit qui Pater est; Filiusque a Patre sit genitus, et
ideo Pater non sit qui Filius est; Spiritusque sanctus
nec Pater sit nec Filius, sed tantum Patris et Filii
Spiritus, Patri et Filio etiam ipse coaequalis, et ad
Trinitatis pertinens unitatem. Non tamen eamdem Trinitatem
natam de virgine Maria, et sub Pontio Pilato
crucifixam et sepultam, tertio die resurrexisse, et
in coelum ascendisse, sed tantummodo Filium. Nec
eamdem Trinitatem descendisse in specie columbae
super Jesum baptizatum <note>(Matth. III, 16)</note>; aut die
Pentecostes post ascensionem Domini, sonitu facto
de coelo quasi ferretur flatus vehemens, et linguis divisis
velut ignis sedisse super unumquemque eorum,
sed tantummodo Spiritum sanctum <note>(Act. II, 2-4)</note> Nec
eamdem Trinitatem dixisse de coelo, <hi>Tu es Filius
meus <note>(Marc. I, 11)</note>
            </hi>, sive cum baptizatus est a Joanne,
sive in monte quando cum illo erant tres discipuli <note>(Matth. XVII, 5)</note>;
aut quando sonuit vox, dicens, <hi>Et
clarificavi, et iterum clarificabo <note>(Joan. XII, 28)</note>
            </hi>: sed
tantummodo Patris vocem fuisse ad Filium factam;
quamvis Pater et Filius et Spiritus sanctus, sicut
inseparabiles sunt, ita inseparabiliter operentur. Haec
et mea fides est, quando haec est catholica fides.
</p>
          </div3>
        </div2>

<div2>
          <head>CAPUT V.</head>
<div3>
            <head>8.</head>
            <p>
 <hi>Difficultates de Trinitate: quomodo
tres unus Deus, et inseparabiliter operantes praestent
quaedam sine invicem.</hi> Sed in ea nonnulli perturbantur,
cum audiunt Deum Patrem, et Deum Filium,
et Deum Spiritum sanctum, et tamen hanc Trinitatem
non tres deos, sed unum Deum; et quemadmodum
id intelligant quaerunt: praesertim cum dicitur,
inseparabiliter operari Trinitatem in omni re quam
Deus operatur, et tamen quamdam vocem Patris sonuisse,
quae vox Filii non sit; in carne autem natum,
et passum, et resurrexisse, et in coelum ascendisse
nonnisi Filium; in columbae autem specie venisse
nonnisi Spiritum sanctum: intelligere volunt, quomodo
et illam vocem, quae nonnisi Patris fuit, Trinitas
fecerit; et illam carnem, in qua nonnisi Filius
de Virgine natus est, eadem Trinitas creaverit; et
illam columbae speciem, in qua nonnisi Spiritus sanctus
apparuit, illa ipsa Trinitas operata sit. Alioquin
non inseparabiliter Trinitas operatur, sed alia Pater
facit, alia Filius, alia Spiritus sanctus: aut si quaedam
simul faciunt, quaedam sine invicem, jam non
inseparabilis est Trinitas. Movet etiam quomodo Spiritus
sanctus in Trinitate sit, quem nec Pater, nec
Filius, nec ambo genuerint, cum sit Spiritus et Patris
et Filii. Quia ergo quaerunt ista homines, et taedio
nobis sunt; si quid hinc ex dono Dei sapit infirmitas
nostra, edisseramus eis ut possumus, neque cum invidia
<pb n="0825"/>
tabescente iter habeamus <note>(Sap. VI, 25)</note>. Si dicimus
nihil nos de talibus rebus cogitare solere, mentimur:
si autem fatemur habitare ista in cogitationibus
nostris, quoniam rapimur amore indagandae
veritatis, flagitant jure charitatis ut eis indicemus
quid hinc excogitare potuerimus: non quia jam acceperim,
aut perfectus sim; (nam si Paulus apostolus,
quanto magis ego longe infra illius pedes jacens
non me arbitror apprehendisse?) sed pro modulo
meo, si ea quae retro sunt obliviscor, et in anteriora
me extendo, et secundum intentionem sequor ad palmam
supernae vocationis <note>(Philipp. III, 12-14)</note>, quantum
ejusdem viae peregerim, et quo pervenerim, unde
mihi in finem reliquus cursus est, ut aperiam desideratur
a me, illis desiderantibus quibus me servire
cogit libera charitas. Oportet autem, et donabit Deus,
ut eis ministrando quae legant, ipse quoque proficiam;
et eis cupiens respondere quaerentibus, ipse quoque
inveniam quod quaerebam. Ergo suscepi haec, jubente
atque adjuvante Domino Deo nostro, non tam cognita
cum auctoritate disserere, quam ea cum pietate disserendo
cognoscere.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 <hi>Filium esse verum Deum ejusdem
cum Patre substantiae. Non solus Pater, sed Trinitas
dicta immortalis. Non ex solo Patre omnia, sed
etiam ex Filio. Spiritum sanctum esse verum Deum
Patri et Filio aequalem.</hi> Qui dixerunt Dominum nostrum
Jesum Christum non esse Deum, aut non esse
verum Deum, aut non cum Patre unum et solum
Deum, aut non vere immortalem, quia mutabilem,
manifestissima divinorum testimoniorum et consona
voce convicti sunt; unde sunt illa: <hi>In principio erat
Verbum, et Verbum erat apud Deum, et Deus erat
Verbum.</hi> Manifestum est enim quod Verbum Dei, Filium
Dei unicum accipimus, de quo post dicit, <hi>Et
Verbum caro factum est, et habitavit in nobis,</hi> propter
nativitatem incarnationis ejus, quae facta est in tempore
ex Virgine. In eo autem declarat, non tantum
Deum esse, sed etiam ejusdem cum Patre substantiae,
quia cum dixisset, <hi>Et Deus erat Verbum: Hoc erat,</hi> inquit, <hi>in principio apud Deum; omnia per ipsum facta sunt,
et sine ipso factum est nihil 
 <note>(Joan. I, 1, 14, 2, 3)</note>
            </hi>. Neque
enim dicit, <hi>omnia;</hi> nisi quae facta sunt, id est
omnem creaturam. Unde liquido apparet ipsum factum
non esse per quem facta sunt omnia. Et si factus
non est, creatura non est: si autem creatura
non est, ejusdem cum Patre substantiae est. Omnis
enim substantia quae Deus non est, creatura est; et
quae creatura non est, Deus est. Et si non est Filius
ejusdem substantiae cujus Pater; ergo facta substantia
est: si facta substantia est, non omnia per ipsum
facta sunt: at <hi>omnia per ipsum facta sunt;</hi> unius igitur
ejusdemque cum Patre substantiae est. Et ideo
non tantum Deus, sed et verus Deus. Quod idem Joannes
apertissime in Epistola sua dicit: <hi>Scimus quod Filius
Dei venerit, et dederit nobis intellectum ut cognoscamus
verum Deum, et simus in vero Filio ejus Jesu Christo.
Hic est verus Deus, et vita aeterna <note>(I Joan. V, 20)</note>
            </hi>.
<pb n="0826"/>
</p>
          </div3>
<div3>
            <head>10. </head>
            <p>
Hinc etiam consequenter intelligitur non tantummodo
de Patre dixisse apostolum Paulum, <hi>Qui
solus habet immortalitatem;</hi> sed de uno et solo Deo
quod est ipsa Trinitas. Neque enim ipsa vita aeterna
mortalis est secundum aliquam mutabilitatem: ac per
hoc Filius Dei, quia <hi>vita aeterna est,</hi> cum Patre etiam
ipse intelligitur, ubi dictum est, <hi>Qui solus habet immortalitatem.</hi> 
Ejus enim vitae aeternae et nos participes
facti, pro modulo nostro immortales efficimur.
Sed aliud est ipsa cujus participes efficimur, vita
aeterna; aliud nos qui ejus participatione vivemus in
aeternum. Si enim dixisset, Quem temporibus propriis
ostendet Pater beatus et solus potens, Rex regum et
Dominus dominantium, qui solus habet immortalitatem,
nec sic inde separatum Filium oporteret intelligi.
Neque enim, quia ipse Filius alibi loquens voce
Sapientiae <note>(ipse est enim Dei Sapientia <hi>[I Cor. I, 24]</hi> )</note>
ait, <hi>Gyrum coeli circuivi sola </hi>
<note>(Eccli. XXIV, 8)</note>, separavit 
a se Patrem: quanto magis ergo non est necesse
ut tantummodo de Patre praeter Filium intelligatur,
quod dictum est, <hi>Qui solus habet immortalitatem,</hi> cum
ita dictum sit: <hi>Ut serves,</hi> inquit, <hi>mandatum sine macula,
irreprehensibile, usque in adventum Domini nostri
Jesu Christi: quem temporibus propriis ostendet beatus
et solus potens, Rex regum et Dominus dominantium;
qui solus habet immortalitatem, et lucem habitat inaccessibilem;
quem nemo hominum vidit, nec videre potest;
cui est honor et gloria in saecula saeculorum. Amen <note>(I Tim. VI, 14-16)</note>
            </hi>.
In quibus verbis, nec Pater proprie
nominatus est, nec Filius, nec Spiritus sanctus;
sed <hi>beatus et solus potens, Rex regum et Dominus dominantium,</hi> 
quod est unus et solus et verus Deus ipsa Trinitas.</p>
          </div3>
<div3>
            <head>11.</head>
            <p>
 Nisi forte quae sequuntur, perturbabunt hunc
intellectum, quia dixit, <hi>Quem nemo hominum vidit,
nec videre potest:</hi> cum hoc etiam ad Christum pertinere
secundum ejus divinitatem accipiatur, quam non
viderunt Judaei, qui tamen carnem viderunt et crucifixerunt.
Videri autem divinitas humano visu nullo
modo potest: sed eo visu videtur, quo jam qui vident,
non homines sed ultra homines sunt. Recte
ergo ipse Deus Trinitatis intelligitur <hi>beatus et solus
potens,</hi> ostendens <hi>adventum Domini nostri Jesu Christi
temporibus propriis.</hi> Sic enim dictum est, <hi>Solus habet
immortalitatem;</hi> quomodo dictum est, <hi>Qui facit mirabilia
solus <note>(Psal. LXXI, 18)</note>
            </hi>. Quod velim scire de quo
dictum accipiant: si de Patre tantum, quomodo ergo
verum est, quod ipse Filius dicit, <hi>Quaecumque enim
Pater facit, haec eadem et Filius facit similiter?</hi> An
quidquam est inter mirabilia mirabilius quam resuscitare
et vivificare mortuos? Dicit autem idem Filius, <hi>Sicut Pater suscitat mortuos et vivificat, sic et Filius
quos vult vivificat 
 <note>(Joan. V, 19, 21)</note>
            </hi>. Quomodo ergo
solus Pater facit mirabilia, cum haec verba nec Patrem
tantum, nec Filium tantum permittant intelligi,
sed utique Deum unum verum solum, id est, Patrem
et Filium et Spiritum sanctum?
<pb n="0827"/>
</p>
          </div3>
<div3>
            <head>12. </head>
            <p>
Item cum dicit idem apostolus, <hi>Nobis unus
Deus Pater, ex quo omnia, et nos in ipso; et unus Dominus
Jesus Christus, per quem omnia, et nos per
ipsum <note>(I Cor. VIII, 6)</note>
            </hi>; quis dubitet eum omnia quae
creata sunt dicere, sicut Joannes, <hi>Omnia per ipsum
facta sunt?</hi> Quaero itaque de quo dicat alio loco, <hi>Quoniam
ex ipso, et per ipsum, et in ipso sunt omnia: ipsi
gloria in saecula saeculorum. Amen.</hi> Si enim de Patre
et Filio et Spiritu sancto, ut singulis personis singula
tribuantur; <hi>Ex ipso,</hi> ex Patre; <hi>per ipsum,</hi> per Filium; <hi>in ipso,</hi> 
 in Spiritu sancto: manifestum quod Pater et
Filius et Spiritus sanctus unus Deus est, quando singulariter
intulit, <hi>Ipsi gloria in saecula saeculorum.</hi> 
Unde enim coepit hunc sensum, non ait, <hi>O altitudo
diviliarum sapientiae et scientiae</hi> Patris, aut Filii, aut
Spiritus sancti; sed, <hi>sapientiae et scientiae Dei! Quam
inscrutabilia sunt judicia ejus, et investigabiles viae ejus!
Quis enim cognovit mentem Domini? Aut quis consiliarius
ejus fuit? Aut quis prior dedit illi, et retribuetur ei?
Quoniam ex ipso, et per ipsum, et in ipso sunt omnia:
ipsi gloria in saecula saeculorum. Amen <note>(Rom. XI, 33-36)</note>
            </hi>.
Si autem hoc de Patre tantummodo intelligi volunt,
quomodo ergo omnia per Patrem sunt, sicut hic
dicitur; et omnia per Filium, sicut ad Corinthios ubi
ait, <hi>Et unus Dominus Jesus Christus, per quem omnia;</hi> 
et sicut in Evangelio Joannis, <hi>Omnia par ipsum facta
sunt?</hi> Si enim alia per Patrem, alia per Filium, jam
non omnia per Patrem, nec omnia per Filium. Si autem
omnia per Patrem, et omnia per Filium; eadem
per Patrem, quae per Filium. Aequalis est ergo Patri
Filius, et inseparabilis operatio est Patris et Filii.
Quia si vel Filium fecit Pater quem non fecit ipse Filius,
non omnia per Filium facta sunt: at omnia per
Filium facta sunt; ipse igitur factus non est, ut cum
Patre faceret omnia quae facta sunt. Quanquam nec
ab ipso verbo tacuerit Apostolus, et apertissime omnino
dixerit, <hi>Qui cum in Dei forma esset, non rapinam
arbitratus est esse aequalis Deo <note>(Philipp. II, 6)</note>
            </hi>: hic
Deum proprie Patrem appellans, sicut alibi, <hi>Caput
autem Christi, Deus <note>(I Cor. XI, 3)</note>
            </hi>.</p>
          </div3>
<div3>
            <head>13.</head>
            <p>
 Similiter et de Spiritu sancto collecta sunt testimonia,
quibus ante nos qui haec disputaverunt,
abundantius usi sunt, quia et ipse Deus, et non creatura.
Quod si non creatura, non tantum <note>(Deus nam
et homines dicti sunt dii <hi>[Psal. LXXXI, 6]</hi> )</note>, sed etiam
verus Deus. Ergo Patri et Filio prorsus aequalis, et in
Trinitatis unitate consubstantialis et coaeternus. Maxime
vero illo loco satis claret, quod Spiritus sanctus
non sit creatura, ubi jubemur non servire creaturae,
sed Creatori <note>(Rom. I, 25)</note>: non eo modo quo jubemur
per charitatem servire invicem <note>(Galat. V, 13)</note>, quod est
graece <foreign xml:lang="greek">δουλεύειν</foreign>; sed eo modo quo tantum Deo servitur,
quod est graece <foreign xml:lang="greek">λατρεύειν</foreign>. Unde idololatrae dicuntur
qui simulacris eam servitutem exhibent quae debetur
Deo. Secundum hanc enim servitutem dictum est, <hi>Dominum Deum tuum adorabis, et illi soli servies <note>(Deut. VI, 13)</note>
            </hi>.
Nam et hoc distinctius in graeca Scriptura
invenitur; <foreign xml:lang="greek">λατρεύσεις</foreign> enim habet. Porro si tali
servitute creaturae servire prohibemur, quandoquidem
<pb n="0828"/>
dictum est, <hi>Dominum Deum tuum adorabis, et illi
soli servies;</hi> unde et Apostolus detestatur eos qui coluerunt,
et servierunt creaturae, potius quam Creatori:
non est utique creatura Spiritus sanctus, cui ab
omnibus sanctis talis servitus exhibetur dicente Apostolo, <hi>Nos enim sumus circumcisio, Spiritui Dei servientes <note>(Philipp. III, 3)</note>
            </hi>,
quod est in graeco, <foreign xml:lang="greek">λατρεύοντες</foreign>.
Plures enim codices etiam latini sic habent, <hi>qui Spiritui
Dei servimus:</hi> graeci autem omnes, aut pene
omnes. In nonnullis autem exemplaribus latinis invenimus
non, <hi>Spiritui Dei servimus;</hi> sed, <hi>spiritu Deo
servimus</hi>. Sed qui in hoc errant, et auctoritati
graviori cedere detrectant, numquid et illud varium
in codicibus reperiunt: <hi>Nescitis quia corpora vestra
templum in vobis est Spiritus sancti, quem habetis a
Deo?</hi> Quid autem insanius magisque sacrilegum est,
quam ut quisquam dicere audeat membra Christi
templum esse creaturae minoris secundum ipsos,
quam Christus est? Alio enim loco dicit: <hi>Corpora
vestra membra sunt Christi.</hi> Si autem quae membra
sunt Christi, templum est Spiritus sancti, non est
creatura Spiritus sanctus: quia cui corpus nostrum
templum exhibemus, necesse est ut huic eam servitutem
debeamus, qua nonnisi Deo serviendum est,
quae graece appellatur <foreign xml:lang="greek">λατρεία</foreign>. Unde consequenter
dicit: <hi>Glorificate ergo Deum in corpore vestro <note>(I Cor.
VI, 19, 15, 20)</note>
            </hi>.
</p>
          </div3>
        </div2>

<div2>
          <head>CAPUT VII.</head>
<p>14 <hi>Filius quomodo minor Patre ac
se ipso.</hi> His et talibus divinarum Scripturarum testimoniis,
quibus, ut dixi, priores nostri copiosius usi,
expugnaverunt haereticorum tales calumnias vel errores,
insinuatur fidei nostrae unitas et aequalitas
Trinitatis. Sed quia multa in sanctis Libris propter
incarnationem Verbi Dei, quae pro salute nostra reparanda
facta est, ut mediator Dei et hominum esset
homo Christus Jesus <note>(I Tim. II, 5)</note>, ita dicuntur, ut
majorem Filio Patrem significent, vel etiam apertissime
ostendant; erraverunt homines minus diligenter
scrutantes vel intuentes universam seriem Scripturarum,
et ea quae de Christo Jesu secundum hominem
dicta sunt, ad ejus substantiam quae ante incarnationem
sempiterna erat, et sempiterna est, transferre
conati sunt. Et illi quidem dicunt minorem Filium
esse quam Pater est, quia scriptum est ipso Domino
dicente, <hi>Pater major me est <note>(Joan. XIV, 28)</note>
            </hi>. Veritas
autem ostendit secundum istum modum etiam se
ipso minorem Filium. Quomodo enim non etiam se
ipso minor factus est, qui <hi>semetipsum exinanivit, formam
servi accipiens?</hi> Neque enim sic accepit formam
servi, ut amitteret formam Dei, in qua erat aequalis
Patri. Si ergo ita accepta est forma servi, ut non
amitteretur forma Dei, cum et in forma servi et in
<pb n="0829"/>
forma Dei idem ipse sit Filius unigenitus Dei Patris,
in forma Dei aequalis Patri, in forma servi mediator
Dei et hominum homo Christus Jesus; quis non intelligat
quod in forma Dei etiam ipse se ipso major
est, in forma autem servi etiam se ipso minor est?
Non itaque immerito Scriptura utrumque dicit, et
aequalem Patri Filium, et Patrem majorem Filio. Illud
enim propter formam Dei, hoc autem propter
formam servi, sine ulla confusione intelligitur. Et haec
nobis regula per omnes sacras Scripturas dissolvendae
hujus quaestionis, ex uno capitulo Epistolae Pauli
apostoli promitur, ubi manifestius ista distinctio commendatur.
Ait enim: <hi>Qui cum in forma Dei esset, non
rapinam arbitratus est esse aequalis Deo; sed semetipsum
exinanivit, formam servi accipiens, in similitudinem
hominum factus, et habitu inventus ut homo <note>(Philipp.
II, 6, 7)</note>
            </hi>. Est ergo Dei Filius Deo Patri natura
aequalis, habitu minor. In forma enim servi quam
accepit, minor est Patre: in forma autem Dei in qua
erat etiam antequam hanc accepisset, aequalis est Patri.
In forma Dei, Verbum per quod facta sunt omnia <note>(Joan. I, 3)</note>:
in forma autem servi, factus ex muliere,
factus sub Lege, ut eos qui sub Lege erant, redimeret <note>(Galat. IV, 4, 5)</note>.
Proinde in forma Dei fecit hominem;
in forma servi factus est homo. Nam si Pater
tantum sine Filio fecisset hominem, non scriptum esset, <hi>Faciamus hominem ad imaginem et similitudinem
nostram 
 <note>(Gen. I, 26)</note>
            </hi>. Ergo quia forma Dei accepit
formam servi, utrumque Deus et utrumque homo: sed
utrumque Deus propter accipientem Deum, utrumque
autem homo propter acceptum hominem. Neque enim
illa susceptione alterum eorum in alterum conversum
atque mutatum est: nec divinitas quippe in creaturam
mutata est, ut desisteret esse divinitas; nec creatura
in divinitatem, ut desisteret esse creatura.</p>
</div2>

<div2>
          <head>CAPUT VIII.</head>
<div3>
            <head>15.</head>
            <p>
 <hi>Scripturas de subjectione Filii
sub Patre perperam intellectas explicat. Regnum Patri
non sic tradet Christus, ut adimat sibi. Contemplatio
promissa finis omnium actionum. Spiritus sanctus ad
beatitudinem nostram sufficit perinde ac Pater.</hi> Illud autem
quod dicit Apostolus, <hi>Cum autem ei omnia subjecta
fuerint, tunc et ipse Filius subjectus erit ei qui illi
subjecit omnia;</hi> aut ideo dictum est, ne quisquam putaret
habitum Christi, qui ex humana creatura susceptus
est, conversum iri postea in ipsam divinitatem,
vel, ut certius expresserim, deitatem, quae non est
creatura, sed est unitas Trinitatis incorporea et incommutabilis
et sibimet consubstantialis et co3aeterna natura.
Aut si quisquam contendit, ut aliqui senserunt,
ita dictum, <hi>Et ipse Filius subjectus erit ei qui illi subjecit
omnia,</hi> ut ipsam subjectionem, commutationem
et conversionem credat futuram creaturae in ipsam
substantiam vel essentiam Creatoris, id est, ut quae
fuerat substantia creaturae, fiat substantia Creatoris;
certe vel hoc concedit, quod non habet ullam dubitationem,
nondum hoc fuisse factum cum Dominus diceret, <hi>Pater major me est.</hi> 
 Dixit enim hoc non solum
antequam ascendisset in coelum, verum etiam antequam
passus resurrexisset a mortuis. Illi autem qui
<pb n="0830"/>
putant humanam in eo naturam in deitatis substantiam
mutari atque converti, et ita dictum, <hi>Tunc et ipse Filius
subjectus erit ei qui illi subjecit omnia,</hi> ac si diceretur,
Tunc et ipse Filius hominis et a Verbo Dei
suscepta humana natura commutabitur in ejus naturam,
qui ei subjecit omnia; tunc futurum putant, <hi>cum</hi> 
 post diem judicii <hi>tradiderit regnum Deo et Patri.</hi> 
Ac per hoc etiam secundum istam opinionem adhuc
Pater major est, quam quae de Virgine servi forma
accepta est. Quod si aliqui et hoc affirmant, quod
jam fuerit in Dei substantiam mutatus homo Christus
Jesus; illud certe negare non possunt, quod adhuc
natura hominis manebat, quando ante passionem dicebat, <hi>Quoniam Pater major me est:</hi> 
 unde nulla cunctatio
est secundum hoc dictum esse, quod forma servi
major est Pater, cui in forma Dei aequalis est Filius.
Nec quisquam cum audierit quod ait Apostolus, <hi>Cum
autem dixerit, quia omnia subjecta sunt ei, manifestum
quia praeter eum qui illi subjecit omnia <note>(I Cor. XV, 28,
24, 27)</note>
            </hi>, ita existimet de Patre intelligendum, quod
subjecerit omnia Filio, ut ipsum Filium sibi omnia
subjecisse non putet. Quod Apostolus ad Philippenses
ostendit dicens: <hi>Nostra autem conversatio in coelis est;
unde et Salvatorem exspectamus Dominum Jesum Christum,
qui transfigurabit corpus humilitatis nostrae, conforme
ut fiat corpori gloriae suae, secundum operationem
suam, qua possit etiam sibi subjicere omnia <note>(Philipp.
III, 20, 21)</note>
            </hi>. Inseparabilis enim operatio est Patris et
Filii. Alioquin nec ipse Pater sibi subjecit omnia, sed
Filius ei subjecit, qui ei regnum tradit, et evacuat
omnem principatum et omnem potestatem et virtutem.
De Filio quippe ista dicta sunt: <hi>Cum tradiderit,</hi> 
inquit, <hi>regnum Deo et Patri, cum evacuaverit omnem
principatum et omnem potestatem et virtutem.</hi> Ipse enim
subjicit, qui evacuat.</p>
          </div3>
<div3>
            <head>16.</head>
            <p>
 Nec sic arbitremur Christum traditurum regnum
Deo et Patri, ut adimat sibi. Nam et hoc
quidam vaniloqui crediderunt. Cum enim dicitur, <hi>tradiderit regnum Deo et Patri,</hi> 
 non separatur ipse;
quia simul cum Patre unus Deus est. Sed divinarum
Scripturarum incuriosos et contentionum studioses
fallit verbum quod positum est, <hi>donec.</hi> Ita namque
sequitur, <hi>Oportet enim illum regnare, donec ponat omnes
inimicos suos sub pedibus suis <note>(I Cor. XV, 24, 25)</note>
            </hi>:
tanquam cum posuerit, non sit regnaturus. Nec intelligunt
ita dictum, sicuti est illud: <hi>Confirmatum est cor
ejus; non commovebitur, donec videat super inimicos
suos <note>(Psal. CXI, 8)</note>
            </hi>. Non enim cum viderit, jam commovebitur.
Quid ergo est, <hi>Cum tradiderit regnum Deo
et Patri?</hi> quasi modo non habeat regnum Deus et Pater?
Sed quia omnes justos, in quibus nunc regnat
ex fide viventibus mediator Dei et hominum homo
Christus Jesus, perducturus est ad speciem, quam
visionem dicit idem apostolus, <hi>Facie ad faciem <note>(I Cor.
XIII, 12)</note>
            </hi>; ita dictum est, <hi>Cum tradiderit regnum Deo
et Patri,</hi> ac si diceretur, Cum perduxerit credentes
ad contemplationem Dei et Patris. Sic enim dicit: <hi>Omnia mihi tradita sunt a Patre meo: et nemo novit
<pb n="0831"/>
Filium, nisi Pater; et nemo novit Patrem, nisi Filius,
et cui voluerit Filius revelare 
 <note>(Matth. XI, 27)</note>
            </hi>. Tunc
revelabitur a Filio Pater, <hi>cum evacuaverit omnem principatum
et omnem potestatem et virtutem;</hi> id est, ut
necessaria non sit dispensatio similitudinum per angelicos
principatus et potestates et virtutes. Ex quarum
persona non inconvenienter intelligitur dici in
Cantico canticorum ad sponsam, <hi>Similitudines auri
faciemus tibi cum distinctionibus argenti, quoadusque
rex in recubitu suo est <note>(Cant. I, 11, sec. LXX)</note>
            </hi>: id est,
quoadusque Christus in secreto suo est; quia <hi>vita vestra
abscondita est cum Christo in Deo: cum Christus apparuerit vita vestra, tunc et vos cum ipso apparebitis
in gloria 
 <note>(Coloss. III, 3, 4)</note>
            </hi>. Quod antequam fiat, <hi>videmus
nunc per speculum in aenigmate,</hi> hoc est in similitudinibus; <hi>tunc autem, facie ad faciem 
 <note>(I Cor. XIII, 12)</note>
            </hi>.</p>
          </div3>
<div3>
            <head>17.</head>
            <p>
 Haec enim nobis contemplatio promittitur actionum
omnium finis atque aeterna perfectio gaudiorum. <hi>Filii</hi> 
 enim <hi>Dei sumus, et nondum apparuit quid erimus:
scimus quia cum apparuerit, similes ei erimus, quoniam
videbimus eum sicuti est <note>(I Joan. III, 2)</note>
            </hi>. Quod enim dixit
famulo suo Moysi, <hi>Ego sum qui sum. Haec dices filiis Israel:
Qui est, misit me ad vos <note>(Exod. III, 14)</note>
            </hi>; hoc contemplabimur
cum vivemus in aeternum. Ita quippe ait: <hi>Haec autem est vita aeterna, ut cognoscant te unum
verum Deum; et quem misisti Jesum Christum 
 <note>(Joan.
XVII, 3)</note>
            </hi>. Hoc fiet cum venerit Dominus, et illuminaverit
occulta tenebrarum <note>(I Cor. IV, 5)</note>, cum tenebrae
mortalitatis hujus corruptionisque transierint.
Tunc erit mane nostrum, de quo in Psalmo dicitur: <hi>Mane astabo tibi, et contemplabor 
 <note>(Psal. V, 5)</note>
            </hi>.
De hac contemplatione intelligo dictum, <hi>Cum tradiderit
regnum Deo et Patri:</hi> id est, cum perduxerit
justos, in quibus nunc ex fide viventibus regnat mediator
Dei et hominum homo Christus Jesus, ad
contemplationem Dei et Patris. Si desipio hic,
corrigat me qui melius sapit: mihi aliud non videtur.
Neque enim quaeremus aliud, cum ad illius
contemplationem pervenerimus, quae nunc non est,
quamdiu gaudium nostrum in spe est. <hi>Spes autem
quae videtur, non est spes: quod enim videt quis, quid
sperat? Si autem quod non videmus speramus, per
patientiam exspectamus <note>(Rom. VIII, 24, 25)</note>
            </hi>, <hi>quoadusque
rex in recubitu suo est.</hi> Tunc erit quod scriptum
est: <hi>Adimplebis me laetitia cum vultu tuo <note>(Psal.
XV, 11)</note>
            </hi>. Illa laetitia nihil amplius requiretur; quia nec
erit quod amplius requiratur. Ostendetur enim nobis
Pater, et sufficiet nobis. Quod bene intellexerat
Philippus, ut diceret Domino, <hi>Ostende nobis Patrem,
et sufficit nobis:</hi> sed nondum intellexerat, eo quoque
modo idipsum se potuisse dicere, Domine, ostende
nobis te, et sufficit nobis. Ut enim hoc intelligeret,
responsum ei a Domino est, <hi>Tanto tempore vobiscum
sum, et non cognovistis me? Philippe, qui vidit me,
vidit et Patrem.</hi> Sed quia volebat eum ex fide vivere
antequam illud posset videre, secutus est, et ait: <hi>Non credis quia ego in Patre, et Pater in me est <note>(Joan. XIV, 8, 10)</note>
            </hi>?
 <hi>Quamdiu</hi> enim <hi>sumus in corpore,
<pb n="0832"/>
peregrinamur a Domino. Per fidem enim ambulamus,
non per speciem <note>(II Cor. V, 6, 7)</note>
            </hi>. Contemplatio
quippe merces est fidei, cui mercedi per fidem corda
mundantur; sicut scriptum est, <hi>Mundans fide corda
eorum <note>(Act. XV, 9)</note>
            </hi>. Probatur autem quod illi contemplationi
corda mundentur, illa maxime sententia: <hi>Beati mundicordes, quoniam ipsi Deum videbunt <note>(Matth. V, 8)</note>
            </hi>.
Et quia haec est vita aeterna, dicit
Deus in Psalmo: <hi>Longitudine dierum replebo eum,
et ostendam illi salutare meum <note>(Psal. XC, 16)</note>
            </hi>. Sive
ergo audiamus, Ostende nobis Filium; sive audiamus, <hi>Ostende nobis Patrem:</hi> 
 tantumdem valet; quia
neuter sine altero potest ostendi. Unum quippe sunt,
sicut et ipse ait: <hi>Ego et Pater unum sumus <note>(Joan.
X, 30)</note>
            </hi>. Denique propter ipsam inseparabilitatem,
sufficienter aliquando nominatur, vel Pater solus,
vel Filius solus adimpleturus nos laetitia cum vultu
suo.</p>
          </div3>
<div3>
            <head>18.</head>
            <p>
 Nec inde separatur utriusque Spiritus, id est
Patris et Filii Spiritus. Qui Spiritus sanctus proprie
dicitur <hi>Spiritus veritatis, quem hic mundus accipere
non potest <note>(Id. XIV, 17)</note>
            </hi>. Hoc est enim plenum gaudium
nostrum, quo amplius non est, frui Trinitate
Deo ad cujus imaginem facti sumus. Propter hoc
aliquando ita loquitur de Spiritu sancto tanquam solus
ipse sufficiat ad beatitudinem nostram: et ideo solus
sufficit, quia separari a Patre et Filio non potest;
sicut Pater solus sufficit, quia separari a Filio et Spiritu
sancto non potest; et Filius ideo sufficit solus,
quia separari a Patre et Spiritu sancto non potest.
Quid enim sibi vult quod ait, <hi>Si diligitis me, mandata
mea servate; et ego rogabo Patrem, et alium advocatum
dabit vobis, ut vobiscum sit in aeternum,
Spiritum veritatis, quem hic mundus accipere non potest <note>(Ibid. 5 15-17)</note>
            </hi>,
id est, dilectores mundi? <hi>Animalis</hi> 
enim <hi>homo non percipit ea quae sunt Spiritus Dei <note>(I Cor. II, 14)</note>
            </hi>.
Sed adhuc potest videri ideo dictum, <hi>Et ego rogabo Patrem, et alium advocatum dabit
vobis,</hi> 
 quasi non solus Filius sufficiat. Illo autem loco
ita de illo dictum est tanquam solus omnino sufficiat: <hi>Cum venerit ille Spiritus veritatis, docebit vos
omnem veritatem 
 <note>(Joan. VI, 13)</note>
            </hi>. Numquid ergo separatur
hinc Filius, tanquam ipse non doceat omnem
veritatem, aut quasi hoc impleat Spiritus sanctus
quod minus potuit docere Filius? Dicant ergo, si
placet, majorem esse Filio Spiritum sanctum, quem
minorem illo solent dicere. An quia non dictum est,
Ipse solus; aut, Nemo, nisi ipse, vos docebit omnem
veritatem; ideo permittunt ut cum illo docere credatur
et Filius? Apostolus ergo Filium separavit ab
sciendis iis quae Dei sunt, ubi ait, <hi>Sic et quae Dei
sunt, nemo scit, nisi Spiritus Dei <note>(I Cor. II, 11)</note>
            </hi>:
ut jam isti perversi possint ex hoc dicere, quod et
Filium non doceat quae Dei sunt nisi Spiritus sanctus,
tanquam major minorem; cui Filius ipse tantum
tribuit, ut diceret, <hi>Quia haec locutus sum vobis,
tristitia implevit cor vestrum. Sed ego veritatem dico:
expedit vobis ut ego eam; nam si non abiero, advocatus
non veniet ad vos <note>(Joan. XVI, 6, 7)</note>
            </hi>.
</p>
          </div3>
        </div2>

<div2>
          <head>CAPUT IX.</head>

<pb n="0833"/>
<p> <hi>In una persona interdum intelliguntur
omnes.</hi> Hoc autem dixit, non propter inaequalitatem
Verbi Dei et Spiritus sancti, sed tanquam
impedimento esset praesentia Filii hominis apud eos,
quominus veniret ille qui minor non esset, quia semetipsum
non exinanivit, formam servi accipiens,
sicut Filius <note>(Philipp. II, 7)</note>. Oportebat ergo ut auferretur
ab oculis eorum forma servi, quam intuentes,
hoc solum esse Christum putabant quod
videbant. Inde est et illud quod ait, <hi>Si diligeretis
me, gauderetis utique, quoniam eo ad Patrem; quia
Pater major me est <note>(Joan. XIV, 28)</note>
            </hi>: id est, propterea
me oportet ire ad Patrem, quia dum me ita videtis,
ex hoc quod videtis, aestimatis quia minor sum Patre,
atque ita circa creaturam susceptumque habitum
occupati, aequalitatem quam cum Patre habeo
non intelligitis. Inde est et illud: <hi>Noli me tangere;
nondum enim ascendi ad Patrem <note>(Id. XX, 17)</note>
            </hi>. Tactus
enim tanquam finem facit notionis. Ideoque nolebat
in eo esse finem intenti cordis in se, ut hoc quod videbatur
tantummodo putaretur. Ascensio autem ad
Patrem erat ita videri, sicut aequalis est. Patri, ut ibi
esset finis visionis, quae sufficit nobis. Aliquando
item de Filio solo dicitur, quod ipse sufficiat, et in
ejus visione merces tota promittitur dilectionis et
desiderii nostri. Sic enim ait: <hi>Qui habet mandata
mea et custodit ea, ille est qui diligit me. Qui autem me
diligit, diligetur a Patre meo; et ego diligam eum, et
ostendam me ipsum illi.</hi> Numquid hic, quia non dixit,
Ostendam illi et Patrem, ideo separavit Patrem? Sed
quia verum est, <hi>Ego et Pater unum sumus;</hi> cum Pater
ostenditur, et Filius ostenditur qui in illo est; et
cum Filius ostenditur, etiam Pater ostenditur qui in
illo est. Sicut ergo cum ait, <hi>Et ostendam me ipsum
illi,</hi> intelligitur quia ostendit et Patrem; ita et in eo
quod dicitur, <hi>Cum tradiderit regnum Deo et Patri,</hi> intelligitur
quia non adimit sibi. Quoniam cum perducet
credentes ad contemplationem Dei et Patris, profecto
perducet ad contemplationem suam, qui dixit, <hi>Et
ostendam illi me ipsum.</hi> Et ideo consequenter, cum
dixisset illi Judas, <hi>Domine, quid factum est, quia ostensurus
es te nobis, et non huic mundo?</hi> respondit Jesus,
et dixit illi: <hi>Si quis diligit me, sermonem meum servabit;
et Pater meus diliget illum, et ad eum veniemus,
et mansionem apud eum faciemus.</hi> Ecce quia non solum
se ipsum ostendit ei a quo diligitur, quia simul cum
Patre venit ad eum, et mansionem facit apud eum.</p>
<div3>
            <head>19.</head>
            <p>
 An forte putabitur mansionem in dilectore suo
facientibus Patre et Filio exclusus esse ab hac mansione
Spiritus sanctus? Quid est ergo quod superius ait
de Spiritu sancto: <hi>Quem hic mundus accipere non potest,
quoniam non videt illum: nostis illum vos, quia vobiscum
manet, et in vobis est?</hi> Non itaque ab hac
mansione separatus est, de quo dictum est, <hi>vobiscum
manet, et in vobis est.</hi> Nisi forte quisquam sic absurdus
est, ut arbitretur, cum Pater et Filius venerint ut
mansionem apud dilectorem suum faciant, discessurum
inde Spiritum sanctum, et tanquam locum daturum
<pb n="0834"/>
esse majoribus. Sed huic carnali cogitationi occurrit
Scriptura: paulo quippe superius ait, <hi>Et ego rogabo
Patrem, et alium advocatum dabit vobis ut, vobiscum sit
in aeternum <note>(Joan. XIV, 16-23)</note>
            </hi>. Non ergo discedet Patre et
Filio venientibus, sed in eadem mansione cum ipsis erit
in aeternum; quia nec ille sine ipsis venit, nec illi sine
ipso. Sed propter insinuationem Trinitatis, personis
etiam singulis nominatis dicuntur quaedam separatim
; non tamen aliis separatis intelliguntur, propter
ejusdem Trinitatis unitatem unamque substantiam
atque deitatem Patris et Filii et Spiritus sancti.
</p>
          </div3>
        </div2>

<div2>
          <head>CAPUT X.</head>
<div3>
            <head>20.</head>
            <p>
 <hi>Quomodo Christus tradet regnum
Deo et Patri. Tradito regno Deo et Patri, Christus jam
non interpellabit pro nobis.</hi> Tradet itaque regnum Deo
et Patri Dominus noster Jesus Christus, non se inde
separato, nec Spiritu sancto, quando perducet credentes
ad contemplationem Dei, ubi est finis omnium
bonarum actionum, et requies sempiterna, et gaudium
quod nunquam auferetur a nobis. Hoc enim signat
in eo quod ait: <hi>Iterum videbo vos, et gaudebit cor
vestrum, et gaudium vestrum nemo auferet a vobis <note>(Id.
XVI, 22)</note>
            </hi>. Hujus gaudii similitudinem praesignabat
Maria sedens ad pedes Domini, et intenta in verbum
ejus; quieta scilicet ab omni actione, et intenta in
veritatem secundum quemdam modum, cujus capax
est ista vita, quo tamen praefiguraret illud quod futurum
est in aeternum. Martha quippe sorore sua in necessitatis
actione conversante, quamvis bona et utili,
tamen, cum requies successerit, transitura, ipsa requiescebat
in verbo Domini. Et ideo Dominus conquerenti
Marthae quod eam soror non adjuvaret,
respondit: <hi>Maria optimam partem elegit, quae non auferetur
ab ea <note>(Luc. X, 39-42)</note>
            </hi>. Non partem malam
dixit quod agebat Martha; sed istam optimam quae
non auferetur. Illa enim quae in ministerio indigentiae
est, cum indigentia ipsa transierit, auferetur. Boni
quippe operis transituri merces est requies permansura.
In illa igitur contemplatione Deus erit omnia
in omnibus; quia nihil ab illo aliud requiretur, sed
solo ipso illustrari perfruique sufficiet. Ideoque ille in
quo Spiritus interpellat gemitibus inenarrabilibus <note>(Rom. VIII, 26)</note>,
 <hi>Unam,</hi> inquit, <hi>petii a Domino, hanc
requiram; ut inhabitem in domo Domini per omnes dies
vitae meae, ut contempler delectationem Domini <note>(Psal.
XXVI, 4)</note>
            </hi>. Contemplabimur enim Deum Patrem et
Filium et Spiritum sanctum, cum mediator Dei et
hominum homo Christus Jesus tradiderit regnum Deo
et Patri, ut jam non interpellet pro nobis mediator
et sacerdos noster, Filius Dei et Filius hominis; sed
et ipse in quantum sacerdos est assumpta propter nos
servi forma, subjectus sit ei qui illi subjecit omnia,
et cui subjecit omnia; ut in quantum Deus est, cum
illo nos subjectos habeat, in quantum sacerdos, nobiscum
illi subjectus sit <note>(I Cor. XV, 24-28)</note>. Quapropter
cum Filius sit et Deus et homo, alia substantia
homo potius in Filio quam Filius in Patre: sicut
<pb n="0835"/>
caro animae meae, alia substantia est ad animam
meam, quamvis in uno homine, quam anima alterius
hominis ad animam meam.</p>
          </div3>
<div3>
            <head>21.</head>
            <p>
 <hi>Cum</hi> ergo <hi>tradiderit regnum Deo et Patri,</hi> id
est, cum credentes et viventes ex fide, pro quibus
nunc mediator interpellat, perduxerit ad contemplationem,
cui percipiendae suspiramus et gemimus, et
cum transierit labor et gemitus, jam non interpellabit
pro nobis tradito regno Deo et Patri. Hoc significans
ait, <hi>Haec vobiscum locutus sum in similitudinibus:
veniet hora, quando jam non in similitudinibus
loquar vobis, sed manifeste de Patre nuntiabo vobis;</hi> id
est, jam non erunt similitudines, cum visio fuerit
facie ad faciem. Hoc est enim quod ait, <hi>sed manifeste
de Patre nuntiabo vobis;</hi> ac si diceret, manifeste Patrem
ostendam vobis. <hi>Nuntiabo</hi> quippe ait, quia Verbum
ejus est. Sequitur enim et dicit: <hi>Illa die in
nomine meo petetis, et non dico vobis quia ego rogabo
Patrem: ipse enim Pater amat vos, quia vos me amastis,
et credidistis quia a Deo exivi. Exivi a Patre, et
veni in hunc mundum: iterum relinquo mundum, et
vado ad Patrem <note>(Joan. XVI, 25-28)</note>
            </hi>. Quid est, <hi>A Patre
exivi;</hi> nisi, non in ea forma qua aequalis sum Patri,
sed aliter, id est, in assumpta creatura minor apparui?
Et quid est, <hi>Veni in hunc mundum;</hi> nisi, formam
servi, quam me exinaniens accepi, etiam peccatorum
qui mundum istum diligunt, oculis demonstravi? Et
quid est, <hi>Iterum relinquo mundum;</hi> nisi, ab aspectu
dilectorum mundi aufero quod viderunt? Et quid est, <hi>Vado ad Patrem;</hi> 
 nisi, doceo me sic intelligendum a
fidelibus meis, quomodo aequalis sum Patri? Hoc qui
credunt, digni habebuntur perduci a fide ad speciem,
id est ad ipsam visionem, quo perducens dictus est
tradere regnum Deo et Patri. Fideles quippe ejus quos
redemit sanguine suo, dicti sunt regnum ejus, pro
quibus nunc interpellat: tunc autem illic eos sibi faciens
inhaerere, ubi aequalis est Patri, non jam rogabit
Patrem pro eis. <hi>Ipse enim,</hi> inquit, <hi>Pater amat vos.</hi> 
Ex hoc enim rogat, quo minor est Patre: quo vero
aequalis est, exaudit cum Patre. Unde se ab eo quod
dixit, <hi>Ipse enim Pater amat vos,</hi> utique ipse non separat;
sed secundum ea facit intelligi quae supra commemoravi,
satisque insinuavi, plerumque ita nominari
unamquamque in Trinitate personam, ut et aliae illic
intelligantur. Sic itaque dictum est, <hi>Ipse enim Pater
amat vos,</hi> ut consequenter intelligatur et Filius et Spiritus
sanctus: non quia modo nos non amat, qui
proprio Filio non pepercit, sed pro nobis omnibus
tradidit eum <note>(Rom. VIII, 32)</note>; sed tales nos amat Deus,
quales futuri sumus, non quales sumus. Quales enim
amat, tales in aeternum conservat: quod tunc erit, <hi>cum tradiderit regnum Deo et Patri,</hi> 
 qui nunc interpellat
pro nobis, ut jam non roget Patrem, quia ipse
Pater amat nos. Quo autem merito, nisi fidei, qua
credimus antequam illud quod promittitur videamus?
Per hanc enim perveniemus ad speciem, ut tales
amet, quales amat ut simus; non quales odit quia
<pb n="0836"/>
sumus, et hortatur ac praestat ne tales esse semper
velimus.
</p>
          </div3>
        </div2>

<div2>
          <head>CAPUT XI.</head>
<div3>
            <head>22.</head>
            <p>
 <hi>Regula qua intelligitur Filius in
Scripturis nunc aequalis, nunc minor.</hi> Quapropter, cognita
ista regula intelligendarum Scripturarum de
Filio Dei, ut distinguamus quid in eis sonet secundum
formam Dei, in qua aequalis est Patri, et quid
secundum formam servi quam accepit, in qua minor
est Patre, non conturbabimur tanquam contrariis ac
repugnantibus inter se sanctorum Librorum sententiis.
Nam secundum formam Dei aequalis est Patri et
Filius et Spiritus sanctus, quia neuter eorum creatura
est, sicut jam ostendimus: secundum autem formam
servi, minor est Patre, quia ipse dixit: <hi>Pater major
me est <note>(Joan. XIV, 28)</note>
            </hi>: minor est se ipso, quia de
illo dictum est, <hi>Semetipsam exinanivit <note>(Philipp. II, 7)</note>
            </hi>:
minor est Spiritu sancto, quia ipse ait, <hi>Qui dixerit
blasphemiam in Filium hominis, remittetur ei; qui autem
dixerit in Spiritum sanctum, non remittetur ei <note>(Matth. XII, 32)</note>
            </hi>.
Et in ipso virtutes operatus est, dicens: <hi>Si ego in Spiritu Dei ejicio daemonia, certe supervenit
super vos regnum Dei 
 <note>(Luc. XI, 20)</note>
            </hi>. Et apud
Isaiam dicit, quam lectionem ipse in synagoga recitavit,
et de se completam sine scrupulo dubitationis
ostendit. <hi>Spiritus,</hi> inquit, <hi>Domini super me; propter
quod unxit me, evangelizare pauperibus misit me, praedicare
captivis remissionem <note>(Isai. LXI, 1; Luc. IV, 18,
19)</note>
            </hi>, et caetera: ad quae facienda ideo dicit se missum,
quia Spiritus Domini est super eum. Secundum
formam Dei, omnia per ipsum facta sunt <note>(Joan. I, 3)</note>:
secundum formam servi, ipse factus est ex muliere,
factus sub Lege <note>(Galat. IV, 4)</note>. Secundum formam
Dei, ipse et Pater unum sunt <note>(Joan. X, 30)</note>: secundum
formam servi, non venit facere voluntatem suam,
sed voluntatem ejus qui eum misit <note>(Id. VI, 38)</note>. Secundum
formam Dei, <hi>sicut habet Pater vitam in semetipso,
sic dedit et Filio vitam habere in semetipso <note>(Id. V, 26)</note>
            </hi>:
secundum formam servi, <hi>tristis est anima</hi> ejus <hi>usque
ad mortem;</hi> et, <hi>Pater,</hi> inquit, <hi>si fieri potest, transeat
a me iste calix <note>(Matth. XXVI, 38, 39)</note>
            </hi>. Secundum formam
Dei, <hi>ipse est verus Deus et vita aeterna <note>(I Joan.
V, 20)</note>
            </hi>: secundum formam servi, <hi>factus est obediens
usque ad mortem, mortem autem crucis <note>(Philipp. II, 8)</note>
            </hi>.</p>
          </div3>
<div3>
            <head>23.</head>
            <p>
 Secundum formam Dei, omnia quae habet Pater,
ipsius sunt <note>(Joan. XVI, 15)</note>: et, <hi>Omnia mea tua
sunt,</hi> inquit, <hi>et tua mea <note>(Id. XVII, 10)</note>
            </hi>. Secundum
formam servi, non est doctrina ipsius, sed illius qui
eum misit <note>(Id. VII, 16)</note>.
</p>
          </div3>
        </div2>

<div2>
          <head>CAPUT XII.</head>
<p> <hi>Qua ratione Filius dicatur nescire
diem et horam quam scit Pater. Dicta de Christo alia
secundum formam Dei, alia secundum formam servi.
Dare regnum quomodo et Christi est, et Christi non est.
Quomodo Christus et non judicabit, et judicabit.</hi> Et, <hi>de
die et hora nemo scit, neque Angeli in coelo, neque Filius,
<pb n="0837"/>
nisi Pater <note>(Marc. XIII, 32)</note>
            </hi>. Hoc enim nescit, quod
nescientes facit, id est, quod non ita sciebat ut tunc
discipulis indicaret: sicut dictum est ad Abraham, <hi>Nunc cognovi quod timeas Deum 
 <note>(Gen. XXII, 12)</note>
            </hi>, id
est, nunc feci ut cognosceres; quia et ipse sibi in illa
tentatione probatus innotuit. Nam et illud utique dicturus
erat discipulis tempore opportuno, de quo futuro
tanquam praeterito loquens, ait, <hi>Jam non dicam
vos servos, sed amicos. Servus enim nescit voluntatem
domini sui: vos autem dixi amicos, quia omnia quaecumque
audivi a Patre meo, nota vobis feci <note>(Joan. XV, 15)</note>
            </hi>:
quod nondum fecerat, sed quia certo facturus erat,
quasi jam fecisset locutus est. Ipsis enim ait: <hi>Multa
vobis habeo dicere; sed non potestis illa portare modo <note>(Id. XVI, 12)</note>
            </hi>.
Inter quae intelligitur et, <hi>De die et hora.</hi> 
Nam et Apostolus: <hi>Neque enim judicavi me,</hi> inquit, <hi>scire aliquid in vobis, nisi Christum Jesum, et hunc crucifixum 
 <note>(I Cor. II, 2)</note>
            </hi>. Eis enim loquebatur, qui
capere altiora de Christi deitate non poterant. Quibus
etiam paulo post dicit: <hi>Non potui vobis loqui quasi
spiritualibus, sed quasi carnalibus <note>(Id. III, 1)</note>
            </hi>. Hoc ergo
inter illos nesciebat, quod per illum scire non poterant.
Et hoc solum se scire dicebat, quod eos per
illum scire oportebat. Denique sciebat inter perfectos,
quod inter parvulos nesciebat: ibi quippe ait, <hi>Sapientiam
loquimur inter perfectos <note>(Id. II, 6)</note>
            </hi>. Eo namque
genere locutionis nescire quisque dicitur quod occultat,
quo dicitur fossa caeca quae occulta est. Neque
enim aliquo genere loquuntur Scripturae, quod in
consuetudine humana non inveniatur; quia utique
hominibus loquuntur.</p>
<div3>
            <head>24.</head>
            <p>
 Secundum formam Dei dictum est, <hi>Ante omnes
colles genuit me <note>(Prov. VIII, 25)</note>
            </hi>, id est, ante omnes
altitudines creaturarum; et, <hi>Ante luciferum genui te <note>(Psal. CIX, 3)</note>
            </hi>,
id est, ante omnia tempora et temporalia:
secundum formam autem servi dictum est, <hi>Dominus creavit me in principio viarum suarum 
 <note>(Prov.
VIII, 22)</note>
            </hi>. Quia secundum formam Dei dixit, <hi>Ego sum
veritas;</hi> et secundum formam servi, <hi>Ego sum via <note>(Joan. XIV, 6)</note>
            </hi>.
Quia enim ipse primogenitus a mortuis <note>(Apoc. I, 5)</note> 
 iter fecit Ecclesiae suae ad regnum
Dei ad vitam aeternam, cui caput est ad immortalitatem
etiam corporis, ideo creatus est in principio viarum
Dei in opera ejus. Secundum formam enim Dei,
principium est quod et loquitur nobis <note>(Joan. VIII, 25)</note>;
in quo principio fecit Deus coelum et terram <note>(Gen. I, 1)</note>: secundum autem formam servi, <hi>Sponsus procedens
de thalamo suo <note>(Psal. XVIII, 6)</note>
            </hi>. Secundum formam
Dei, <hi>Primogenitus omnis creaturae, et ipse ante
omnes est, et omnia in illo constant:</hi> secundum formam
servi, <hi>Ipse est caput corporis Ecclesiae <note>(Coloss. I, 15,
17, 18)</note>
            </hi>. Secundum formam Dei, Dominus est gloriae <note>(I Cor. II, 8)</note>.
Unde manifestum est, quod ipse glorificet
sanctos suos. <hi>Quos</hi> enim <hi>praedestinavit, ipsos et
vocavit; et quos vocavit, ipsos et justificavit; quos autem
justificavit, ipsos et glorificavit <note>(Rom. VIII, 30)</note>
            </hi>. De
illo quippe dictum est quod justificet impium <note>(Id. IV,
5)</note>; de illo dictum est quod sit justus et justificans <note>(Id. III, 26)</note>.
Si ergo quos justificavit, ipsos et glorificavit,
<pb n="0838"/>
qui justificat ipse et glorificat, qui est, ut dixi,
Dominus gloriae. Secundum formam tamen servi satagentibus
discipulis de glorificatione sua, respondit: <hi>Sedere ad dexteram vel ad sinistram meam non est
meum dare vobis, sed quibus paratum est a Patre meo <note>(Matth. XX, 23)</note>
            </hi>.</p>
          </div3>
<div3>
            <head>25.</head>
            <p>
 Quod autem paratum est a Patre ejus, et ab
ipso Filio paratum est: quia ipse et Pater unum sunt <note>(Joan. X, 30)</note>.
Jam enim ostendimus in hac Trinitate
per multos divinarum locutionum modos etiam de
singulis dici quod omnium est, propter inseparabilem
operationem unius cujusdemque substantiae. Sicut et de
Spiritu sancto dicit, <hi>Cum ego iero, mittam illum ad
vos <note>(Id. XVI, 7)</note>
            </hi>. Non dixit, Mittemus; sed ita quasi
tantum Filius eum missurus esset, et non Pater; cum
alio loco dicat, <hi>Haec locutus sum vobis apud vos manens;
advocatus autem Spiritus sanctus, quem mittet
Pater in nomine meo, ille vobis declarabit omnia <note>(Id.
XIV, 25 26)</note>
            </hi>. Hic rursus ita dictum est, quasi non eum
missurus esset et Filius, sed tantum Pater. Sicut
ergo ista, ita et illud quod ait, <hi>sed quibus paratum est
a Patre meo:</hi> cum Patre se intelligi voluit parare sedes
gloriae quibus vellet. Sed dicit aliquis: Illic cum
de Spiritu sancto loqueretur, ita se missurum ait, ut
non negaret Patrem missurum; et alio loco ita Patrem,
ut non negaret se missurum: hic vero aperte
ait, <hi>Non est meum dare;</hi> atque ita secutus, a Patre dixit
ista praeparata. Sed hoc est quod praestruximus
secundum formam servi dictum: ut ita intelligeremus, <hi>Non est meum dare,</hi> 
 ac si diceretur, Non est humanae
potestatis hoc dare: ut per illud intelligatur hoc dare,
per quod Deus aequalis est Patri. <hi>Non est meum,</hi> inquit, <hi>dare,</hi> 
 id est, non humana potestate ista do, <hi>sed
quibus paratum est a Patre meo:</hi> sed jam tu intellige,
quia si <hi>omnia quae habet Pater, mea sunt <note>(Id. XVI,
15)</note>
            </hi>, et hoc utique meum est, et cum Patre, ista paravi.</p>
          </div3>
<div3>
            <head>26.</head>
            <p>
 Nam et illud quaero, quomodo dictum sit, <hi>Si quis
non audit verba mea, ego non judicabo illum.</hi> Fortassis
enim ita hic dixit, <hi>Ego non judicabo illum,</hi> quemadmodum
ibi, <hi>Non est meum dare.</hi> Sed quid hic sequitur? <hi>Non enim veni,</hi> 
 inquit, <hi>ut judicem mundum, sed
ut salvum faciam mundum:</hi> deinde adjungit et dicit, <hi>Qui me spernit et non accipit verba mea, habet qui se
judicet.</hi> 
 Hic jam intelligeremus Patrem, nisi adjungeret
et diceret: <hi>Verbum quod locutus sum, ipsum judicabit
illum in novissimo die.</hi> Quid igitur, jam nec Filius
judicabit, quia dixit, <hi>Ego non judicabo illum?</hi> nec
Pater, sed verbum quod locutus est Filius? Imo audi
adhuc quod sequitur: <hi>Quia ego,</hi> inquit, <hi>non ex me
locutus sum, sed qui me misit Pater, ille mandatum
mihi dedit quid dicam, et quid loquar; et scio quia mandatum
ejus vita aeterna est. Quae ergo ego loquor, ita ut dixit
mihi Pater, sic loquor <note>(Id. XII, 47, 50)</note>
            </hi>. Si ergo non
judicat Filius, sed verbum quod locutus est Filius;
ideo autem judicat verbum quod locutus est Filius,
quia non ex se locutus est Filius, sed qui misit eum
Pater mandatum dedit ei quid dicat, et quid loquatur:
<pb n="0839"/>
Pater utique judicat, cujus verbum est quod
locutus est Filius, atque ipsum Verbum Patris idem
ipse est Filius. Non enim aliud est mandatum Patris,
aliud Verbum Patris: nam et verbum hoc appellavit,
et mandatum. Videamus ergo ne forte quod ait, <hi>Ego non ex me locutus sum,</hi> 
 hoc intelligi voluerit,
Ego non ex me natus sum. Si enim Verbum Patris
loquitur, se ipsum loquitur, quia ipse est Verbum
Patris. Plerumque enim dicit, <hi>Dedit mihi Pater:</hi> in
quo vult intelligi quod eum genuerit Pater: non ut
tanquam jam existenti et non habenti dederit aliquid;
sed ipsum dedisse ut haberet, genuisse est ut esset.
Non enim sicut creatura, ita Dei Filius ante incarnationem
et ante assumptam creaturam, unigenitus per
quem facta sunt omnia, aliud est, et aliud habet:
sed hoc ipsum est, quod est id quod habet. Quod illo
loco manifestius dicitur, si quis ad capiendum sit
idoneus, ubi ait: <hi>Sicut habet Pater vitam in semetipso
ita dedit Filio vitam habere in semetipso <note>(Joan.
V, 26)</note>
            </hi>. Neque enim jam existenti et vitam non habenti
dedit ut haberet vitam in semetipso, cum eo
ipso quod est, vita sit. Hoc est ergo, <hi>dedit Filio vitam
habere in semetipso,</hi> genuit Filium esse incommutabilem
vitam, quod est vita aeterna. Cum ergo
Verbum Dei sit Filius Dei, et Filius Dei sit <hi>verus
Deus et vita aeterna,</hi> sicut in Epistola sua dicit Joannes <note>(I Joan. V, 20)</note>;
etiam hic quid aliud agnoscimus,
cum dicit Dominus, <hi>Verbum quod locutus sum, ipsum
judicabit eum in novissimo die;</hi> et ipsum verbum, Patris
verbum esse dicit et mandatum Patris, ipsumque
mandatum vitam aeternam? <hi>Et scio,</hi> inquit, <hi>quia
mandatum ejus vita aeterna est.</hi> </p>
          </div3>
<div3>
            <head>27.</head>
            <p>
 Quaero itaque quomodo intelligamus, <hi>Ego non
judicabo; sed verbum quod locutus sum judicabit:</hi> quod
ex consequentibus apparet ita dictum, ac si diceret,
Ego non judicabo; sed verbum Patris judicabit. Verbum
autem Patris est ipse Filius Dei. Siccine intelligendum
est, Ego non judicabo, sed ego judicabo?
Quomodo potest istud esse verum, nisi ita: Ego scilicet
non judicabo ex potestate humana, quia Filius
hominis sum; sed ego judicabo ex potestate Verbi,
quoniam Filius Dei sum. Aut si contraria et repugnantia
videntur, Ego non judicabo, sed ego judicabo:
quid illic dicemus, ubi ait, <hi>Mea doctrina non
est Mea?</hi> Quomodo <hi>mea,</hi> quomodo <hi>non mea?</hi> Non
enim dixit, Ista doctrina non est mea; sed, <hi>Mea
doctrina non est mea:</hi> quam dixit suam, eamdem
dixit non suam. Quomodo istud verum est, nisi secundum
aliud suam dixerit; secundum aliud, non
suam: secundum formam Dei, suam; secundum formam
servi, non suam? Cum enim dicit, <hi>non est mea,
sed ejus qui me misit <note>(Joan. VII, 16)</note>
            </hi>, ad ipsum Verbum
nos facit recurrere. Doctrina enim Patris est
Verbum Patris, qui est unicus Filius. Quid sibi et illud
vult, <hi>Qui in me credit, non in me credit <note>(Id. XII, 44)</note>
            </hi>?
Quomodo in ipsum, quomodo non in ipsum? Quomodo
<pb n="0840"/>
contrarium sibique adversum potest intelligi, <hi>Qui
in me credit,</hi> inquit, <hi>non in me credit, sed in eum qui
me misit:</hi> nisi ita intelligas, Qui in me credit, non
in hoc quod videt credit, ne sit spes nostra in creatura;
sed in illo qui suscepit creaturam, in qua humanis
oculis appareret, ac sic ad se aequalem Patri
contemplandum per fidem corda mundaret? Ideoque
ad Patrem referens intentionem credentium, et dicens, <hi>Non in me credit, sed in eum qui me misit,</hi> 
non utique se a Patre, id est ab illo qui eum misit,
voluit separari: sed ut sic in eum crederetur, quomodo
in Patrem cui est aequalis. Quod aperte alio loco
dicit, <hi>Credite in Deum, et in me credite <note>(Joan. XIV, 1)</note>
            </hi>:
id est, Sicut creditis in Deum, sic et in me; quia ego
et Pater unus Deus. Sicuti ergo hic, tanquam abstulit
a se fidem hominum, et in Patrem transtulit, dicendo, <hi>Non in me credit, sed in eum qui me misit,</hi> 
 a
quo tamen se utique non separavit: sic etiam quod
ait, <hi>Non est meum dare, sed quibus paratum est a Patre
meo,</hi> puto clarere secundum quid utrumque acipiendum
sit. Tale est enim et illud, <hi>Ego non judicabo;</hi> 
cum ipse judicaturus sit vivos et mortuos <note>(II Tim. IV,
1)</note>: sed quia non ex potestate humana, propterea recurrens
ad deitatem, sursum erigit corda hominum,
propter quae sublevanda descendit.
</p>
          </div3>
        </div2>

<div2>
          <head>CAPUT XIII.</head>
<div3>
            <head>28.</head>
            <p>
 <hi>De eodem Christo diversa praedicantur,
ob diversas naturas hypostaseos. Cur Pater
dicitur non judicaturus, sed judicium dedisse Filio.</hi> 
Nisi tamen ipse idem esset Filius hominis propter
formam servi quam accepit, qui est Filius Dei propter
Dei formam in qua est; non diceret Paulus apostolus
de principibus hujus saeculi; <hi>Si enim cognovissent,
nunquam Dominum gloriae crucifixissent <note>(I Cor.
II, 8)</note>
            </hi>. Ex forma enim servi crucifixus est, et tamen
Dominus gloriae crucifixus est. Talis enim erat illa
susceptio, quae Deum hominem faceret, et hominem
Deum. Quid tamen propter quid, et quid secundum
quid dicatur, adjuvante Domino prudens, et diligens,
et pius lector intelligit. Nam ecce diximus quia
secundum id quod Deus est, glorificat suos, secundum
hoc utique quod Dominus gloriae est; et tamen
Dominus gloriae crucifixus est, quia recte dicitur et
Deus crucifixus, non ex virtute divinitatis, sed ex infirmitate
carnis <note>(II Cor. XIII, 4)</note>: sicut dicimus, quia
secundum id quod Deus est judicat, hoc est ex potestate
divina, non ex humana; et tamen ipse homo
judicaturus est, sicut Dominus gloriae crucifixus est:
ita enim aperte dicit, <hi>Cum venerit Filius hominis in
gloria sua, et omnes Angeli cum eo, tunc congregabuntur
ante eum omnes gentes <note>(Matth. XXV, 31, 32)</note>
            </hi>; et caetera
quae de futuro judicio usque ad ultimam sententiam
in eo loco praedicantur. Et Judaei, quippe qui in
malitia perseverantes, in illo judicio puniendi sunt,
sicuti alibi scriptum est, <hi>videbunt in quem pupugerunt <note>(Zach. XII, 10)</note>
            </hi>.
Cum enim et boni et mali visuri sint
judicem vivorum et mortuorum, procul dubio eum
videre mali non poterunt, nisi secundum formam qua
filius hominis est; sed tamen in claritate in qua judicabit,
<pb n="0841"/>
non in humilitate in qua judicatus est. Caeterum
illam Dei formam in qua aequalis est Patri,
procul dubio impii non videbunt. Non enim sunt
mundicordes: <hi>Beati</hi> enim <hi>mundicordes, quoniam ipsi
Deum videbunt <note>(Matth. V, 8)</note>
            </hi>. Et ipsa visio est facie
ad faciem <note>(I Cor. XIII, 12)</note>, quae summum praemium
promittitur justis; et ipsa fiet, cum tradet regnum
Deo et Patri; in quo et suae formae visionem vult intelligi,
subjecta Deo universa creatura, et ipsa in qua
Filius Dei filius hominis factus est. Quia secundum
hanc <hi>et ipse Filius tunc subjectus illi erit, qui ei subjecit
omnia, ut sit Deus omnia in omnibus <note>(Id. XV, 24,
28)</note>
            </hi>. Alioquin si Filius Dei judex in forma qua aequalis
est Patri, etiam impiis cum judicaturus est apparebit,
quid est quod pro magno dilectori suo pollicetur
dicens, <hi>Et ego diligam eum, et ostendam me ipsum illi <note>(Joan. XIV, 21)</note>
            </hi>?
Quapropter Filius hominis judicaturus
est, nec tamen ex humana potestate, sed ex ea
qua Filius Dei est: et rursus Filius Dei judicaturus
est, nec tamen in ea forma apparens, in qua Deus
est aequalis Patri, sed in ea qua filius hominis
est.</p>
          </div3>
<div3>
            <head>29.</head>
            <p>
 Itaque utrumque dici potest; et, Filius hominis
judicabit; et, Non Filius hominis judicabit: quia Filius
hominis judicabit, ut verum sit quod ait, <hi>Cum
venerit Filius hominis, tunc congregabuntur ante eum
omnes gentes;</hi> et non Filius hominis judicabit, ut verum
sit quod ait, <hi>Ego non judicabo <note>(Id. XII, 47)</note>
            </hi>; et, <hi>Ego non quaero gloriam meam; est qui quaerat, et judicet <note>(Id. VIII, 50)</note>
            </hi>.
Nam secundum id quod in judicio non
forma Dei, sed forma filii hominis apparebit, nec
ipse Pater judicabit; secundum hoc enim dictum est, <hi>Pater non judicat quemquam, sed omne judicium dedit
Filio.</hi> 
 Quod utrum ex illa locutione dictum sit, quam
supra commemoravimus, ubi ait, <hi>Sic dedit Filio habere
vitam in semetipso <note>(Id. V, 22, 26)</note>
            </hi>, ut significaret
quia sic genuit Filium: an ex illa de qua loquitur
Apostolus dicens, <hi>Propter quod eum suscitavit</hi>, <hi>et donavit
illi nomen quod est super omne nomen.</hi> Hoc enim
de filio hominis dictum est, secundum quem Dei Filius
excitatus est a mortuis. Ille quippe in forma Dei
aequalis Patri, ex quo se exinanivit, formam servi
accipiens, in ipsa forma servi et agit, et patitur, et
accipit, quae consequenter contexit Apostolus: <hi>Humiliavit
se, factus obediens usque ad mortem, mortem autem
crucis: propter quod et Deus illum exaltavit, et
donavit ei nomen, quod est super omne nomen, ut in
nomine Jesu omne genu flectatur, coelestium, terrestrium
et infernorum, et omnis lingua confiteatur quia
Dominus Jesus Christus in gloria est Dei Patris <note>(Philipp.
XI, 6-11)</note>
            </hi>. Utrum ergo secundum illam, an secundum
istam locutionem dictum sit, <hi>Omne judicium
dedit Filio,</hi> satis hinc apparet, quia si secundum
illud diceretur secundum quod dictum est, <hi>Dedit Filio habere vitam in semetipso;</hi> 
 non utique diceretur,
<pb n="0842"/> <hi>Pater non judicat quemquam.</hi> 
 Secundum hoc
enim quod aequalem Pater genuit Filium, judicat cum
illo. Secundum hoc ergo dictum est, quod in judicio,
non forma Dei, sed forma filii hominis apparebit.
Non quia non judicabit qui dedit omne judicium Filio,
cum de illo dicat Filius, <hi>Est qui quaerat, et judicet:</hi> 
sed ita est dictum, <hi>Pater non judicat quemquam, sed
omne judicium dedit Filio;</hi> ac si diceretur, Patrem
nemo videbit in judicio vivorum et mortuorum, sed
omnes Filium: quia et filius hominis est, ut possit
et ab impiis videri, cum et illi videbunt in quem pupugerunt.</p>
          </div3>
<div3>
            <head>30.</head>
            <p>
 Quod ne conjicere potius quam aperte demonstrare
videamur, proferamus ejusdem Domini certam
manifestamque sententiam, qua ostendamus ipsam
fuisse causam ut diceret, <hi>Pater non judicat quemquam,
sed omne judicium dedit Filio,</hi> quia judex in forma
filii hominis apparebit, quae forma non est Patris,
sed Filii; nec ea Filii in qua aequalis est Patri, sed in
qua minor est Patre; ut sit in judicio conspicuus et
bonis et malis. Paulo enim post dicit: <hi>Amen dico vobis,
quia qui verbum meum audit et credit ei qui misit
me, habet vitam aeternam, et in judicium non veniet,
sed transiet a morte in vitam.</hi> Haec vita aeterna est illa
visio, quae non pertinet ad malos. Deinde sequitur: <hi>Amen, amen dico vobis, quia veniet 
 hora, et nunc est,
cum mortui audient vocem Filii Dei, et qui audierint
vivent.</hi> Et hoc proprium est piorum qui sic audiunt
de incarnatione ejus, ut credant, quia Filius Dei est;
id est, sic eum propter se factum accipiunt minorem
Patre in forma servi, ut credant quia aequalis est Patri
in forma Dei. Et ideo sequitur, et hoc ipsum commendans
dicit: <hi>Sicut enim Pater habet vitam in semetipso,
ita dedit et Filio vitam habere in semetipso.</hi> 
Deinde venit ad visionem suae claritatis, in qua venturus
est ad judicium; quae visio communis erit et
impiis et justis. Sequitur enim et dicit: <hi>Et potestatem
dedit ei et judicium facere, quoniam Filius hominis
est.</hi> Puto nihil esse manifestius. Nam quia Filius Dei
est aequalis Patri, non accipit hanc potestatem judicii
faciendi, sed habet illam cum Patre in occulto: accipit
autem illam, ut boni et mali eum videant judicantem,
quia filius hominis est. Visio quippe filii hominis
exhibebitur et malis: nam visio formae Dei nonnisi
mundis corde, quia ipsi Deum videbunt; id est,
solis piis quorum dilectioni hoc ipsum promittit, quia
se ipsum ostendet illis. Et ideo vide quid sequatur: <hi>Nolite mirari hoc,</hi> 
 inquit. Quid nos prohibet mirari,
nisi illud quod revera miratur omnis qui non intelligit,
ut ideo diceret Patrem dedisse ei potestatem et
judicium facere, quia filius hominis est; cum magis
quasi hoc exspectaretur ut diceret, quoniam Filius
Dei est? Sed quia Filium Dei secundum id quod in
forma Dei aequalis est Patri videre iniqui non possunt;
oportet autem ut judicem vivorum et mortuorum,
cum coram judicabuntur, et justi videant et
<pb n="0843"/>
iniqui: <hi>Nolite,</hi> inquit, <hi>hoc mirari, quoniam veniet
hora, in qua omnes qui in monumentis sunt, audient
vocem ejus: et prodient qui bona gesserunt, in resurrectionem
vitae; qui autem mala gesseruut, in resurrectionem
judicii <note>(Joan. V, 22-29)</note>
            </hi>. Ad hoc ergo oportebat
ut ideo acciperet illam potestatem, quia filius
hominis est, ut resurgentes omnes viderent eum in
forma, in qua videri ab omnibus potest, sed alii ad
damnationem, alii ad vitam aeternam. Quae est autem
vita aeterna nisi illa visio, quae non conceditur impiis? <hi>Ut cognoscant te,</hi> 
 inquit, <hi>unum verum Deum, et quem
misisti Jesum Christum <note>(Id. XVII, 3)</note>
            </hi>. Quomodo et ipsum
Jesum Christum, nisi quemadmodum unum verum
Deum, qui ostendet se ipsum illis; non quomodo se
ostendet etiam puniendis in forma filii hominis?</p>
          </div3>
<div3>
            <head>31.</head>
            <p>
 Secundum illam visionem bonus est, secundum
quam visionem Deus apparet mundis corde: quoniam, <hi>Quam bonus Deus Israel rectis corde 
 <note>(Psal. LXXII, 1)</note>
            </hi>!
Quando autem judicem videbunt mali, non eis videbitur
bonus; quia non ad eum gaudebunt corde, sed
tunc se plangent omnes tribus terrae <note>(Apoc. I, 7)</note>, in
numero utique malorum omnium et infidelium. Propter
hoc etiam illi qui eum dixerat magistrum bonum,
quaerenti ab eo consilium consequendae vitae aeternae,
respondit: <hi>Quid me interrogas de bono? Nemo bonus,
nisi unus Deus <note>(Matth. XIX, 17)</note>
            </hi>. Cum et hominem alio
loco dicat bonum ipse Dominus: <hi>Bonus homo,</hi> inquit, <hi>de bono thesauro cordis sui profert bona; et malus homo
de malo thesauro cordis sui profert mala 
 <note>(Id. XII, 35)</note>
            </hi>.
Sed quia ille vitam aeternam quaerebat, vita autem
aeterna est in illa contemplatione, qua non ad poenam
videtur Deus, sed ad gaudium sempiternum; et non
intelligebat cum quo loquebatur, qui tantummodo
eum filium hominis arbitrabatur: <hi>Quid me interrogas,</hi> 
inquit, <hi>de bono?</hi> id est, Istam formam quam vides,
quid interrogas de bono, et vocas me secundum quod
vides magistrum bonum? Haec forma filii hominis est,
haec forma accepta est, haec forma apparebit in judicio,
non tantum justis, sed et impiis; et hujus formae visio
non erit in bonum eis qui male agunt. Est autem
visio formae meae, in qua cum essem, non rapinam
arbitratus sum esse aequalis Deo, sed ut hanc acciperem
me ipsum exinanivi <note>(Philipp. II, 6, 7)</note>. Ille ergo
unus Deus Pater et Filius et Spiritus sanctus, qui non
apparebit nisi ad gaudium quod non auferetur a justis;
cui gaudio futuro suspirat qui dicit, <hi>Unam petii a Domino,
hanc requiram; ut inhabitem in domo Domini per
omnes dies vitae meae, ut contempler delectationem Domini <note>(Psal. XXVI, 4)</note>
            </hi>:
unus ergo Deus ipse est solus
bonus, ob hoc, quia nemo eum videt ad luctum et
planctum, sed tantum ad salutem et laetitiam veram.
Secundum illam formam si me intelligis, bonus sum:
si autem secundum hanc solam, quid me interrogas
de bono? si inter illos es qui <hi>videbunt in quem pupugerunt</hi> 
<pb n="0844"/> <note>(Zach. XII, 10)</note>;
et ipsa visio malum eis erit,
quia poenalis erit. Ex ista sententia dixisse Dominum <hi>Quid me interrogas de bono? Nemo bonus, nisi unus
Deus,</hi> 
 his documentis quae commemoravi probabile
est, quia visio illa Dei qua contemplabimur incommutabilem
atque humanis oculis invisibilem Dei substantiam,
quae solis sanctis promittitur, quam dicit apostolus
Paulus, <hi>facie ad faciem <note>(I Cor. XIII, 12)</note>
            </hi>; et de
qua dicit apostolus Joannes, <hi>Similes ei erimus, quoniam
videbimus eum sicuti est <note>(I Joan. III, 2)</note>
            </hi>; et de qua
dicitur, <hi>Unam petii a Domino, ut contempler delectationem
Domini;</hi> et de qua dicit ipse Dominus, <hi>Et ego
diligam eum, et ostendam me ipsum illi <note>(Joan. XIV, 21)</note>
            </hi>;
et propter quam solam fide corda mundamus, ut
simus <hi>beati mundicordes, quoniam ipsi Deum videbunt <note>(Matth. V, 8)</note>
            </hi>;
et si qua alia de ista visione dicta sunt,
quae copiosissime sparsa per omnes Scripturas invenit
quisquis ad eam quaerendam oculum amoris intendit:
sola est summum bonum nostrum, cujus adipiscendi
causa praecipimur agere quidquid recte
agimus. Visio vero illa filii hominis quae praenuntiata
est, cum congregabuntur ante eum omnes gentes, et
dicent ei, <hi>Domine, quando te vidimus esurientem et sitientem?</hi> 
et caetera, nec bonum erit impiis qui mittentur in
ignem aeternum, nec summum bonum erit justis. Adhuc
enim vocat eos ad regnum, quod eis paratum est ab initio
mundi. Sicut enim illis dicet, <hi>Ite in ignem aeternum;</hi> 
ita istis, <hi>Venite, benedicti Patris mei, possidete paratum
vobis regnum <note>(Id. XXV, 37, 41, 34)</note>
            </hi>. Et sicut ibunt illi in
ambustionem aeternam; sic justi in vitam aeternam.
Quid est autem vita aeterna, nisi, <hi>ut cognoscant te,</hi> inquit, <hi>unum verum Deum, et quem misisti Jesum Christum?</hi> 
Sed jam in ea claritate de qua dicit Patri, <hi>Quam habui
apud te, priusquam mundus fieret <note>(Joan. XVII, 3, 5)</note>
            </hi>.
Tunc enim tradet regnum Deo et Patri <note>(I Cor. XV, 24)</note>,
ut intret servus bonus in gaudium Domini sui <note>(Matth.
XXV, 21, 23)</note>, et abscondat eos quos possidet Deus in
abscondito vultus sui a conturbatione hominum,
eorum scilicet qui tunc conturbabuntur audientes illam
sententiam: a quo auditu malo justus non timebit <note>(Psal. CXI, 7)</note>,
si modo protegatur in tabernaculo, id
est in fide recta catholicae Ecclesiae, a contradictione
linguarum <note>(Psal. XXX, 21)</note>, id est a calumniis haereticorum.
Si vero est alius intellectus verborum Domini
quibus ait, <hi>Quid me interrogas de bono? Nemo
bonus, nisi unus Deus;</hi> dum tamen non ideo credatur
majoris bonitatis esse Patris quam Filii substantia,
secundum quam Verbum est per quod facta sunt
omnia, nihilque abhorret a sana doctrina: securi
utamur, non uno tantum, sed quotquot reperiri
potuerint. Tanto enim fortius convincuntur haeretici,
quanto plures exitus patent ad eorum laqueos evitandos.
Sed ea quae adhuc consideranda sunt, ab alio jam
petamus exordio.
</p>
          </div3>
        </div2>
      </div1>

<div1>
        <head> <hi>LIBER SECUNDUS.</hi> Rursum defendit Augustinus aequalitatem Trinitatis, et de Filii missione ac Spiritus sancti agens, variisque Dei apparitionibus, demonstrat non ideo minorem esse mittente qui missus est, quia ille misit, hic missus est: sed Trinitatem per omnia aequalem, pariter in sua natura immutabilem et invisibilem, et ubique praesentem, in missione seu apparitione qualibet inseparabiliter operari.</head>
<div2>
          <head>PROOEMIUM.</head>
<div3>
            <head>1.</head>
            <p>
 Cum homines Deum quaerunt, et
<pb n="0845"/>ad intelligentiam Trinitatis pro captu infirmitatis humanae
animum intendunt; experti difficultates laboriosas,
sive in ipsa acie mentis conantis intueri inaccessibilem
lucem, sive in ipsa multiplici et multimoda
locutione Litterarum sacrarum, ubi mihi non
videtur nisi atteri animam, ut Christi gratia glorificata
dulcescat: cum ad aliquid certum discussa omni
ambiguitate pervenerint, facillime debent ignoscere
errantibus in tanti pervestigatione secreti. Sed duo
sunt quae in errore hominum difficillime tolerantur;
praesumptio, priusquam veritas pateat; et, cum jam
patuerit, praesumptae defensio falsitatis. A quibus
duobus vitiis nimis inimicis inventioni veritatis, et
tractationi divinorum sanctorumque Librorum, si me,
ut precor et spero, Deus defenderit atque munierit
scuto bonae voluntatis suae <note>(Psal. V, 13)</note> et gratia
misericordiae suae, non ero segnis ad inquirendam
substantiam Dei, sive per Scripturam ejus, sive per
creaturam. Quae utraque nobis ad hoc proponitur
intuenda, ut ipse quaeratur, ipse diligatur, qui et
illam inspiravit, et istam creavit. Nec trepidus ero
ad proferendam sententiam meam, in qua magis
amabo inspici a rectis, quam timebo morderi a perversis.
Gratanter enim suscipit oculum columbinum
pulcherrima et modestissima charitas; dentem autem
caninum vel evitat cautissima humilitas, vel retundit
solidissima veritas: magisque optabo a quolibet reprehendi,
quam sive ab errante, sive ab adulante laudari.
Nullus enim reprehensor formidandus est amatori
veritatis. Etenim aut inimicus reprehensurus est,
aut amicus. Si ergo inimicus insultat, ferendus est:
amicus autem si errat, docendus; si docet, audiendus.
Laudator vero et errans confirmat errorem, et adulans
illicit in errorem. <hi>Emendabit</hi> ergo <hi>me justus in
misericordia, et arguet me; oleum autem peccatoris non
impinguabit caput meum <note>(Psal. CXL, 5)</note>
            </hi>.
</p>
          </div3>
        </div2>

<div2>
          <head>CAPUT PRIMUM.</head>
<div3>
            <head>2.</head>
            <p>
 <hi>Regula duplex ad intelligendas
Scripturarum locutiones de Filio Dei. Locutiones
triplicis generis.</hi> Quamobrem, quanquam firmissime
teneamus de Domino nostro Jesu Christo, et per
Scripturas disseminatam, et a doctis catholicis earumdem
Scripturarum tractatoribus demonstratam tanquam
canonicam regulam, quomodo intelligatur Dei
Filius et aequalis Patri secundum Dei formam in qua
est, et minor Patre secundum servi formam quam
accepit <note>(Philipp. II, 6, 7)</note>; in qua forma non solum
Patre, sed etiam Spiritu sancto, neque hoc tantum,
<pb n="0846"/>
sed etiam se ipso minor inventus est, non se ipso
qui fuit, sed se ipso qui est; quia forma servi accepta,
formam Dei non amisit, sicut Scripturarum, quae
in superiore libro commemoravimus, testimonia docuerunt:
sunt tamen quaedam in divinis eloquiis ita
posita, ut ambiguum sit ad quam potius regulam referantur;
utrum ad eam qua intelligimus minorem
Filium in assumpta creatura, an ad eam qua intelligimus,
non quidem minorem esse Filium, sed aequalem
Patri, tamen ab illo hunc esse Deum de Deo, lumen
de lumine. Filium quippe dicimus Deum de Deo:
Patrem autem, Deum tantum; non, de Deo. Unde
manifestum est quod Filius habeat alium de quo sit,
et cui Filius sit; Pater autem non Filium de quo sit
habeat, sed tantum cui Pater sit. Omnis enim filius
de patre est quod est, et patri filius est: nullus autem
pater de filio est quod est, sed filio pater est.</p>
          </div3>
<div3>
            <head>3.</head>
            <p>
 Quaedam itaque ita ponuntur in Scripturis de
Patre et Filio, ut indicent unitatem aequalitatemque
substantiae, sicuti est, <hi>Ego et Pater unum sumus <note>(Joan. X, 30)</note>
            </hi>;
et, <hi>Cum in forma Dei esset, non rapinam
arbitratus est esse aequalis Deo <note>(Philipp. II, 6)</note>
            </hi>; et
quaecumque talia sunt. Quaedam vero ita, ut minorem
ostendant Filium propter formam servi, id est, propter
assumptam creaturam mutabilis humanaeque
substantiae, sicuti est quod ait, <hi>Quoniam Pater major
me est <note>(Joan. XIV, 28)</note>
            </hi>; et, <hi>Pater non judicat quemquam,
sed omne judicium dedit Filio.</hi> Nam paulo post
consequenter ait, <hi>Et potestatem dedit ei et judicium facere,
quoniam Filius hominis est.</hi> Quaedam porro ita,
ut nec minor nec aequalis tunc ostendatur, sed tantum
quod de Patre sit intimetur, ut est illud, <hi>Sicut habet
Pater vitam in semetipso, sic dedit Filio vitam habere
in semetipso;</hi> et illud, <hi>Neque enim potest Filius a se
facere quidquam, nisi quod viderit Patrem facientem <note>(Id. V, 22, 27, 26, 19)</note>
            </hi>.
Quod si propterea dictum
acceperimus, quia in forma accepta ex creatura minor
est Filius, consequens erit ut prior Pater super
aquas ambulaverit, aut alicujus alterius caeci nati de
sputo et luto oculos aperuerit, et caetera quae Filius
in carne apparens inter homines fecit <note>(Matth. XIV, 26,
et Joan. IX, 6, 7)</note>, ut posset ea facere qui dixit non
posse Filium a se facere quidquam, nisi quod viderit
Patrem facientem: quis autem vel delirus ita sentiat?
Restat ergo ut haec ideo dicta sint, quia incommutabilis
est vita Filii sicut Patris, et tamen de Patre
est; et inseparabilis est operatio Patris et Filii,
sed tamen ita operari Filio de illo est, de quo ipse
est, id est de Patre; et ita videt Filius Patrem, ut
quo eum videt hoc ipso sit Filius. Non enim aliud
illi est esse de Patre, id est nasci de Patre, quam videre
Patrem; aut aliud videre operantem, quam pariter
<pb n="0847"/>
operari: sed ideo non a se, quia non est a se. Et
ideo quae <hi>viderit Patrem facientem, haec eadem facit et
Filius similiter,</hi> quia de Patre est. Neque enim alia
similiter, sicut pictor alias tabulas pingit, quemadmodum
alias ab alio pictas videt; nec eadem dissimiliter,
sicut corpus easdem litteras exprimit, quas animus
cogitavit: sed <hi>quaecumque,</hi> inquit, <hi>Pater facit, haec
eadem et facit Filius similiter <note>(Joan. V, 19)</note>
            </hi>. Et, <hi>haec
eadem</hi> dixit; et, <hi>similiter:</hi> ac per hoc inseparabilis et
par est operatio Patri et Filio, sed a Patre est Filio.
Ideo non potest Filius a se facere quidquam, nisi
quod viderit Patrem facientem. Ex hac ergo regula,
qua ita loquuntur Scripturae, ut non alium alio minorem,
sed tantum velint ostendere quis de quo sit,
nonnulli eum sensum conceperunt, tanquam minor
Filius diceretur. Quidam autem nostri indoctiores, et
in his minime eruditi, dum haec secundum formam
servi conantur accipere, et eos rectus intellectus non
sequitur, perturbantur. Quod ne accidat, tenenda est
haec regula, qua non minor est Filius, sed quod de
Patre sit intimatur: quibus verbis non inaequalitas,
sed nativitas ejus ostenditur.
</p>
          </div3>
        </div2>

<div2>
          <head>CAPUT II.</head>
<div3>
            <head>4.</head>
            <p>
 <hi>Ex utralibet regula intelligi quasdam
locutiones de Filio.</hi> Sunt ergo quaedam in sanctis
Libris, ut dicere coeperam, ita posita, ut ambiguum
sit quonam referenda sint: utrum ad illud quod propter
assumptam creaturam minor est Filius; an ad
illud, quod quamvis aequalis, tamen quia de Patre sit
indicatur. Et mihi quidem videtur, si eo modo ambiguum
est, ut explicari discernique non possit, ex
utralibet regula sine periculo posse intelligi, sicut est
quod ait, <hi>Mea doctrina non est mea, sed ejus qui me
misit <note>(Id. VII, 16)</note>
            </hi>. Nam et ex forma servi potest accipi,
sicut jam in libro superiore tractavimus <note>(Supra,
lib. 1, cap. 12)</note>; et ex forma Dei, in qua sic aequalis
est Patri, ut tamen de Patre sit. In Dei quippe forma,
sicut non est aliud Filius, aliud vita ejus, sed ipsa
vita Filius est; ita non est aliud Filius, aliud doctrina
ejus, sed ipsa doctrina Filius est. Ac per hoc sicut id
quod dictum est, <hi>dedit Filio vitam,</hi> non aliud intelligitur
quam, Genuit Filium qui est vita; sic etiam cum
dicitur, Dedit Filio doctrinam, bene intelligitur, Genuit
Filium qui est doctrina: ut quod dictum est, <hi>Mea doctrina non est mea, sed ejus qui me misit,</hi> 
 sic intelligatur
ac si dictum sit, Ego non sum a me ipso,
sed ab illo qui me misit.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>De Spiritu sancto quaedam ex altera
tantum regula intelliguntur.</hi> Nam et de Spiritu
sancto, de quo non dictum est, <hi>Semetipsum exinanivit,
formam servi accipiens;</hi> ait tamen ipse Dominus: <hi>Cum
autem venerit ille Spiritus veritatis, docebit vos omnem
veritatem. Non enim loquetur a semetipso, sed quaecumque
audiet loquetur, et quae ventura sunt annuntiabit vobis.
Ille me clarificabit; quia de meo accipiet, et annuntiabit
vobis.</hi> Post haec verba, nisi continuo secutus
dixisset, <hi>Omnia quaecumque habet Pater, mea sunt:
propterea dixi, Quia de meo accipiet, et annuntiabit vobis <note>(Joan. XVI, 13-15)</note>
            </hi>;
crederetur fortasse ita natus
de Christo Spiritus sanctus, quemadmodum ille de
<pb n="0848"/>
Patre. De se quippe dixerat, <hi>Mea doctrina non est
mea, sed ejus qui me misit:</hi> de Spiritu autem sancto, <hi>Non enim loquetur a semetipso, sed quaecumque audiet
loquetur;</hi> 
 et, <hi>Quia de meo accipiet, et annuntiabit vobis.</hi> 
Sed quia reddidit causam cur dixerit, <hi>de meo accipiet;</hi> 
ait enim, <hi>Omnia quaecumque habet Pater, mea
sunt; propterea dixi, Quia de meo accipiet:</hi> resta ut
intelligatur etiam Spiritus sanctus de Patris habere,
sicut et Filius. Quomodo, nisi secundum id
quod supra diximus: <hi>Cum autem venerit Paracletus
quem ego mittam vobis a Patre, Spiritum veritatis qui
a Patre procedit, ille testimonium perhibebit de me <note>(Joan. XV, 26)</note>
            </hi>?
Procedendo itaque a Patre, dicitur non
loqui a semetipso: et sicut non ex eo fit ut minor sit
Filius quia dixit, <hi>Non potest Filius a se facere quidquam,
nisi quod viderit Patrem facientem</hi> (non enim hoc
ex forma servi dixit, sed ex forma Dei, sicut jam ostendimus:
haec autem verba non indicant quod minor sit,
sed quod de Patre sit); ita non hinc efficitur ut minor sit
Spiritus sanctus, quia dictum est de illo, <hi>Non enim
loquetur a semetipso, sed quaecumque audiet, loquetur:</hi> 
secundum hoc enim dictum est quod de Patre procedit.
Cum vero et Filius de Patre sit, et Spiritus sanctus
a Patre procedat, cur non ambo Filii dicantur,
nec ambo geniti, sed ille unus Filius unigenitus, hic
autem Spiritus sanctus nec filius nec genitus, quia si
genitus utique Filius, alio loco, si Deus donaverit, et
quantum donaverit, disseremus <note>(Infra, lib. 15, cap. 25)</note>.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Glorificatio Filii a Patre, non arguit
inaequalitatem.</hi> Verumtamen hic evigilent, si possunt,
qui hoc etiam sibi suffragari putaverunt, quasi
ad demonstrandum Patrem Filio majorem, quia dixit
Filius, <hi>Pater, clarifica me.</hi> Ecce et Spiritus sanctus
clarificat eum: numquidnam et ipse major est illo?
Porro autem si propterea Spiritus sanctus clarificat
Filium quia de Filii accipiet, et ideo de ejus accipiet
quia omnia quae habet Pater ipsius sunt; manifestum
est quia cum Spiritus sanctus glorificat Filium, Pater
glorificat Filium. Unde cognoscitur quod omnia quae
habet Pater non tantum Filii, sed etiam Spiritus sancti
sunt, quia potens est Spiritus sanctus glorificare Filium,
quem glorificat Pater. Quod si ille qui glorificat,
eo quem glorificat major est; sinant ut aequales sint
qui se invicem glorificant. Scriptum est autem quod
et Filius glorificet Patrem: <hi>Ego te,</hi> inquit, <hi>glorificavi
super terram <note>(Joan. XVII, 1, 4)</note>
            </hi>. Sane caveant ne putetur
Spiritus sanctus major ambobus, quia glorificat
Filium quem glorificat Pater, ipsum autem nec a Patre
nec a Filio scriptum est glorificari.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Filius et Spiritus sanctus non
ideo minor quia missus. Filius etiam a se ipso missus.
De missione Spiritus sancti.</hi> Sed in his convicti,
ad illud se convertunt ut dicant, Major est qui
mittit, quam qui mittitur: proinde major est Pater
Filio, quia Filius a Patre se missum assidue commemorat;
major est et Spiritu sancto, quia de illo
<pb n="0849"/>
dixit Jesus, <hi>Quem mittet Pater in nomine meo <note>(Joan.
XIV, 26)</note>
            </hi>. Et Spiritus sanctus utroque minor est:
quia et Pater eum mittit, sicut commemoravimus; et
Filius, cum dicit, <hi>Si autem abiero, mittam eum ad vos.</hi> 
Qua in quaestione primum quaero, unde et quo missus
sit Filius. <hi>Ego,</hi> inquit, <hi>a Patre exii, et veni in
hunc mundum <note>(Id. XVI, 7, 28)</note>
            </hi>. Ergo a Patre exire, et
venire in hunc mundum, hoc est mitti. Quid igitur
est quod de illo idem ipse evangelista dicit, <hi>In hoc
mundo erat, et mundus per eum factus est, et mundus
eum non cognovit?</hi> deinde conjungit, <hi>in sua propria
venit <note>(Id. I, 10, 11)</note>
            </hi>. Illuc utique missus est, quo
venit: at si in hunc mundum missus est, quia exiit a
Patre, et venit in hunc mundum, et in hoc mundo erat;
illuc ergo missus est ubi erat. Nam et illud quod
scriptum est in propheta Deum dicere, <hi>Coelum et terram
ego impleo <note>(Jerem. XXIII, 24)</note>
            </hi>; si de Filio dictum
est (ipsum enim nonnulli volunt intelligi vel Prophetis
vel in Prophetis locutum), quo missus est, nisi
illuc ubi erat? Ubique enim erat qui ait, <hi>Coelum et
terram ego impleo.</hi> Si autem de Patre dictum est, ubi
esse potuit sine Verbo suo et sine Sapientia sua, quae <hi>pertendit a fine usque ad finem fortiter, et disponit omnia
suaviter 
 <note>(Sap. VIII, 1)</note>
            </hi>? Sed neque sine Spiritu
suo usquam esse potuit. Itaque si ubique est Deus,
ubique est etiam Spiritus ejus. Illuc ergo et Spiritus
sanctus missus est ubi erat. Nam et ille qui non invenit
locum quo iret a facie Dei et dicit, <hi>Si ascendero
in coelum, tu ibi es; si descendero in infernum, ades;</hi> 
ubique volens intelligi praesentem Deum, prius nominavit
Spiritum ejus. Nam sic ait: <hi>Quo abibo ab Spiritu
tuo? et quo a facie tua fugiam <note>(Psal. CXXXVIII, 8, 7)</note>
            </hi>?</p>
          </div3>
<div3>
            <head>8.</head>
            <p>
 Quocirca si et Filius et Spiritus sanctus illuc
mittitur ubi erat, quaerendum est quomodo intelligatur
ista missio, sive Filii, sive Spiritus sancti. Pater enim
solus nusquam legitur missus. Et de Filio quidem ita
scribit Apostolus: <hi>Cum autem venit plenitudo temporis,
misit Deus Filium suum, factum ex muliere, factum sub
Lege, ut eos qui sub Lege erant redimeret <note>(Galat. IV, 4, 5)</note>
            </hi>. <hi>Misit,</hi> 
 inquit, <hi>Filium suum factum ex muliere.</hi> Quo nomine
quis catholicus nesciat, non eum privationem virginitatis,
sed differentiam sexus hebraeo loquendi more
significare voluisse? Cum itaque ait, <hi>Misit Deus Filium
suum factum ex muliere,</hi> satis ostendit eo ipso missum
Filium quo factus est ex muliere. Quod ergo de Deo
natus est, in hoc mundo erat: quod autem de Maria
natus est, in hunc mundum missus advenit. Proinde
mitti a Patre sine Spiritu sancto non potuit: non solum
quia intelligitur Pater cum eum misit, id est,
fecit ex femina, non utique sine Spiritu suo fecisse;
verum etiam quod manifestissime atque apertissime
in Evangelio dicitur virgini Mariae quaerenti ab angelo, <hi>Quomodo fiet istud? Spiritus sanctus superveniet in
te, et virtus Altissimi obumbrabit tibi 
 <note>(Luc. I, 34, 35)</note>
            </hi>:
et Matthaeus dicit, <hi>Inventa est in utero habens de Spiritu
sancto <note>(Matth. I, 18)</note>
            </hi>. Quanquam et apud Isaiam
<pb n="0850"/>
prophetam ipse Christus intelligitur de adventu suo
futuro dicere, <hi>Et nunc Dominus misit me, et Spiritus
ejus <note>(Isai. XLVIII, 16)</note>
            </hi>.</p>
          </div3>
<div3>
            <head>9.</head>
            <p>
 Fortasse aliquis cogat ut dicamus etiam a se ipso
missum esse Filium; quia ille Mariae conceptus et
partus operatio Trinitatis est, qua creante omnia
creantur. Et quomodo jam, inquit, Pater eum misit,
si ipse se misit? Cui primum respondeo, quaerens ut
dicat, si potest, quomodo Pater eum sanctificavit, si
se ipse sanctificavit? Utrumque enim idem Dominus
ait: <hi>Quem Pater,</hi> inquit, <hi>sanctificavit, et misit in hunc
mundum, vos dicitis, Quia blasphemas; quoniam dixi,
Filius Dei sum <note>(Joan. X, 36)</note>
            </hi>. Alio autem loco ait: <hi>Et
pro eis sanctifico me ipsum <note>(Id. XVII, 19)</note>
            </hi>. Item quaero
quomodo eum Pater tradidit, si se ipse tradidit?
Utrumque enim dicit apostolus Paulus: <hi>Qui Filio,</hi> 
inquit, <hi>proprio non pepercit, sed pro nobis omnibus tradidit
illum <note>(Rom. VIII, 32)</note>
            </hi>. Alibi autem de ipso Salvatore
ait: <hi>Qui me dilexit, et tradidit se ipsum pro me <note>(Galat. II, 20)</note>
            </hi>.
Credo respondebit, si haec probe sapit,
quia una voluntas est Patris et Filii, et inseparabilis
operatio. Sic ergo intelligat illam incarnationem et ex
Virgine nativitatem, in qua Filius intelligitur missus,
una eademque operatione Patris et Filii inseparabiliter
esse factam, non utique inde separato Spiritu sancto,
de quo aperte dicitur, <hi>Inventa est in utero habens
de Spiritu sancto.</hi> Nam etiam si ita quaeramus, enodatius
fortassis quod dicimus apparebit: Quomodo
misit Deus Filium suum? Jussit ut veniret, atque ille
jubenti obtemperans venit; an rogavit, an tantummodo
admonuit? Sed quodlibet horum sit, verbo utique
factum est, Dei autem Verbum ipse est Dei Filius.
Quapropter cum eum Pater verbo misit, a Patre et
Verbo ejus factum est ut mitteretur. Ergo a Patre et
Filio missus est idem Filius, quia Verbum Patris est
ipse Filius. Quis enim se tam sacrilega induat opinione,
ut putet temporale verbum a Patre factum esse, ut
aeternus Filius mitteretur et in carne appareret ex
tempore? Sed utique in ipso Dei Verbo quod erat
in principio apud Deum et Deus erat, in ipsa scilicet
Sapientia Dei, sine tempore erat, quo tempore illam
in carne apparere oporteret. Itaque cum sine ullo initio
temporis in principio esset Verbum, et Verbum
esset apud Deum, et Deus esset Verbum; sine ullo
tempore in ipso Verbo erat, quo tempore Verbum
caro fieret, et habitaret in nobis <note>(Joan. I, 1, 2, 14)</note>.
Quae plenitudo temporis cum venisset, <hi>misit Deus
Filium suum, factum ex muliere <note>(Galat. IV, 4)</note>
            </hi>, id
est, factum in tempore, ut incarnatum Verbum hominibus
appareret; quod in ipso Verbo sine tempore
erat, in quo tempore fieret. Ordo quippe temporum
in aeterna Dei Sapientia sine tempore est. Cum itaque
hoc a Patre et Filio factum esset, ut in carne
Filius appareret, congruenter dictus est missus ille
qui in ea carne apparuit; misisse autem ille qui in
ea non apparuit. Quoniam illa quae coram corporeis
oculis foris geruntur, ab interiore apparatu
naturae spiritualis existunt, et propterea convenienter
missa dicuntur. Forma porro illa suscepti hominis,
<pb n="0851"/>
Filii persona est, non etiam Patris. Quapropter
Pater invisibilis una cum Filio secum invisibili,
eumdem Filium visibilem faciendo misisse eum
dictus est: qui si eo modo visibilis fieret, ut cum
Patre invisibilis esse desisteret, id est, si substantia
invisibilis Verbi in creaturam visibilem
mutata et transiens verteretur, ita missus a Patre
intelligeretur Filius, ut tantum missus, non etiam
cum Patre mittens inveniretur. Cum vero sic accepta
est forma servi, ut maneret incommutabilis forma
Dei, manifestum est quod a Patre et Filio non apparentibus
factum sit quod appareret in Filio, id est, ut
ab invisibili Patre cum invisibili Filio, idem ipse Filius
visibilis mitteretur. Cur ergo ait, <hi>Et a me ipso
non veni?</hi> Jam hoc secundum formam servi dictum
est, secundum quam dictum est, <hi>Ego non judico
quemquam <note>(Joan. VIII, 42, 15)</note>
            </hi>.</p>
          </div3>
<div3>
            <head>10.</head>
            <p>
 Si ergo missus dicitur in quantum apparuit foris
in creatura corporali, qui intus in natura spirituali
oculis mortalium semper occultus est, jam in promptu
est intelligere etiam de Spiritu sancto cur missus
et ipse dicatur. Facta est enim quaedam creaturae species
ex tempore in qua visibiliter ostenderetur Spiritus
sanctus, sive cum in ipsum Dominum corporali
specie velut columba descendit <note>(Matth. III, 16)</note>, sive
cum decem diebus peractis post ejus ascensionem, die
Pentecostes factus est subito de coelo sonus quasi ferretur
flatus vehemens, et visae sunt illis linguae divisae
tanquam ignis, qui et insedit super unumquemque
eorum <note>(Act. II, 2-4)</note>. Haec operatio visibiliter expressa,
et oculis oblata mortalibus, missio Spiritus
sancti dicta est; non ut appareret ejus ipsa substantia,
qua et ipse invisibilis et incommutabilis est; sicut
Pater et Filius: sed ut exterioribus visis hominum
corda commota, a temporali manifestatione venientis
ad occultam aeternitatem semper praesentis
converterentur.
</p>
          </div3>
        </div2>

<div2>
          <head>CAPUT VI.</head>
<div3>
            <head>11.</head>
            <p>
 <hi>Non sic assumpta creatura a
Spiritu sancto, ut caro a Verbo.</hi> Ideo autem nusquam
scriptum est, quod Deus Pater major sit Spiritu sancto,
vel Spiritus sanctus minor Deo Patre, quia non
sic est assumpta creatura, in qua appareret Spiritus
sanctus, sicut assumptus est filius hominis, in qua
forma ipsius Verbi Dei persona praesentaretur: non
ut haberet Verbum Dei, sicut alii sancti sapientes,
sed prae participibus suis <note>(Hebr. I, 9)</note>; non utique
quod amplius habebat Verbum, ut esset quam caeteri
excellentiore sapientia, sed quod ipsum Verbum erat.
Aliud est enim Verbum in carne, aliud Verbum caro;
id est, aliud est Verbum in homine, aliud Verbum
homo. Caro enim pro homine posita est in eo quod
ait, <hi>Verbum caro factum est <note>(Joan. I, 14)</note>
            </hi>: sicut et illud, <hi>Et videbit omnis caro pariter salutare Dei 
 <note>(Luc. III,
6)</note>
            </hi>. Non enim sine anima vel sine mente: sed ita <hi>omnis
caro,</hi> ac si diceretur, Omnis homo. Non ergo sic
est assumpta creatura, in qua appareret Spiritus sanctus,
sicut assumpta est caro illa et humana illa forma
ex virgine Maria. Neque enim columbam beatificavit
Spiritus, vel illum flatum, vel illum ignem, sibique
<pb n="0852"/>
et personae suae in unitatem habitumque conjunxit
in aeternum: aut vero mutabilis et convertibilis
est natura Spiritus sancti, ut non haec ex creatura
fierent, sed ipse in illud atque illud mutabiliter
verteretur, sicut aqua in glaciem. Sed apparuerunt ista,
sicut opportune apparere debuerunt, creatura serviente
Creatori, et ad nutum ejus incommutabiliter
in se ipso permanentis, ad eum significandum et demonstrandum,
sicut significari et demonstrari mortalibus
oportebat, mutata atque conversa. Proinde, quanquam
illa columba Spiritus dicta sit <note>(Matth. III, 16)</note>, et
de illo igne cum diceretur, <hi>Visae sunt illis,</hi> inquit, <hi>linguae
divisae velut ignis, qui et insedit super unumquemque
eorum, et coeperunt linquis logui, quemadmodum Spiritus
dabat eis pronuntiare <note>(Act. II, 3, 4)</note>
            </hi>, ut ostenderet
per illum ignem Spiritum demonstratum, sicut per
columbam: non tamen ita possumus dicere Spiritum
sanctum et Deum et columbam, aut et Deum et
ignem, sicut dicimus Filium et Deum et hominem:
nec sicut dicimus Filium agnum Dei, non solum
Joanne Baptista dicente, <hi>Ecce Agnus Dei <note>(Joan. I, 29)</note>
            </hi>;
sed etiam Joanne evangelista vidente Agnum occisum
in Apocalypsi <note>(Apoc. V, 6)</note>. Illa quippe visio prophetica
non est exhibita oculis corporcis per formas corporeas,
sed in spiritu per spirituales imagines corporum.
Columbam vero illam et ignem oculis viderunt, quicumque
viderunt. Quanquam de igne disceptari potest,
utrum oculis, an spiritu visus sit, propter verba sic
posita. Non enim ait, Viderunt linguas divisas velut
ignem; sed, <hi>Visae sunt eis.</hi> Non autem sub eadem significatione
solemus dicere, Visum est mihi, qua dicimus,
Vidi. Et in illis quidem spiritualibus visis imaginum
corporalium solet dici, et, Visum est mihi; et,
Vidi: in istis vero quae per expressam corporalem
speciem oculis demonstrantur, non solet dici, Visum
est mihi; sed, Vidi. De illo ergo igne potest esse quaestio,
quomodo visus sit; utrum intus in spiritu tanquam
foris, an vere foris coram oculis carnis. De illa
vero columba quae dicta est corporali specie descendisse,
nullus unquam dubitavit quod oculis visa sit.
Nec sicut dicimus Filium petram <note>(scriptum est enim, <hi>Petra autem erat Christus 
 [I Cor. X, 4]</hi> )</note>, ita possumus
dicere Spiritum columbam vel ignem. Illa enim petra
jam erat in creatura, et per actionis modum nuncupata
est nomine Christi quem significabat; sicut lapis
ille, quem Jacob positum ad caput etiam unctione,
ad significandum Dominum assumpsit <note>(Gen. XXVIII,
18)</note>; sicut Isaac Christus erat, cum ad se immolandum
ligna portabat <note>(Id. XXII, 6)</note>. Accessit istis actio
quaedam significativa jam existentibus: non autem,
sicut illa columba et ignis, ad haec tantummodo significanda
repente exstiterunt. Magis ista similia mihi
videntur flammae illi quae in rubo apparuit Moysi <note>(Exod. III, 2)</note>,
et illi columnae quam populus in eremo
sequebatur <note>(Id. XIII, 21, 22)</note>, et fulguribus et tonitruis


<pb n="0853"/>
quae fiebant cum Lex daretur in monte <note>(Exod. XIX, 16)</note>.
Ad hoc enim illarum rerum corporalis exstitit species,
ut aliquid significaret atque praeteriret.
</p>
          </div3>
        </div2>

<div2>
          <head>CAPUT VII.</head>
<div3>
            <head>12.</head>
            <p>
 <hi>Dubitatio de apparitionibus divinis.</hi> 
Propter has ergo corporales formas, quae ad
eum significandum, et sicut humanis sensibus oportebat
demonstrandum temporaliter exstiterunt, missus
dicitur etiam Spiritus sanctus: non tamen minor Patre
dictus est, sicut Filius propter formam servi;
quia illa forma servi inhaesit ad unitatem personae,
illae vero species corporales ad demonstrandum quod
opus fuit ad tempus apparuerunt, et esse postea destiterunt.
Cur ergo non et Pater dicitur missus per
illas species corporales, ignem rubi, et columnam nubis
vel ignis, et fulgura in monte, et si qua talia tunc
apparuerunt, cum eum coram locutum Patribus, teste
Scriptura didicimus, si per illos creaturae modos et
formas corporaliter expressas et humanis aspectibus
praesentatas ipse demonstrabatur? Si autem Filius
per ea demonstrabatur, cur tanto post dicitur missus,
cum ex femina factus est, sicut Apostolus dicit, <hi>Cum
autem venit plenitudo temporis, misit Deus Filium
suum factum ex muliere <note>(Galat. IV, 4)</note>
            </hi>: quandoquidem
et antea mittebatur, cum per illas creaturae mutabiles
formas Patribus apparebat? Aut si non recte posset
dici missus, nisi cum Verbum caro factum est;
cur missus dicitur Spiritus sanctus, cujus nulla talis
incorporatio facta est? Si vero per illa visibilia quae
in Lege et Prophetis commendantur, nec Pater, nec
Filius, sed Spiritus sanctus ostendebatur; cur etiam
ipse nunc dicitur missus, cum illis modis et antea
mitteretur?</p>
          </div3>
<div3>
            <head>13.</head>
            <p>
 In hujus perplexitate quaestionis, adjuvante
Domino primum quaerendum est, utrum Pater, an Filius,
an Spiritus sanctus; an aliquando Pater, aliquando
Filius, aliquando Spiritus sanctus; an sine
ulla distinctione personarum, sicut dicitur Deus unus
et solus, id est, ipsa Trinitas per illas creaturae formas
Patribus apparuerit. Deinde, quodlibet horum
inventum visumve fuerit, utrum ad hoc opus tantummodo
creatura formata sit, in qua Deus, sicut tunc
oportuisse judicavit, humanis ostenderetur aspectibus:
an Angeli, qui jam erant, ita mittebantur, ut ex
persona Dei loquerentur, assumentes corporalem speciem
de creatura corporea, in usum ministerii sui,
sicut cuique opus esset; aut ipsum corpus suum cui
non subduntur, sed subditum regunt, in species quas
vellent accommodatas atque aptas actionibus suis mutantes
atque vertentes secundum attributam sibi a
Creatore potentiam. Postremo videbimus id quod
quaerere institueramus, utrum Filius et Spiritus sanctus
et antea mittebantur; et, si mittebantur, quid
inter illam missionem, et eam quam in Evangelio legimus,
distet: an missus non sit aliquis eorum, nisi
cum vel Filius factus esset ex Maria virgine, vel cum
Spiritus sanctus visibili specie sive in columba, sive
in igneis linguis apparuit.
</p>
          </div3>
        </div2>

<div2>
          <head>CAPUT VIII.</head>
<div3>
            <head>14.</head>
            <p>
 <hi>Tota Trinitas invisibilis.</hi> Omittamus
<pb n="0854"/>igitur eos qui nimis carnaliter naturam Verbi
Dei atque Sapientiam, quae in se ipsa manens innovat
omnia, quem unicum Dei Filium dicimus, non solum
mutabilem, verum etiam visibilem esse putaverunt.
Hi enim multum crassum cor divinis rebus inquirendis
audacius quam religiosius attulerunt. Anima quippe
cum sit substantia spiritualis, cumque etiam ipsa facta
sit, nec per alium fieri potuerit, nisi per quem
facta sunt omnia, et sine quo factum est nihil <note>(Joan.
I, 3)</note> quamvis sit mutabilis, non est tamen visibilis
quod illi de Verbo ipso atque ipsa Dei Sapientia, pequam
facta est anima, crediderunt; cum sit illa non
invisibilis tantum, quod et anima est; sed etiam incommutabilis,
quod anima non est. Eadem quippe
incommutabilitas ejus commemorata est ut diceretur, <hi>In se ipsa manens innovat omnia 
 <note>(Sap. VII, 27)</note>
            </hi>. Et isti
quidem ruinam erroris sui divinarum Scripturarum
testimoniis quasi fulcire conantes, adhibent Pauli
apostoli sententiam; et quod dictum est de uno solo
Deo, in quo ipsa Trinitas intelligitur, tantum de Patre,
non et de Filio et de Spiritu sancto dictum accipiunt, <hi>Regi autem saeculorum immortali, invisibili, soli
Deo honor et gloria in saecula saeculorum 
 <note>(I Tim. I, 17)</note>
            </hi>;
et illud alterum, <hi>Beatus et solus potens, Rex regum,
et Dominus dominantium; qui solus habet immortalitatem,
et lucem habitat inaccessibilem; quem nemo hominum
vidit, nec videre potest <note>(Id. VI, 15, 16)</note>
            </hi>. Haec quemadmodum
intelligenda sint, jam satis nos disseruisse
arbitror.
</p>
          </div3>
        </div2>

<div2>
          <head>CAPUT IX.</head>
<div3>
            <head>15.</head>
            <p>
 <hi>Contra eos qui credebant solum
Patrem immortalem et invisibilem. Pacifico studio quaerenda
veritas.</hi> Verum illi qui ista non de Filio nec de
Spiritu sancto, sed tantum de Patre accipi volunt,
dicunt visibilem Filium, non per carnem de Virgine
assumptam, sed etiam antea per se ipsum. Nam ipse,
inquiunt, apparuit oculis Patrum. Quibus si dixeris,
Quomodo ergo visibilis per se ipsum Filius, ita et
mortalis per se ipsum, ut constet vobis quod tantummodo
de Patre vultis intelligi, quod dictum est, <hi>Qui
solus habet immortalitatem:</hi> nam si propter carnem
susceptam mortalis est Filius, propter hanc sinite ut
sit et visibilis: respondent, nec propter hanc se mortalem
Filium dicere; sed sicut et ante visibilem, ita
et ante mortalem. Nam si propter carnem Filium dicunt
esse mortalem, jam non Pater sine Filio solus
habet immortalitatem; quia et Verbum ejus, per
quod facta sunt omnia, habet immortalitatem. Neque
enim quia carnem assumpsit mortalem, ideo amisit
immortalitatem suam: quandoquidem nec animae
humanae hoc accidere potuit, ut cum corpore moreretur,
dicente ipso Domino, <hi>Nolite timere eos qui corpus
occidunt, animam autem non possunt occidere <note>(Matth. X, 28)</note>
            </hi>:
aut vero etiam Spiritus sanctus carnem
assumpsit, de quo utique sine dubio turbabuntur,
si propter carnem mortalis est Filius, quomodo
accipiant Patrem tantummodo sine Filio et sine Spiritu
sancto habere immortalitatem; quandoquidem
Spiritus sanctus non assumpsit carnem: qui si non
<pb n="0855"/>
habet immortalitatem, non ergo propter carnem mortalis
est Filius: si autem habet Spiritus sanctus immortalitatem,
non de Patre tantummodo dictum est, <hi>Qui solus habet immortalitatem.</hi> 
 Quocirca ita se arbitrantur
et ante incarnationem per se ipsum mortalem
Filium posse convincere, quia ipsa mutabilitas non
inconvenienter mortalitas dicitur, secundum quam et
anima dicitur mori: non quia in corpus vel in aliquam
alteram substantiam mutatur et vertitur: sed
in ipsa sua substantia quidquid alio modo nunc est
ac fuit, secundum id quod destitit esse quod erat,
mortale deprehenditur. Quia itaque, inquiunt, antequam
natus esset Filius Dei de virgine Maria, ipse
apparuit patribus nostris, non in una eademque specie,
sed multiformiter, aliter atque aliter, et visibilis
est per se ipsum, quia nondum carne assumpta, substantia
ejus conspicua mortalibus oculis fuit; et mortalis,
in quantum mutabilis: ita et Spiritus sanctus,
qui alias columba, alias ignis apparuit. Unde non
Trinitati, aiunt, sed singulariter et proprie Patri tantummodo
convenit quod dictum est, <hi>Immortali, invisibili,
soli Deo; et, Qui solus habet immortalitatem,
et lucem inhabitat inaccessibilem; quem nemo hominum
vidit, nec videre potest.</hi> </p>
          </div3>
<div3>
            <head>16.</head>
            <p>
 Omissis ergo istis, qui nec animae substantiam
invisibilem nosse potuerunt, unde longe remotum ab
eis erat ut nossent unius et solius Dei, id est, Patris
et Filii et Spiritus sancti, non solum invisibilem, verum
et incommutabilem permanere substantiam, ac
per hoc in vera et sincera immortalitate consistere:
nos qui nunquam apparuisse corporeis oculis Deum
nec Patrem, nec Filium, nec Spiritum sanctum dicimus,
nisi per subjectam suae potestati corpoream
creaturam, in pace catholica pacifico studio requiramus,
parati corrigi, si fraterne ac recte reprehendimur;
parati etiamsi ab inimico, vera tamen dicente,
mordemur; utrum indiscrete Deus apparuerit patribus
nostris antequam Christus veniret in carne, an
aliqua ex Trinitate persona, an singillatim quasi per
vices.
</p>
          </div3>
        </div2>

<div2>
          <head>CAPUT X.</head>
<div3>
            <head>17.</head>
            <p>
 <hi>An indiscrete Deus Trinitas Patribus
apparuerit, an aliqua ex Trinitate persona. Apparitio
Dei Adamo. De eadem apparitione. Visio Abrahae.</hi> 
Ac primum, in eo quod in Genesi scriptum est, locutum
Deum cum homine quem de limo finxerat, si excepta
figurata significatione, ut rei gestae fides etiam
ad litteram teneatur, ista tractamus, in specie hominis
videtur Deus cum homine tunc locutus. Non quidem
expresse hoc in libro positum est, sed circumstantia
lectionis id resonat, maxime illo quod scriptum
est, vocem Dei audivisse Adam deambulantis in
paradiso ad vesperam, et abscondisse se in medio ligni
quod erat in paradiso, Deoque dicenti, <hi>Adam, ubi
es?</hi> respondisse, <hi>Audivi vocem tuam, et abscondi me a
facie tua, quoniam nudus sum <note>(Gen. III, 8-10)</note>
            </hi>. Quomodo
enim possit ad litteram intelligi talis Dei deambulatio
et collocutio, nisi in specie humana, non video.
Neque enim dici potest vocem solam factam ubi deambulasse
<pb n="0856"/>
dictus est Deus, aut eum qui deambulabat in
loco non fuisse visibilem, cum et Adam dicat quod se
absconderit a facie Dei. Quis erat ergo ille? utrum
Pater, an Filius, an Spiritus sanctus? An omnino
Deus indiscrete ipsa Trinitas, in forma hominis homini
loquebatur? Contextio quidem ipsa Scripturae
nusquam transire sentitur a persona ad personam:
sed ille videtur loqui ad primum hominem qui dicebat, <hi>Fiat lux,</hi> 
 et, <hi>Fiat firmamentum <note>(Gen. I, 3, 6)</note>
            </hi>, et
caetera per illos singulos dies; quem Deum Patrem
solemus accipere, dicentem ut fiat quidquid facere
voluit. Omnia enim per Verbum suum fecit, quod
Verbum ejus unicum Filium ejus secundum rectam
fidei regulam novimus. Si ergo Deus Pater locutus est
ad primum hominem, et ipse deambulabat in paradiso
ad vesperam, et ab ejus facie se in medio ligni paradisi
peccator absconderat: cur jam non ipse intelligatur
apparuisse Abrahae et Moysi, et quibus voluit,
et quemadmodum voluit, per subjectam sibi commutabilem
atque visibilem creaturam, cum ipse in ipso
atque in substantia sua qua est incommutabilis atque
invisibilis maneat? Sed fieri potuit ut a persona ad
personam occulte Scriptura transiret, et cum Patrem
dixisse narrasset, <hi>Fiat lux,</hi> et caetera quae per Verbum
fecisse commemoratur, jam Filium indicaret
loqui ad primum hominem, non aperte hoc explicans,
sed eis qui possent intelligendum intimans.</p>
          </div3>
<div3>
            <head>18.</head>
            <p>
 Qui ergo habet vires, quibus hoc secretum
possit mentis acie penetrare, ut ei liquido appareat
vel posse etiam Patrem, vel non posse nisi Filium,
et Spiritum sanctum, per creaturam visibilem humanis
oculis apparere, pergat in haec scrutanda, si potest,
etiam verbis enuntianda atque tractanda: res
tamen, quantum ad hoc Scripturae testimonium attinet,
ubi Deus cum homine locutus est, quantum existimo
occulta est: quia etiam utrum soleret Adam
corporeis oculis Deum videre, non evidenter apparet;
cum praesertim magna sit quaestio, cujusmodi oculi
eis aperti fuerint, quando vetitum cibum gustaverunt <note>(Id. III, 7)</note>:
hi enim, antequam gustassent, clausi
erant. Illud tamen non temere dixerim, si paradisum
corporalem quemdam locum illa Scriptura insinuat,
deambulare ibi Deum nisi in aliqua corporea
forma nullo modo potuisse. Nam et solas voces factas
quas audiret homo, nec aliquam formam videret, dici
potest: nec quia scriptum est, <hi>Abscondit se Adam a
facie Dei;</hi> continuo sequitur ut soleret faciem ejus videre.
Quid si enim non quidem videre ipse poterat,
sed videri ipse metuebat ab eo cujus vocem audierat,
et deambulantis praesentiam senserat? Nam et Cain
dixit Deo, <hi>A facie tua abscondam me <note>(Id. IV, 14)</note>
            </hi>: nec
ideo fateri cogimur, eum solere cernere faciem Dei
corporeis oculis, in qualibet forma visibili, quamvis
de facinore suo vocem interrogantis secumque loquentis
audisset. Cujusmodi autem loquela tunc Deus
exterioribus hominum auribus insonaret, maxime ad
primum hominem loquens, et invenire difficile est,
<pb n="0857"/>
et non hoc isto sermone suscepimus. Verumtamen si
solae voces et sonitus fiebant, quibus quaedam sensibilis
praesentia Dei primis illis hominibus praeberetur,
cur ibi personam Dei Patris non intelligam nescio:
quandoquidem persona ejus ostenditur et in ea
voce, cum Jesus in monte coram tribus discipulis
praefulgens apparuit <note>(Matth. XVII, 5)</note>; et in illa,
quando super baptizatum columba descendit <note>(Id. III,
17)</note>; et in illa ubi ad Patrem de sua clarificatione
clamavit, eique responsum est, <hi>Et clarificavi, et
iterum clarificabo <note>(Joan. XII, 28)</note>
            </hi>. Non quia fieri potuit
vox sine opere Filii et Spiritus sancti (Trinitas
quippe inseparabiliter operatur); sed quia ea vox
facta est, quae solius personam Patris ostenderet:
sicut humanam illam formam ex virgine Maria Trinitas
operata est, sed solius Filii persona est; visibilem
namque Filii solius personam, invisibilis Trinitas
operata est. Nec nos aliquid prohibet, illas voces factas
ad Adam, non solum a Trinitate factas intelligere,
sed etiam personam demonstrantes ejusdem
Trinitatis accipere. Ibi enim cogimur, nonnisi Patris
accipere, ubi dictum est, <hi>Hic est Filius meus dilectus <note>(Matth. III, 17)</note>
            </hi>.
Neque enim Jesus etiam Spiritus
sancti filius, aut etiam suus filius credi aut intelligi
potest. Et ubi sonuit, <hi>Et clarificavi, et iterum clarificabo,</hi> 
nonnisi Patris personam fatemur. Responsio
quippe est ad illam Domini vocem qua dixerat, <hi>Pater,
clarifica Filium tuum:</hi> quod non potuit dicere nisi
Deo Patri tantum, non et Spiritui sancto, cujus non
erat filius. Hic autem ubi scriptum est, <hi>Et dixit Dominus
Deus ad Adam,</hi> cur non ipsa Trinitas intelligatur,
nihil dici potest.</p>
          </div3>
<div3>
            <head>19.</head>
            <p>
 Similiter etiam quod scriptum est, <hi>Et dixit
Dominus ad Abraham: Exi de terra tua, et de cognatione
tua, et de domo patris tui,</hi> non est apertum,
utrum sola vox facta sit ad aures Abrahae, an et aliquid
oculis ejus apparuerit. Paulo post autem aliquanto
apertius dictum est, <hi>Et visus est Dominus
Abrahae, et dixit illi: Semini tuo dabo terram hanc <note>(Gen. XII, 1, 7)</note>
            </hi>.
Sed nec ibi expressum est, in qua
specie visus sit ei Dominus; aut utrum Pater, an
Filius, an Spiritus sanctus ei visus sit. Nisi forte ideo
putant Filium visum esse Abrahae, quia non scriptum
est, Visus est ei Deus; sed, <hi>Visus est ei Dominus.</hi> 
Tanquam enim proprie videtur Filius Dominus vocari,
dicente Apostolo, <hi>Nam et si sunt qui dicuntur
dii sive in coelo sive in terra, sicuti sunt dii multi et domini
multi: nobis tamen unus Deus Pater, ex quo omnia,
et nos in ipso; et unus Dominus Jesus Christus, per
quem omnia, et nos per ipsum <note>(I Cor. VIII, 5, 6)</note>
            </hi>. Sed
cum et Deus Pater multis locis inveniatur dictus Dominus,
sicuti est illud, <hi>Dominus dixit ad me: Filius
meus es tu, ego hodie genui te <note>(Psal. II, 7)</note>
            </hi>; et illud, <hi>Dixit Dominus Domino meo: Sede ad dexteram meam <note>(Psal. CIX, 1)</note>
            </hi>:
cum etiam Spiritus sanctus Dominus
dictus inveniatur, ubi Apostolus ait, <hi>Dominus autem
Spiritus est;</hi> et ne quisquam arbitraretur Filium significatum,
et ideo dictum spiritum propter incorpoream
substantiam, secutus contexuit, <hi>Ubi autem Spiritus
<pb n="0858"/>
Domini, ibi libertas <note>(II Cor. III, 17)</note>
            </hi>; Spiritum
autem Domini Spiritum sanctum esse nemo dubitaverit:
neque hic ergo evidenter apparet, utrum aliqua
ex Trinitate persona, an Deus ipse Trinitas, de quo
uno Deo dictum est, <hi>Dominum Deum tuum adorabis,
et illi soli servies <note>(Deut. VI, 13)</note>
            </hi>, visus fuerit Abrahae.
Sub ilice autem Mambre tres viros vidit, quibus et
invitatis hospitioque susceptis et epulantibus ministravit.
Sic tamen Scriptura illam rem gestam narrare
coepit, ut non dicat, Visi sunt ei tres viri; sed, <hi>Visus
est ei Dominus.</hi> Atque inde consequenter exponens
quomodo ei visus sit Dominus, attexit narrationem
de tribus viris, quos Abraham per pluralem numerum
invitat, ut hospitio suscipiat; et postea singulariter
sicut unum alloquitur; et sicut unus ei de Sara
filium pollicetur, quem Dominum dicit Scriptura,
sicut in ejusdem narrationis exordio, <hi>Visus est,</hi> inquit, <hi>Dominus Abrahae.</hi> 
 Invitat ergo, et pedes lavat, et
deducit abeuntes tanquam homines: loquitur autem
tanquam cum Domino Deo, sive cum ei promittitur
filius, sive cum ei Sodomis imminens interitus indicatur <note>(Gen. XVIII)</note>.
</p>
          </div3>
        </div2>

<div2>
          <head>CAPUT XI.</head>
<div3>
            <head>20.</head>
            <p>
 <hi>De eadem visione.</hi> Non parvam
neque transitoriam considerationem postulat iste
Scripturae locus. Si enim vir unus visus fuisset, jam
illi qui dicunt et priusquam de Virgine nasceretur
per suam substantiam visibilem Filium, quid aliud
quam ipsum esse clamarent? Quoniam de Patre, inquiunt,
dictum est, <hi>Invisibili soli Deo <note>(I Tim. I, 17)</note>
            </hi>.
Et tamen possem adhuc quaerere, quomodo ante susceptam
carnem, <hi>habitu est inventus ut homo:</hi> quandoquidem
ei pedes loti sunt, et humanis epulis epulatus
est? Quomodo istud fieri poterat, cum adhuc <hi>in
forma Dei esset, non rapinam arbitratus esse aequalis
Deo?</hi> Numquid enim jam <hi>semetipsum exinanierat, formam
servi accipiens, in similitudine hominum factus,
et habitu inventus ut homo <note>(Philipp. II, 6, 7)</note>
            </hi>? cum hoc
quando fecerit per partum Virginis noverimus. Quomodo
igitur antequam hoc fecisset, ut vir unus apparuit
Abrahae? An illa forma vera non erat? Possem
ista quaerere, si vir unus apparuisset Abrahae, idemque
Dei Filius crederetur. Cum vero tres viri visi
sunt, nec quisquam in eis vel forma, vel aetate, vel
potestate major caeteris dictus est; cur non hic accipiamus
visibiliter insinuatam per creaturam visibilem
Trinitatis aequalitatem, atque in tribus personis unam
eamdemque substantiam?</p>
          </div3>
<div3>
            <head>21.</head>
            <p>
 Nam ne quisquam putaret sic intimatum unum
in tribus fuisse majorem, et eum Dominum Dei Filium
intelligendum, duos autem alios angelos ejus,
quia cum tres visi sint, uni Domino illic loquitur
Abraham; sancta Scriptura futuris talibus cogitationibus
atque opinionibus contradicendo non praetermisit
occurrere, quando paulo post duos angelos dicit
venisse ad Loth, in quibus et ille vir justus qui de
Sodomorum incendio meruit liberari, ad unum Dominum
loquitur. Sic enim sequitur Scriptura dicens: <hi>Abiit autem Dominus postquam cessavit loquens ad
<pb n="0859"/>
Abraham, et Abrabam reversus est ad locum suum.</hi> 
</p>
          </div3>
        </div2>

<div2>
          <head>CAPUT XII.</head>
<p> <hi>Visio Loth excutitur.--Venerunt autem
duo angeli in Sodomis vespere.</hi> Hic attentius considerandum
est, quod ostendere institui. Cum tribus certe
loquebatur Abraham, et eum Dominum singulariter
appellavit. Forte inquit aliquis: Unum ex tribus
agnoscebat Dominum; alios autem duos, angelos
ejus. Quid sibi ergo vult, quod consequenter dicit
Scriptura, <hi>Abiit autem Dominus postquam cessavit loquens
ad Abraham, et Abraham reversus est ad locum
suum: venerunt autem duo angeli in Sodomis vespere?</hi> 
An forte ille unus abscesserat, qui Dominus agnoscebatur
in tribus, et duos angelos qui cum illo erant ad
consumenda miserat Sodoma? Ergo sequentia videamus. <hi>Venerunt,</hi> 
 inquit, <hi>duo angeli in Sodomis vespere.
Loth autem sedebat ad portam Sodomorum. Et cum vidisset
eos Loth, surrexit in obviam illis, et adoravit in
faciem super terram, et dixit: Ecce, domini, divertite
in domum pueri vestri.</hi> Hic manifestum est, et duos
angelos fuisse, et in hospitium pluraliter invitatos,
et honorifice appellatos dominos, cum fortasse homines
putarentur.</p>
<div3>
            <head>22.</head>
            <p>
 Sed rursum movet, quia nisi angeli Dei cognoscerentur,
non adoraret Loth in faciem super terram.
Cur ergo tanquam tali humanitate indigentibus, et
hospitium praebetur et victus? Sed quodlibet hic lateat,
illud nunc quod suscepimus exsequamur. Duo
apparent, angeli ambo dicuntur, pluraliter invitantur,
tanquam cum duobus pluraliter loquitur, donec
exeatur a Sodomis. Deinde sequitur Scriptura et dicit: <hi>Et factum est postquam eduxerunt eos foras, dixerunt:
Salvans salva animam tuam; ne respexeris retro,
neque stes in hac universa regione: in montem vade,
et ibi salvaberis, ne forte comprehendaris. Dixit autem
Loth ad eos; Rogo, domine, quoniam invenit puer
tuus ante te misericordiam 
 <note>(Gen. XIX, 1-19)</note>
            </hi>, etc. Quid
est hoc quod dixit ad eos, <hi>Rogo, domine,</hi> si jam ille
discesserat qui Dominus erat, et angelos miserat? cur
dicitur, <hi>Rogo, domine;</hi> et non, Rogo, domini? Aut
si unum ex eis voluit appellare, cur ait Scriptura, <hi>Dixit autem Loth ad eos: Rogo, domine, quoniam invenit
puer tuus ante te misericordiam?</hi> 
 An et hic intelligimus
in plurali numero duas personas? cum autem
iidem duo tanquam unus compellantur, unius substantiae
unum Dominum Deum? Sed quas duas personas
hic intelligimus? Patris et Filii, an Patris et Spiritus
sancti, an Filii et Spiritus sancti? Hoc forte congruentius
quod ultimum dixi. Missos enim se dixerunt,
quod de Filio et de Spiritu sancto dicimus. Nam Patrem
missum nusquam Scripturarum nobis occurrit.
</p>
          </div3>
        </div2>

<div2>
          <head>CAPUT XIII.</head>
<div3>
            <head>23.</head>
            <p>
 <hi>Visio in rubo.</hi> Moyses autem
quando ad populum Israel ex Aegypto educendum
missus est, sic ei Dominum apparuisse scriptum est: <hi>Pascebat,</hi> 
 inquit, <hi>oves Jethro soceri sui sacerdotis Madian,
et egit oves in desertum, et venit in montem Dei
Horeb. Apparuit autem illi angelus Domini in flamma
<pb n="0860"/>
ignis de rubo. Et vidit quia in rubo arderet ignis, rubus
vero non comburebatur. Et ait Moyses: Ibo, et videbo
visum istud, quod tam magnum vidi, quoniam non comburitur
rubus. Cum ergo vidit Dominus quia venit videre,
clamavit eum Dominus de rubo dicens: Ego sum Deus
patris tui, Deus Abraham, et Deus Isaac, et Deus Jacob. <note>(Exod. III, 1-6)</note>
            </hi>.
Et hic primo angelus Domini
dictus est, deinde Deus. Numquid ergo angelus est
Deus Abraham, et Deus Isaac, et Deus Jacob? Potest
ergo recte intelligi ipse Salvator, de quo dicit Apostolus: <hi>Quorum patres, et ex quibus Christus secundum
carnem, qui est super omnia Deus benedictus in
saecula 
 <note>(Rom. IX, 5)</note>
            </hi>. Qui ergo super omnia est Deus
benedictus in saecula, non absurde etiam hic ipse intelligitur
Deus Abraham, et Deus Isaac, et Deus Jacob.
Sed cur prius angelus Domini dictus est, cum de
rubo in flamma ignis apparuit? utrum quia unus ex
multis Angelis erat, sed per dispensationem personam
Domini sui gerebat; an assumptum erat aliquid creaturae,
quod ad praesens negotium visibiliter appareret,
et unde voces sensibiliter ederentur, quibus praesentia
Domini per subjectam creaturam corporeis etiam
sensibus hominis, sicut oportebat, exhiberetur? Si
enim unus ex Angelis erat, quis facile affirmare possit
utrum ei Filii persona nuntianda imposita fuerit,
an Spiritus sancti, an Dei Patris, an ipsius omnino
Trinitatis, qui est unus et solus Deus, ut diceret, <hi>Ego sum Deus Abraham, et Deus Isaac, et Deus Jacob?</hi> 
Neque enim possumus dicere Deum Abraham, et Deum
Isaac, et Deum Jacob, Filium Dei esse, et Patrem
non esse; aut Spiritum sanctum, aut ipsam Trinitatem,
quam credimus et intelligimus unum Deum, audebit
aliquis negare Deum Abraham, et Deum Isaac,
et Deum Jacob. Ille enim non est illorum patrum
Deus, qui non est Deus. Porro si non solum Pater
Deus est, sicut omnes etiam haeretici concedunt; sed
etiam Filius, quod, velint nolint, coguntur fateri,
dicente Apostolo, <hi>Qui est super omnia Deus benedictus
in saecula;</hi> et Spiritus sanctus, dicente ipso Apostolo, <hi>Clarificate ergo Deum in corpore vestro;</hi> 
 cum supra diceret, <hi>Nescitis quia corpora vestra templum in vobis
est Spiritus sancti, quem habetis a Deo 
 <note>(I Cor. VI, 20,
19)</note>
            </hi>? et hi tres unus Deus, sicut catholica sanitas credit:
non satis elucet quam in Trinitate personam, et
utrum aliquam, an ipsius Trinitatis gerebat ille angelus,
si unus ex caeteris Angelis erat. Si autem in usum
rei praesentis assumpta creatura est, quae et humanis
oculis appareret, et auribus insonaret, et apellaretur
angelus Domini, et Dominus, et Deus; non potest
hic Deus intelligi Pater, sed aut Filius, aut Spiritus
sanctus. Quanquam Spiritum sanctum alicubi angelum
dictum non recolam, sed ex opere possit intelligi: dictum
enim de illo est, <hi>Quae ventura sunt annuntiabit
vobis <note>(Joan. XVI, 13)</note>
            </hi>; et utique Angelus graece, latine
Nuntius interpretatur: de Domino autem Jesu Christo
evidentissime legimus apud prophetam, quod <hi>magni
consilii Angelus</hi> dictus sit <note>(Isai. IX, 6)</note>: cum et Spiritus
<pb n="0861"/>
sanctus, et Dei Filius, sit Deus et Dominus angelorum.
</p>
          </div3>
        </div2>

<div2>
          <head>CAPUT XIV.</head>
<div3>
            <head>24.</head>
            <p>
 <hi>De visione in columna nubis et
ignis.</hi> Item in exitu filiorum Israel de Aegypto scriptum
est: <hi>Deus autem praeibat illos, die quidem in columna
nubis, et ostendebat illis viam; nocte autem in columna
ignis: et non deficiebat columna nubis die, et columna
ignis nocte ante populum <note>(Exod. XIII, 21, 22)</note>
            </hi>. Quis et
hic dubitet per subjectam creaturam eamdemque corpoream,
non per suam substantiam, Deum oculis apparuisse
mortalium? sed utrum Patrem, an Filium,
an Spiritum sanctum, an ipsam Trinitatem unum
Deum, similiter non apparet. Nec ibi hoc distinguitur,
quantum existimo, ubi scriptum est: <hi>Et majestas
Domini apparuit in nube, et locutus est Dominus ad
Moysen, dicens: Exaudivi murmur filiorum Israel <note>(Id.
XVI, 10-12)</note>
            </hi>, etc.
</p>
          </div3>
        </div2>

<div2>
          <head>CAPUT XV.</head>
<div3>
            <head>25.</head>
            <p>
 <hi>De visione in Sina. An Trinitas,
an aliqua proprie persona in ea visione loquebatur.</hi> Jam
vero de nubibus, et vocibus, et fulguribus, et tuba,
et fumo in monte Sina, cum diceretur: <hi>Sina autem
mons fumabat totus, propterea quod descendisset Deus
in eum in igne, et ascendebat fumus tanquam fumus fornacis;
fiebant autem voces tubae prodeuntes fortiter valde:
Moyses loquebatur, et Deus respondebat ei voce <note>(Id.
XIX, 18, 19)</note>
            </hi>. Et paulo post data Lege in decem praeceptis,
consequenter dicitur: <hi>Et omnis populus videbat
voces, et lampadas, et voces tubae, et montem fumantem.</hi> 
Et paulo post: <hi>Et stabat,</hi> inquit, <hi>omnis populus a
longe; Moyses autem intravit in nebulam ubi erat Deus,
et dixit Dominus ad Moysen <note>(Id. XX, 18, 21)</note>
            </hi>, etc.
Quid hinc dicam; nisi quod nemo tam vecors est,
qui credat fumum, ignem, nubes, et nebulam, et si
qua hujusmodi, Verbi et Sapientiae Dei quod est Christus,
vel Spiritus sancti esse substantiam? Nam de
Patre Deo, nec Ariani hoc unquam ausi sunt dicere.
Ergo creatura serviente Creatori facta sunt illa omnia,
et humanis sensibus pro dispensatione congrua praesentata:
nisi forte, quia dictum est, <hi>Moyses autem intravit
in nebulam ubi erat Deus,</hi> hoc arbitrabitur carnalis
cogitatio, a populo quidem nebulam visam, intra
nebulam vero Moysen oculis carneis vidisse Filium
Dei, quem delirantes haeretici in sua substantia visum
volunt. Sane viderit eum Moyses oculis carneis, si
oculis carneis potest videri, non modo Sapientia Dei
quod est Christus, sed vel ipsa cujuslibet hominis et
qualiscumque sapientis: aut quia scriptum est de senioribus
Israel, quia <hi>viderunt locum ubi steterat Deus
Israel,</hi> et quia <hi>sub pedibus ejus tanquam opus lapidis
sapphiri, et tanquam aspectus firmamenti coeli <note>(Id.
XXIV, 10)</note>
            </hi>, propterea credendum est Verbum et Sapientiam
Dei per suam substantiam in spatio loci terreni
stetisse, quae pertendit a fine usque ad finem fortiter,
et disponit omnia suaviter <note>(Sap. VIII, 1)</note>; et
ita esse mutabile Verbum Dei, per quod facta sunt
omnia <note>(Joan. I, 3)</note>, ut modo se contrahat, modo distendat
(mundet Dominus a talibus cogitationibus corda
<pb n="0862"/>
fidelium suorum): sed per subjectam, ut saepe diximus,
creaturam exhibentur haec omnia visibilia et
sensibilia, ad significandum invisibilem atque intelligibilem
Deum, non solum Patrem, sed et Filium et
Spiritum sanctum, ex quo omnia, per quem omnia,
in quo omnia <note>(Rom. XI, 36)</note>; quamvis invisibilia Dei,
a creatura mundi, per ea quae facta sunt intellecta
conspiciantur, sempiterna quoque virtus ejus ac divinitas <note>(Id. I, 20)</note>.</p>
          </div3>
<div3>
            <head>26.</head>
            <p>
 Sed quod attinet ad id quod nunc suscepimus,
nec in monte Sina video quemadmodum appareat per
illa omnia quae mortalium sensibus terribiliter ostendebantur,
utrum Deus Trinitas, an Pater, an Filius,
an Spiritus sanctus proprie loquebatur. Verumtamen
si quid hinc sine affirmandi temeritate modeste atque
cunctanter conjectare conceditur, si una ex Trinitate
persona potest intelligi, cur non Spiritum sanctum
potius intelligimus, quando et tabulis lapideis Lex
ipsa quae ibi data est, digito Dei scripta dicitur <note>(Exod.
XXXI, 18)</note>, quo nomine Spiritum sanctum in Evangelio,
significari novimus <note>(Luc. XI, 20)</note>. Et quinquaginta
dies numerantur ab occisione agni et celebratione
Paschae, usque ad diem quo haec fieri coepta
sunt in monte Sina; sicut post Domini passionem ab
ejus resurrectione quinquaginta dies numerantur, et
venit promissus a Filio Dei Spiritus sanctus. Et in
ipso ejus adventu, quem in Apostolorum Actibus legimus,
per divisionem linguarum ignis apparuit, qui
et insedit super unumquemque eorum <note>(Act. II, 1-4)</note>:
quod Exodo congruit, ubi scriptum est, <hi>Sina autem
mons fumabat totus, propterea quod descendit in eum
Deus in igne;</hi> et aliquanto post, <hi>Aspectus,</hi> inquit, <hi>majestatis
Domini tanquam ignis ardens super verticem
montis coram filiis Israel.</hi> Aut si haec ideo facta sunt,
quia nec Pater, nec Filius illic eo modo praesentari
poterant sine Spiritu sancto, quo ipsam Legem scribi
oportebat: Deum quidem, non per substantiam suam
quae invisibilis et incommutabilis manet, sed per
illam speciem creaturae illic apparuisse cognoscimus;
sed aliquam ex Trinitate personam signo quodam
proprio, quantum ad mei sensus capacitatem pertinet,
non videmus.
</p>
          </div3>
        </div2>

<div2>
          <head>CAPUT XVI.</head>
<div3>
            <head>27.</head>
            <p>
 <hi>Moyses quomodo viderit Deum.</hi> 
Est etiam quo moveri plerique solent, quia scriptum
est, <hi>Et locutus est Dominus ad Moysen facie ad faciem,
sicut quis loquitur ad amicum suum:</hi> cum paulo post
dicat idem Moyses, <hi>Si ergo inveni gratiam ante te, ostende
mihi temetipsum manifeste, ut videam te; ut sim
inveniens gratiam ante te, et ut sciam quia populus tuus
est gens haec:</hi> et paulo post iterum dixit Moyses ad Dominum, <hi>Ostende mihi majestatem tuam.</hi> 
 Quid est hoc,
quod in omnibus quae supra fiebant, Deus videri per
suam substantiam putabatur, unde a miseris creditus
est, non per creaturam, sed per seipsum visibilis Filius
Dei; et quod intraverat in nebulam Moyses, ad hoc intrasse
videbatur, ut oculis quidem populi ostenderetur
caligo nebulosa, ille autem intus verba Dei tanquam
ejus faciem contemplatus audiret et quomodo dictum
est, <hi>Locutus est Dominus ad Moysen facie ad faciem, sicut
<pb n="0863"/>
quis loquitur ad amicum suum:</hi> et ecce idem dicit, <hi>Si
inveni gratiam ante te, ostende mihi temetipsum manifeste?</hi> 
Noverat utique quod corporaliter videbat, et
veram visionem Dei spiritualiter requirebat. Locutio
quippe illa quae fiebat in vocibus, sic modificabatur,
tanquam esset amici loquentis ad amicum. Sed Deum
Patrem quis corporeis oculis videt? Et quod in principio
erat Verbum, et Verbum erat apud Deum, et
Deus erat Verbum, per quod facta sunt omnia <note>(Joan.
I, 1, 3)</note>, quis corporeis oculis videt? Et Spiritum sapientiae
quis corporeis oculis videt? Quid est autem, <hi>Ostende mihi temetipsum manifeste, ut videam te;</hi> 
 nisi,
ostende mihi substantiam tuam? Hoc autem si non
dixisset Moyses, utcumque ferendi essent stulti, qui
putant per ea quae supra dicta vel gesta sunt, substantiam
Dei oculis ejus fuisse conspicuam: cum vero
hic apertissime demonstretur, nec desideranti hoc
fuisse concessum; quis audeat dicere per similes
formas, quae huic quoque visibiliter apparuerant,
non creaturam Deo servientem, sed hoc ipsum
quod Deus est cujusquam oculis apparuisse mortalium?</p>
          </div3>
<div3>
            <head>28.</head>
            <p>
 Et id quidem quod postea Dominus dicit ad
Moysen, <hi>non poteris videre faciem meam, et vivere:
non enim videbit homo faciem meam et vivet. Et ait
Dominus: Ecce locus penes me est, et stabis super petram,
statim ut transiet mea majestas, et ponam te in
specula petrae; et tegam manu mea super te, donec
transeam, et auferam manum meam, et tunc videbis
posteriora mea; nam facies mea non apparebit tibi <note>(Exod. XXXIII, 11-23)</note>
            </hi>.
</p>
          </div3>
        </div2>

<div2>
          <head>CAPUT XVII.</head>
<p> <hi>Posteriora Dei quomodo visa. Resurrectionis
Christi fides. Catholica Ecclesia sola est locus
unde videntur posteriora Dei. Posteriora Dei ab
Israelitis visa. Deum Patrem solum nunquam Patribus
visum existimare temeraria opinio est.</hi> Non incongruenter
ex persona Domini nostri Jesu Christi praefiguratum
solet intelligi, ut posteriora ejus accipiantur caro
ejus, in qua de Virgine natus est, et mortuus, et resurrexit;
sive propter posterioritatem mortalitatis
posteriora dicta sint, sive quod eam prope in fine
saeculi, hoc est, posterius suscipere dignatus est:
facies autem ejus illa Dei forma, in qua non rapinam
arbitratus est esse aequalis Deo Patri <note>(Philipp. II, 6)</note>,
quam nemo utique potest videre et vivere; sive quia
post hanc vitam, in qua peregrinamur a Domino <note>(II
Cor. V, 6)</note>, et ubi corpus quod corrumpitur aggravat
animam <note>(Sap. IX, 15)</note>, videbimus <hi>facie ad faciem,</hi> sicut
dicit Apostolus <note>(I Cor. XIII, 12)</note> (de hac enim vita
in Psalmis dicitur, <hi>Verumtamen universa vanitas omnis
homo vivens [Psal. XXXVIII, 6]</hi>; et iterum, <hi>Quoniam
non justificabitur coram te omnis vivens [Psal. CXLII, 2]</hi>.
In qua vita etiam, secundum Joannem, <hi>nondum apparuit
quid erimus. Scimus autem,</hi> inquit, <hi>quia cum apparuerit,
similes ei erimus; quoniam videbimus eum
sicuti est [I Joan. III, 2]</hi>: quod utique post hanc vitam
<pb n="0864"/>
intelligi voluit, cum mortis debitum solverimus, et resurrectionis
promissum receperimus); sive quod etiam
nunc in quantum Dei Sapientiam per quam facta sunt
omnia, spiritualiter intelligimus, in tantum carnalibus
affectibus morimur, ut mortuum nobis hunc mundum
deputantes, nos quoque ipsi huic mundo moriamur,
et dicamus quod ait Apostolus, <hi>Mundus
mihi crucifixus est, et ego mundo <note>(Galat. VI, 14)</note>
            </hi>.
De hac enim morte item dixit, <hi>Si autem mortui estis
cum Christo, quid adhuc velut viventes de hoc mundo
decernitis <note>(Coloss. II, 20)</note>
            </hi>? Non ergo immerito nemo
poterit faciem, id est, ipsam manifestationem Sapientiae
Dei videre et vivere. Ipsa est enim species,
cui contemplandae suspirat omnis qui affectat Deum
diligere ex toto corde, et ex tota anima, et ex tota
mente: ad quam contemplandam etiam proximum
quantum potest aedificat, qui diligit et proximum sicut
se ipsum: in quibus duobus praeceptis tota Lex
pendet et Prophetae <note>(Matth. XXII, 37-40)</note>. Quod significatur
etiam in ipso Moyse. Nam cum dixisset,
propter dilectionem Dei qua praecipue flagrabat, <hi>Si
inveni gratiam in conspectu tuo, ostende mihi temetipsum
manifeste, ut sim inveniens gratiam ante te;</hi> 
continuo propter dilectionem etiam proximi subjecit
atque ait, <hi>Et ut sciam quia populus tuus est gens haec.</hi> 
Illa est ergo species quae rapit omnem animam rationalem
desiderio sui, tanto ardentiorem quanto mundiorem,
et tanto mundiorem quanto ad spiritualia
resurgentem: tanto autem ad spiritualia resurgentem,
quanto a carnalibus morientem. Sed dum peregrinamur
a Domino, et per fidem ambulamus, non
per speciem <note>(II Cor. V, 6, 7)</note>, posteriora Christi, hoc
est carnem, per ipsam fidem videre debemus, id est
in solido fidei fundamento stantes, quod significat
petra; et eam de tali tutissima specula intuentes, in
catholica scilicet Ecclesia, de qua dictum est, <hi>Et super
hanc petram aedificabo Ecclesiam meam <note>(Matth. XVI,
18)</note>
            </hi>. Tanto enim certius diligimus, quam videre desideramus
faciem Christi, quanto in posterioribus
ejus agnoscimus quantum nos prior dilexerit Christus.</p>
<div3>
            <head>29.</head>
            <p>
 Sed in ipsa carne fides resurrectionis ejus salvos
facit, atque justificat, <hi>Si enim credideris,</hi> inquit, <hi>in corde tuo, quia Deus illum suscitavit a mortuis, salvus
eris 
 <note>(Rom. X, 9)</note>
            </hi>: et iterum, <hi>Qui traditus est,</hi> inquit, <hi>propter delicta nostra, et resurrexit propter justificationem
nostram 
 <note>(Id. IV, 25)</note>
            </hi>. Ideoque meritum fidei
nostrae resurrectio corporis Domini est. Nam mortuam
esse illam carnem in cruce passionis, etiam inimici
ejus credunt, sed resurrexisse non credunt.
Quod firmissime nos credentes, tanquam de petrae
soliditate contuemur: unde certa spe adoptionem
exspectamus redemptionem corporis nostri <note>(Id.
VIII, 23)</note>; quia hoc in membris Christi speramus, quae
nos ipsi sumus, quod perfectum esse in ipso tanquam
in capite nostro fidei sanitate cognoscimus. Inde non
vult, nisi cum transierit, videri posteriora sua, ut in
ejus resurrectionem credatur. Pascha enim hebraeum
verbum dicitur, quod Transitus interpretatur. Unde
<pb n="0865"/>
et Joannes evangelista dicit: <hi>Ante diem festum Paschae,
sciens Jesus quia venit hora ejus, ut transeat de hoc
mundo ad Patrem <note>(Joan. XIII, 1)</note>
            </hi>.</p>
          </div3>
<div3>
            <head>30.</head>
            <p>
 Hoc autem qui credunt, nec tamen in Catholica,
sed in schismate aliquo aut in haeresi credunt,
non de loco qui est penes eum vident posteriora Domini.
Quid enim sibi vult quod ait Dominus, <hi>Ecce
locus est penes me, et stabis super petram?</hi> Quis locus
terrenus est penes Dominum, nisi hoc est penes eum
quod eum spiritualiter attingit? Nam quis locus non
est penes Dominum, qui attingit a fine usque ad finem
fortiter, et disponit omnia suaviter <note>(Sap. VIII, 1)</note>;
et cujus dictum est coelum sedes, et terra scabellum
pedum ejus; et qui dixit, <hi>Quam domum aedificabitis
mihi? aut quis locus quietis meae? Nonne manus mea fecit
haec omnia <note>(Isai. LXVI, 1, 2)</note>
            </hi>? Sed videlicet intelligitur
locus penes eum in quo statur super petram,
ipsa Ecclesia catholica, ubi salubriter videt Pascha
Domini, id est transitum Domini, et posteriora ejus,
id est, corpus ejus, qui credit in resurrectionem ejus. <hi>Et stabis,</hi> 
 inquit, <hi>super petram, statim ut transiet
mea majestas.</hi> Revera enim statim ut transiit majestas
Domini in clarificatione Domini qua resurgens ascendit
ad Patrem, solidati sumus super petram. Et ipse
Petrus tunc solidatus est, ut cum fiducia praedicaret,
quem, priusquam esset solidatus, ter timore negaverat <note>(Matth. XXVI, 70-74)</note>,
jam quidem praedestinatione
positus in specula petrae, sed adhuc manu Domini
sibi superposita ne videret. Posteriora enim ejus
visurus erat, et nondum ille transierat, utique a
morte ad vitam, nondum resurrectione clarificatus
erat.</p>
          </div3>
<div3>
            <head>31.</head>
            <p>
 Nam et quod sequitur in Exodo, et dicit, <hi>Tegam
manu mea super te, donec transeam; et auferam
manum meam, et tunc videbis posteriora mea:</hi> multi
Israelitae quorum tunc figura erat Moyses, post resurrectionem
Domini crediderunt in eum, tanquam jam
videntes posteriora ejus, remota manu ejus ab oculis
suis. Unde et Isaiae talem prophetiam evangelista
commemorat: <hi>Incrassa cor populi hujus, et aures eorum
oppila, et oculos eorum grava <note>(Isai. VI, 10; Matth.
XIII, 15)</note>
            </hi>. Denique in Psalmo non absurde intelligitur
ex eorum persona dici, <hi>Quoniam die ac nocte gravata
est super me manus tua. Die</hi> fortasse, cum manifesta
miracula faceret, nec ab eis agnosceretur; <hi>nocte</hi> autem,
cum in passione moreretur, quando certius putaverunt,
sicut quemlibet hominem, peremptum et exstinctum.
Sed quoniam cum transisset ut ejus posteriora
viderentur, praedicante sibi apostolo Petro,
quia oportebat Christum pati et resurgere, compuncti
sunt dolore poenitentiae <note>(Act. II, 37, 41)</note>, ut fieret
in baptizatis quod in capite ejus psalmi dicitur, <hi>Beati
quorum remissae sunt iniquitates, et quorum tecta sunt
peccata:</hi> propterea cum dictum esset, <hi>Gravata est
super me manus tua,</hi> tanquam Domino transeunte,
ut jam removeret manum, et viderentur posteriora
ejus, sequitur vox dolentis et confitentis, et ex fide
<pb n="0866"/>
resurrectionis Domini peccatorum remissionem accipientis: <hi>Conversus sum,</hi> 
 inquit, <hi>in aerumna mea, cum
infigeretur mihi spina. Peccatum meum cognovi, et injustitiam
meam non operui. Dixi, Pronuntiabo adversum
me injustitiam meam Domino, et tu remisisti impietatem
cordis mei <note>(Psal. XXXI, 1-5)</note>
            </hi>. Neque enim tanto carnis
nubilo debemus involvi, ut putemus faciem quidem
Domini esse invisibilem, dorsum vero visibile: quandoquidem
in forma servi utrumque visibiliter apparuit;
in forma autem Dei absit ut tale aliquid cogitetur:
absit ut Verbum Dei et Sapientia Dei ex una
parte habeat faciem, et ex alia dorsum, sicut corpus
humanum, aut omnino ulla specie vel motione sive
loco sive tempore commutetur.</p>
          </div3>
<div3>
            <head>32.</head>
            <p>
 Quapropter, si in illis vocibus quae fiebant in
Exodo, et illis omnibus corporalibus demonstrationibus
Dominus Jesus Christus ostendebatur; aut alias
Christus, sicut loci hujus consideratio persuadet;
alias Spiritus sanctus, sicut ea quae supra diximus admonent:
non hoc efficitur, ut Deus Pater nunquam
tali aliqua specie Patribus visus sit. Multa enim talia
visa facta sunt illis temporibus, non evidenter nominato
et designato in eis vel Patre, vel Filio, vel
Spiritu sancto; sed tamen per quasdam valde probabiles
significationes nonnullis indiciis existentibus,
ut nimis temerarium sit dicere, Deum Patrem nunquam
Patribus aut Prophetis per aliquas visibiles
formas apparuisse. Hanc enim opinionem illi pepererunt,
qui non potuerunt in unitate Trinitatis intelligere
quod dictum est, <hi>Regi autem saeculorum immortali,
invisibili soli Deo <note>(I Tim. I, 17)</note>
            </hi>; et, <hi>Quem nemo
hominum vidit, nec videre potest <note>(Id. VI, 16)</note>
            </hi>. Quod de
ipsa substantia summa summeque divina et incommutabili,
ubi et Pater et Filius et Spiritus sanctus
unus et solus Deus est, per sanam fidem intelligitur.
Visiones autem illae per creaturam commutabilem
Deo incommutabili subditam factae sunt, non proprie
sicuti est, sed significative sicut pro rerum causis et
temporibus oportuit, ostendentes Deum.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>33.</head>
            <p>
 <hi>Visio Danielis.</hi> Quanquam
nescio quemadmodum isti intelligant quod Danieli
apparuerit Antiquus dierum, a quo Filius hominis,
quod propter nos esse dignatus est, accepisse intelligitur
regnum, ab illo scilicet qui ei dicit in Psalmis, <hi>Filius meus es tu, ego hodie genui te: postula a me, et
dabo tibi gentes haereditatem tuam 
 <note>(Psal. II, 7, 8)</note>
            </hi>; et
qui omnia subjecit sub pedibus ejus <note>(Psal. VIII, 8)</note>.
Si ergo Danieli et Pater dans regnum, et Filius accipiens,
apparuerunt in specie corporali; quomodo isti
dicunt, Patrem nunquam visum esse Prophetis, et
ideo solum debere intelligi invisibilem <hi>quem nemo
hominum vidit, nec videre potest?</hi> Ita enim narravit
Daniel: <hi>Aspiciebam,</hi> inquit, <hi>donec throni positi sunt,
et Vetustus dierum sedebat: et indumentum ejus quasi
nix album, et capillus capitis ejus quasi lana munda;
thronus ejus flamma ignis, rotae ejus ignis flagrans, et
flumen ignis trahebat in conspectu ejus. Et mille millia
<pb n="0867"/>
deserviebant ei, et dena millia denum millium assistebant
ei. Et judicium collocavit, et libri aperti
sunt,</hi> etc. Et paulo post: <hi>Aspiciebam,</hi> inquit, <hi>in visione
noctis: et ecce cum coeli nubibus, quasi Filius
hominis veniens erat, et usque ad Veterem dierum pervenit,
et oblatus est ei. Et ipsi datus est principatus et
honor et regnum; et omnes populi, tribus, et linguae
ipsi servient. Potestas ejus, potestas aeterna, quae non
praeteribit, et regnum ejus non corrumpetur <note>(Dan. VII,
9-14)</note>
            </hi>. Ecce Pater dans, et Filius accipiens regnum
sempiternum, et sunt ambo in conspectu prophetantis
visibili. specie. Non ergo inconvenienter creditur
etiam Pater Deus eo modo solere apparere
mortalibus.</p>
          </div3>
<div3>
            <head>34.</head>
            <p>
 Nisi forte aliquis dicet, ideo non esse visibilem
Patrem, quia in conspectu somniantis apparuit;
ideo autem Filium visibilem et Spiritum sanctum,
quia Moyses illa omnia vigilans vidit. Quasi vero
Verbum et Sapientiam Dei viderit Moyses carnalibus
oculis, aut videri spiritus vel humanus possit qui
carnem istam vivificat, vel ipse corporeus qui ventus
dicitur; quanto minus ille Spiritus Dei qui omnium
hominum et Angelorum mentes ineffabili excellentia
divinae substantiae supergreditur? aut quisquam tali
praecipitetur errore, ut audeat dicere Filium et Spiritum
sanctum etiam vigilantibus hominibus esse visibilem,
Patrem autem nonnisi somniantibus? Quomodo
ergo de Patre solo accipiunt, <hi>Quem nemo hominum
vidit, nec videre potest?</hi> An cum dormiunt
homines, tunc non sunt homines? Aut qui formare
similitudinem corporis potest ad se significandum per
visa somniantium, non potest formare ipsam corpoream
creaturam ad se significandum oculis vigilantium?
cum ejus ipsa substantia qua est ipse quod
est, nulla corporis similitudine dormienti, nulla corporea
specie vigilanti possit ostendi: sed non solum
Patris, verum etiam Filii et Spiritus sancti. Et
<pb n="0868"/>
certe qui vigilantium visis moventur, ut non Patrem,
sed tantum Filium vel Spiritum sanctum credant
corporalibus hominum apparuisse conspectibus;
ut omittam tantam latitudinem sanctarum paginarum,
et tam multiplicem earum intelligentiam, unde
nemo sani capitis affirmare debet, nusquam personam
Patris per aliquam speciem corporalem vigilantium
oculis demonstratam: sed ut hoc, ut dixi,
omittam; quid dicunt de Patre nostro Abraham, cui
certe vigilanti et ministranti, cum Scriptura praemisisset
dicens, <hi>Visus est Dominus Abrahae,</hi> non unus
aut duo, sed tres apparuerunt viri, quorum nullus
excelsius aliis eminuisse dictus est, nullus honoratius
effulsisse, nullus imperiosius egisse <note>(Gen.
XVIII, 1)</note>?</p>
          </div3>
<div3>
            <head>35.</head>
            <p>
 Quapropter, quoniam in illa tripartita nostra
distributione primum quaerere instituimus <note>(Supra,
cap. 7)</note>, utrum Pater, an Filius, an Spiritus sanctus;
an aliquando Pater, aliquando Filius, aliquando Spiritus
sanctus; an sine ulla distinctione personarum,
sicut dicitur, Deus unus et solus; id est Trinitas ipsa,
per illas creaturae formas Patribus apparuerit: interrogatis
quae potuimus, quantum sufficere visum est,
sanctarum Scripturarum locis, nihil aliud, quantum
existimo, divinorum sacramentorum modesta et cauta
consideratio persuadet, nisi ut temere non dicamus
quaenam ex Trinitate persona cuilibet Patrum vel Prophetarum
in aliquo corpore vel similitudine corporis
apparuerit, nisi cum continentia lectionis aliqua probabilia
circumponit indicia. Ipsa enim natura, vel
substantia, vel essentia, vel quolibet alio nomine appellandum
est idipsum quod Deus est, quidquid illud
est, corporaliter videri non potest: per subjectam
vero creaturam, non solum Filium, vel Spiritum sanctum,
sed etiam Patrem corporali specie sive similitudine
mortalibus sensibus significationem sui dare
potuisse credendum est. Quae cum ita sint, ne immoderatius
progrediatur secundi hujus voluminis longitudo,
ea quae restant, in consequentibus videamus.
</p>
          </div3>
        </div2>
      </div1>

<div1>
        <head> <hi>LIBER TERTIUS.</hi> In quo quaeritur, an in illis de quibus superiore libro dictum est, Dei apparitionibus, per corporeas species factis, tantummodo creatura formata sit, in qua Deus sicut tunc oportuisse judicavit, humanis ostenderetur aspectibus; an angeli qui jam antea erant ita mittebantur, ut ex persona Dei loquerentur, assumentes corporalem speciem de creatura corporea, aut ipsum corpus suum in species quas vellent accommodatas actionibus suis vertentes secundum attributam sibi a Creatore potentiam: ipsa autem Dei essentia nunquam per se ipsam visa fuerit.</head>
<div2>
          <head>PROOEMIUM.</head>
<div3>
            <head>1.</head>
            <p>
 <hi>Cur de Trinitate scribat. Quid
<pb n="0867"/>a lectoribus desideret. Quid dictum sit in superiore
libro.</hi> Credant, qui volunt, malle me legendo quam
legenda dictando laborare. Qui autem hoc nolunt credere,
experiri autem et possunt et volunt, dent quae
legendo vel meis inquisitionibus respondeantur vel interrogationibus
aliorum, quas pro mea persona quam
in servitio Christi gero, et pro studio quo fidem nostram
adversum errorem carnalium et animalium
<pb n="0868"/>
hominum muniri inardesco, necesse est me pati: et
videant quam facile ab isto labore me temperem, et
quanto etiam gaudio stilum possim habere feriatum.
Quod si ea quae legimus de his rebus, sufficienter edita
in latino sermone aut non sunt, aut non inveniuntur,
aut certe difficile a nobis inveniri queunt, graecae autem
linguae non sit nobis tantus habitus, ut talium
rerum libris legendis et intelligendis ullo modo reperiamur
idonei, quo genere litterarum ex iis quae nobis
<pb n="0869"/>
pauca intepretata sunt, non dubito cuncta quae utiliter
quaerere possumus contineri; fratribus autem
non valeam resistere, jure quo eis servus factus sum
flagitantibus, ut eorum in Christo laudabilibus studiis
lingua ac stilo meo, quas bigas in me charitas agitat,
maxime serviam, egoque ipse multa quae nesciebam,
scribendo me didicisse confitear: non debet hic labor
meus cuiquam pigro, aut multum docto videri
superfluus, cum multis impigris multisque indoctis,
inter quos etiam mihi, non parva ex parte sit necessarius.
Ex his igitur quae ab aliis de hac re scripta
jam legimus, plurimum adminiculati et adjuti, ea quae
de Trinitate, uno summo summeque bono Deo, pie
quaeri et disseri posse arbitror, ipso exhortante quaerenda
atque adjuvante disserenda suscepi: ut si alia
non sunt hujusmodi scripta, sit quod habeant et legant
qui voluerint et valuerint; si autem jam sunt,
tanto facilius aliqua inveniantur, quanto talia plura
esse potuerint.</p>
          </div3>
<div3>
            <head>2.</head>
            <p>
 Sane cum in omnibus litteris meis non solum
pium lectorem, sed etiam liberum correctorem desiderem,
multo maxime in his, ubi ipsa magnitudo quaestionis
utinam tam multos inventores habere posset,
quam multos contradictores habet. Verumtamen sicut
lectorem meum nolo mihi esse deditum, ita correctorem
nolo sibi. Ille me non amet amplius quam catholicam
fidem, iste se non amet amplius quam catholicam
veritatem. Sicut illi dico, Noli meis litteris
quasi Scripturis canonicis inservire; sed in illis et
quod non credebas, cum inveneris, incunctanter crede,
in istis autem quod certum non habebas, nisi certum
intellexeris, noli firmiter retinere: ita illi dico,
Noli meas litteras ex tua opinione vel contentione,
sed ex divina lectione vel inconcussa ratione corrigere.
Si quid in eis veri comprehenderis, existendo
non est meum, at intelligendo et amando et tuum sit
et meum: si quid autem falsi conviceris, errando
fuerit meum, sed jam cavendo nec tuum sit nec meum.</p>
          </div3>
<div3>
            <head>3.</head>
            <p>
 Hinc itaque tertius hic liber sumat exordium,
quousque secundus pervenerat. Cum enim ad id ventum
esset, ut vellemus ostendere non ideo minorem
Patre Filium, quia ille misit, hic missus est, nec ideo
minorem utroque Spiritum sanctum, quia et ab illo et
ab illo missus in Evangelio legitur: suscepimus hoc
quaerere, cum illuc missus sit Filius, ubi erat, quia
in hunc mundum venit, et <hi>in hoc mundo erat <note>(Joan. I,
10)</note>
            </hi>; cum illuc etiam Spiritus sanctus, ubi et ipse erat,
quoniam <hi>Spiritus Domini replevit orbem terrarum, et
hoc quod continet omnia scientiam habet vocis <note>(Sap.
I, 7)</note>
            </hi>: utrum propterea missus sit Dominus, quia ex
occulto in carne natus est, et de sinu Patris ad oculos
hominum in forma servi tanquam egressus apparuit;
ideo etiam Spiritus sanctus, quia et ipse corporali
specie quasi columba visus est <note>(Matth. III, 16)</note>, et
linguis divisis velut ignis <note>(Act. II, 3)</note>: ut hoc eis fuerit
mitti, ad aspectum mortalium in aliqua forma corporea
de spirituali secreto procedere; quod Pater
quoniam non fecit, tantummodo misisse, non etiam
<pb n="0870"/>
missus esse dictus sit. Deinde quaesitum est cur et Pater
non aliquando dictus sit missus, si per illas species
corporales quae oculis antiquorum apparuerunt ipse
demonstrabatur. Si autem Filius tunc demonstrabatur,
cur tanto post missus diceretur, cum plenitudo
temporis venit, ut ex femina nasceretur <note>(Galat. IV, 4)</note>;
quandoquidem et antea mittebatur, cum in illis formis
corporaliter apparebat. Aut si non recte missus
diceretur, nisi cum Verbum caro factum est <note>(Joan. I,
14)</note>; cur Spiritus sanctus missus legatur, cujus incarnatio
talis non facta est. Si vero per illas antiquas
demonstrationes, nec Pater, nec Filius, sed Spiritus
sanctus ostendebatur; cur etiam ipse nunc diceretur
missus, cum illis modis et antea mitteretur. Deinde
subdivisimus, ut haec diligentissime tractarentur, et
tripartitam fecimus quaestionem, cujus una pars in secundo
libro explicata est, duae sunt reliquae, de quibus
deinceps disserere aggrediar. Jam enim quaesitum atque
tractatum est, in illis antiquis corporalibus formis
et visis, non tantummodo Patrem, nec tantummodo
Filium, nec tantummodo Spiritum sanctum
apparuisse, sed aut indifferenter Dominum Deum qui
Trinitas ipsa intelligitur, aut quamlibet ex Trinitate
personam, quam lectionis textus indiciis circumstantibus
significaret.
</p>
          </div3>
        </div2>

<div2>
          <head>CAPUT PRIMUM.</head>
<div3>
            <head>4.</head>
            <p>
 <hi>Quid deinceps dicendum.</hi> 
Nunc ergo primum quaeramus quod sequitur. Nam secundo
loco in illa distributione positum est, utrum ad
hoc opus tantummodo creatura formata sit, in qua
Deus, sicut tunc oportuisse judicavit, humanis ostenderetur
aspectibus: an Angeli, qui jam erant, ita mittebantur,
ut ex persona Dei loquerentur, assumentes
corporalem speciem de creatura corporea in usum
ministerii sui; aut ipsum corpus suum, cui non subduntur,
sed subditum regunt, mutantes atque vertentes
in species quas vellent, accommodatas atque
aptas actionibus suis, secundum attributam sibi a
Creatore potentiam. Qua quaestionis parte, quantum
Dominus dederit, pertractata, postremo videndum
erit id quod institueramus inquirere, utrum Filius et
Spiritus sanctus et antea mittebantur; et si ita est,
quid inter illam missionem et eam quam in Evangelio
legimus distet: an missus non sit aliquis eorum, nisi
cum vel Filius factus est ex Maria virgine, vel cum
Spiritus sanctus visibili specie, sive in columba, sive
in igneis linguis apparuit <note>(Supra, lib. 2, cap. 7, n. 13)</note>.</p>
          </div3>
<div3>
            <head>5.</head>
            <p>
 Sed fateor excedere vires intentionis meae, utrum
Angeli manente spirituali sui corporis qualitate per
hanc occultius operantes, assumant ex inferioribus
elementis corpulentioribus, quod sibi coaptatum,
quasi aliquam vestem mutent et vertant in quaslibet
species corporales, etiam ipsas veras, sicut aqua vera
in verum vinum conversa est a Domino <note>(Joan. II, 9)</note>:
an ipsa propria corpora sua transforment in quod
voluerint, accommodate ad id quod agunt. Sed quodlibet
horum sit, ad praesentem quaestionem non pertinet.
Et quamvis haec, quoniam homo sum, nullo
<pb n="0871"/>
experimento possim comprehendere, sicut Angeli qui
haec agunt, et magis ea norunt quam ego novi, quatenus
mutetur corpus meum in affectu voluntatis
meae, sive quod in me, sive quod ex aliis expertus
sum: quid horum tamen ex divinarum Scripturarum
auctoritatibus credam, nunc non opus est dicere, ne
cogar probare, et fiat sermo longior de re qua non
indiget praesens quaestio.</p>
          </div3>
<div3>
            <head>6.</head>
            <p>
 Illud nunc videndum est, utrum Angeli tunc
agebant et illas corporum species apparentes oculis
hominum, et illas voces insonantes auribus, cum ipsa
sensibilis creatura ad nutum serviens Conditori, in
quod opus erat pro tempore vertebatur, sicut in libro
Sapientiae scriptum est: <hi>Creatura enim tibi factori deserviens,
extenditur in tormentum adversum injustos, et
lenior fit ad benefaciendum iis qui in te confidunt. Propter
hoc et tunc in omnia se transfigurans, omnium
nutrici gratiae tuae deserviebat ad voluntatem horum
qui te desiderabant <note>(Sap. XVI, 24, 25)</note>
            </hi>. Pervenit enim
potentia voluntatis Dei per creaturam spiritualem
usque ad effectus visibiles atque sensibiles creaturae
corporalis. Ubi enim non operatur quod vult Dei omnipotentis
sapientia, quae pertendit a fine usque ad
finem fortiter, et disponit omnia suaviter <note>(Id. VIII, 1)</note>?
</p>
          </div3>
        </div2>

<div2>
          <head>CAPUT II.</head>
<div3>
            <head>7.</head>
            <p>
 <hi>Voluntas Dei causa superior
omnis corporeae mutationis. Exemplo id demonstratur.</hi> 
Sed alius est ordo naturalis in conversione
et mutabilitate corporum, qui quamvis etiam ipse
ad nutum Dei serviat, perseverantia tamen consuetudinis
amisit admirationem: sicuti sunt quae vel
brevissimis, vel certe non longis intervallis temporum,
coelo, terra, marique mutantur, sive nascentibus,
sive occidentibus rebus, sive alias aliter atque
aliter apparentibus: alia vero quamvis ex ipso ordine
venientia, tamen propter longiora intervalla temporum
minus usitata. Quae licet multi stupeant, ab
inquisitoribus hujus saeculi comprehensa sunt, et progressu
generationum quo saepius repetita, et a pluribus
cognita, eo minus mira sunt. Sicuti sunt defectus
luminarium, et raro existentes quaedam species siderum,
et terrae motus, et monstruosi partus animantium,
et quaecumque similia, quorum nihil fit nisi voluntate
Dei, sed plerisque non apparet. Itaque licuit
vanitati philosophorum, etiam causis aliis ea tribuere,
vel veris, sed proximis, cum omnino videre non possent
superiorem caeteris omnibus causam, id est voluntatem
Dei; vel falsis, et ne ab ipsa quidem pervestigatione
corporalium rerum atque motionum, sed
a sua suspicione et errore prolatis.</p>
          </div3>
<div3>
            <head>8.</head>
            <p>
 Dicam si potero quiddam, exempli gratia, quo
haec apertiora sint. Est certe in corpore humano quaedam
moles carnis, et formae species, et ordo distinctioque
membrorum, et temperatio valetudinis: hoc
corpus inspirata anima regit, eademque rationalis; et
ideo quamvis mutabilis, tamen quae possit illius incommutabilis
sapientiae particeps esse, ut sit <hi>participatio
<pb n="0872"/>
ejus in idipsum,</hi> sicut in Psalmo scriptum est de
omnibus sanctis, ex quibus tanquam lapidibus vivis
aedificatur illa Jerusalem mater nostra aeterna in coelis.
Ita enim canitur: <hi>Jerusalem, quae aedificatur ut civitas,
cujus participatio ejus in idipsum <note>(Psal. CXXI, 3)</note>
            </hi>. <hi>Idipsum</hi> 
 quippe hoc loco illud summum et incommutabile
bonum intelligitur, quod Deus est, atque sapientia
voluntasque ipsius. Cui cantatur alio loco: <hi>Mutabis ea, et mutabuntur; tu vero idem ipse es 
 <note>(Psal.
CI, 27, 28)</note>
            </hi>.
</p>
          </div3>
        </div2>

<div2>
          <head>CAPUT III.</head>
<p> <hi>De eodem argumento.</hi> Constituamus
ergo animo talem sapientem, cujus anima rationalis
jam sit particeps incommutabilis aeternaeque veritatis,
quam de omnibus suis actionibus consulat, nec
aliquid omnino faciat, quod non in ea cognoverit esse
faciendum, ut ei subditus eique obtemperans recte
faciat. Iste si consulta summa ratione divinae justitiae,
quam in secreto audiret aure cordis sui, eaque sibi
jubente, in aliquo officio misericordiae corpus labore
fatigaret, aegritudinemque contraheret, consultisque
medicis ab alio diceretur causam morbi esse corporis
siccitatem, ab alio autem humoris immoderationem:
unus eorum veram causam diceret, alter erraret,
uterque tamen de proximis causis, id est, corporalibus
pronuntiaret. At si illius siccitatis causa quaereretur,
et inveniretur voluntarius labor; jam ventum esset
ad superiorem causam, quae ab anima proficisceretur
ad afficiendum corpus quod regit: sed nec ipsa
prima esset; illa enim procul dubio superior erat
in ipsa incommutabili Sapientia, cui hominis sapientis
anima in charitate serviens, et ineffabiliter
jubenti obediens, voluntarium laborem susceperat:
ita nonnisi Dei voluntas causa prima illius aegritudinis
veracissime reperiretur. Jam vero si in labore
officioso et pio adhibuisset ille sapiens ministros
collaborantes secum in opere bono, nec tamen eadem
voluntate Deo servientes, sed ad carnalium cupiditatum
 suarum mercedem pervenire cupientes, vel incommoda
carnalia devitantes; adhibuisset etiam jumenta,
si hoc exigeret illius operis implendi procuratio,
quae utique jumenta irrationalia essent animantia,
nec ideo moverent membra sub sarcinis, quod aliquid
de illo bono opere cogitarent, sed naturali appetitu
suae voluptatis et devitatione molestiae; postremo adhibuisset
etiam ipsa corpora omni sensu carentia,
quae illi operi essent necessaria, frumentum scilicet,
et vinum, et oleum, vestem, nummum, codicem, et si
qua hujusmodi; in his certe omnibus in illo opere
versantibus corporibus, sive animatis sive inanimatis,
quaecumque moverentur, attererentur, repararentur,
exterminarentur, reformarentur, alio atque alio modo
locis et temporibus affecta mutarentur: num alia esset
istorum omnium visibilium et mutabilium factorum
causa, nisi illa invisibilis et incommutabilis voluntas
Dei per animam justam, sicut sedem Sapientiae,
cunctis utens, et malis et irrationalibus animis,
<pb n="0873"/>
et postremo corporibus, sive quae illis inspirarentur
et animarentur, sive omni sensu carentibus, cum
primitus uteretur ipsa bona anima et sancta, quam
sibi ad pium et religiosum obsequium subdidisset?</p>
</div2>

<div2>
          <head>CAPUT IV.</head>
<div3>
            <head>9.</head>
            <p>
 <hi>Deus omnibus creaturis utitur ut
vult, et visibilia facit ad se ipsum demonstrandum.</hi> 
Quod ergo de uno sapiente, quamvis adhuc mortale
corpus gestante, quamvis ex parte vidente, posuimus
exempli gratia; hoc de aliqua domo, ubi aliquorum
talium societas est, hoc de civitate vel etiam de orbe
terrarum licet cogitare, si penes sapientes sancteque
ac perfecte Deo subditos sit principatus, et regimen
rerum humanarum. Sed hoc quia nondum est (oportet
enim nos in hac peregrinatione prius mortaliter
exerceri, et per vires mansuetudinis et patientiae in
flagellis erudiri), illam ipsam supernam atque coelestem,
unde peregrinamur, patriam cogitemus. Illic
enim Dei voluntas, qui facit angelos suos spiritus, et
ministros suos ignem flagrantem <note>(Psal. CIII, 4)</note>, in
spiritibus summa pace atque amicitia copulatis, et in
unam voluntatem quodam spirituali charitatis igne
conflatis, tanquam in excelsa et sancta et secreta sede
praesidens, velut in domo sua et in templo suo, inde
se, quibusdam ordinatissimis creaturae motibus, primo
spiritualibus, deinde corporalibus, per cuncta diffundit,
et utitur omnibus ad incommutabile arbitrium
sententiae suae, sive incorporeis sive corporeis rebus,
sive rationalibus sive irrationalibus spiritibus, sive
bonis per ejus gratiam sive malis per propriam voluntatem.
Sed quemadmodum corpora crassiora et
inferiora per subtiliora et potentiora quodam ordine
reguntur; ita omnia corpora per spiritum vitae, et
spiritus vitae irrationalis per spiritum vitae rationalem,
et spiritus vitae rationalis desertor atque peccator
per spiritum vitae rationalem pium et justum,
et ille per ipsum Deum, ac sic universa creatura per
Creatorem suum, ex quo et per quem et in quo etiam
condita atque instituta est <note>(Coloss. I, 16)</note>: ac per hoc
voluntas Dei est prima et summa causa omnium corporalium
specierum atque motionum. Nihil enim fit
visibiliter et sensibiliter, quod non de interiore invisibili
atque intelligibili aula summi Imperatoris, aut
jubeatur, aut permittatur, secundum ineffabilem
justitiam praemiorum atque poenarum, gratiarum et
retributionum, in ista totius creaturae amplissima quadam
immensaque republica.</p>
          </div3>
<div3>
            <head>10.</head>
            <p>
 Si ergo apostolus Paulus, quamvis adhuc portaret
sarcinam corporis, quod corrumpitur et aggravat
animam <note>(Sap. IX, 15)</note>, quamvis adhuc ex parte atque
in aenigmate videret <note>(I Cor. XIII, 12)</note>, optans dissolvi
et esse cum Christo <note>(Philipp. I, 23)</note>, et in semetipso
ingemiscens, adoptionem exspectans redemptionem
corporis sui <note>(Rom. VIII, 23)</note>, potuit tamen
significando praedicare Dominum Jesum Christum,
aliter per linguam suam, aliter per Epistolam, aliter
per Sacramentum corporis et sanguinis ejus (nec linguam
<pb n="0874"/>
quippe ejus, nec membranas, nec atramentum,
nec significantes sonos lingua editos, nec signa litterarum
conscripta pelliculis, corpus Christi et sanguinem
dicimus; sed illud tantum quod ex fructibus
terrae acceptum et prece mystica consecratum rite
sumimus ad salutem spiritualem in memoriam pro nobis
Dominicae passionis: quod cum per manus hominum
ad illam visibilem speciem perducatur, non
sanctificatur ut sit tam magnum Sacramentum, nisi
operante invisibiliter Spiritu Dei, cum haec omnia
quae per corporales motus in illo opere fiunt, Deus
operetur, movens primitus invisibilia ministrorum,
sive animas hominum, sive occultorum spirituum
sibi subditas servitutes): quid mirum si etiam in
creatura coeli et terrae, maris et aeris, facit Deus quae
vult sensibilia atque visibilia, ad se ipsum in eis,
sicut oportere ipse novit, significandum et demonstrandum,
non ipsa sua qua est apparente substantia,
quae omnino incommutabilis est, omnibusque spiritibus,
quos creavit, interius secretiusque sublimior?
</p>
          </div3>
        </div2>

<div2>
          <head>CAPUT V.</head>
<div3>
            <head>11.</head>
            <p>
 <hi>Miracula cur non consueta opera.</hi> 
Vi enim divina totam spiritualem corporalemque
administrante creaturam, omnium annorum certis
diebus advocantur aquae maris, et effunduntur super
faciem terrae. Sed cum hoc orante sancto Elia factum
est, quia praecesserat tam continua et tam longa serenitas,
ut deficerent fame homines, nec ea hora qua
ille Dei servus oravit, aer ipse aliqua humida facie
mox futurae pluviae signa praetulerat, consecutis tantis
et tam velociter imbribus apparuit vis divina, quibus
illud dabatur dispensabaturque miraculum <note>(III Reg.
XVIII, 45)</note>. Ita Deus operatur solemnia fulgura atque
tonitrua: sed quia in monte Sina inusitato modo fiebant,
vocesque illae non strepitu confuso edebantur, sed
eis quaedam signa dari certissimis indiciis apparebat,
miracula erant <note>(Exod. XIX, 16)</note>. Quis attrahit humorem
per radicem vitis ad botrum, et vinum facit, nisi Deus,
qui et homine plantante et rigante incrementum dat <note>(I Cor. III, 7)</note>?
Sed cum ad nutum Domini aqua in
vinum inusitata celeritate conversa est, etiam stultis
fatentibus vis divina declarata est <note>(Joan. II, 9)</note>. Quis
arbusta fronde ac flore vestit solemniter, nisi Deus?
Verum cum floruit virga sacerdotis Aaron, collocuta
est quodam modo cum dubitante humanitate divinitas <note>(Num. XVII, 8)</note>.
Et lignis certe omnibus et omnium
animalium carnibus gignendis atque formandis communis
est terrena materies: et quis ea facit, nisi qui
dixit ut haec terra produceret <note>(Gen. 1, 24)</note>, et in
eodem verbo suo quae creavit, regit atque agit? Sed
cum eamdem materiam ex virga Moysi in carnem serpentis
proxime ac velociter vertit, miraculum fuit <note>(Exod. IV, 3)</note>,
rei quidem mutabilis, sed tamen inusitata
mutatio. Quis autem animat quaeque viva nascentia,
nisi qui et illum serpentem ad horam, sicut
opus fuerat, animavit?
</p>
          </div3>
        </div2>

<div2>
          <head>CAPUT VI.</head>
<p> <hi>Sola varietas facit miraculum.</hi> Et
quis reddidit cadaveribus animas suas, cum resurgerent
mortui <note>(Ezech. XXXVII, 1-10)</note>, nisi qui animat
<pb n="0875"/>
carnes in uteris matrum, ut oriantur morituri? Sed
cum fiunt illa continuato quasi quodam fluvio labentium
manantiumque rerum, et ex occulto, in promtum,
atque ex prompto in occultum usitato itinere
transeuntium, naturalia dicuntur: cum vero admonendis
hominibus inusitata mutabilitate ingeruntur,
magnalia nominantur.</p>
</div2>

<div2>
          <head>CAPUT VII</head>
<div3>
            <head>12.</head>
            <p>
 <hi>Miracula magna per magicas
artes.</hi> Hic video quid infirmae cogitationi possit occurrere,
cur scilicet ista miracula etiam magicis artibus fiant:
nam et magi Pharaonis similiter serpentes fecerunt,
et alia similia. Sed illud amplius est admirandum,
quomodo magorum illa potentia, quae serpentes facere
potuit, ubi ad muscas minutissimas ventum est,
omnino defecit. Scyniphes enim musculae sunt brevissimae,
qua tertia plaga superbus populus Aegyptiorum
caedebatur. Ibi certe deficientes magi dixerunt: <hi>Digitus Dei est hoc 
 <note>(Exod. VII, et VIII,)</note>
            </hi>. Unde
intelligi datur, ne ipsos quidem transgressores angelos
et aereas potestates, in imam istam caliginem
tanquam in sui generis carcerem, ab illius sublimis
aethereae puritatis habitatione detrusas, per quas magicae
artes possunt quidquid possunt, valere aliquid,
nisi data desuper potestate. Datur autem vel ad
fallendos fallaces, sicut in Aegyptios, et in ipsos etiam
magos data est, ut in eorum spirituum seductione
viderentur admirandi a quibus fiebant, a Dei veritate
damnandi; vel ad admonendos fideles, ne tale aliquid
facere pro magno desiderent, propter quod
etiam nobis Scripturae auctoritate sunt prodita; vel
ad exercendam, probandam, manifestandamque justorum
patientiam. Neque enim parva visibilium miraculorum
potentia, Job cuncta quae habebat amisit,
et filios et ipsam corporis sanitatem <note>(Job. I et II)</note>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>13.</head>
            <p>
 <hi>Solus Deus creat etiam illa quae
magicis artibus transformantur.</hi> Nec ideo putandum est
istis transgressoribus angelis ad nutum servire hanc visibilium
rerum materiam, sed Deo potius, a quo haec
potestas datur, quantum in sublimi et spirituali sede
incommutabilis judicat. Nam et damnatis iniquis etiam
in metallo servit aqua et ignis et terra, ut faciant
inde quod volunt, sed quantum sinitur. Nec sane
creatores illi mali angeli dicendi sunt, quia per illos
magi resistentes famulo Dei ranas et serpentes fecerunt:
non enim ipsi eas creaverunt. Omnium quippe
rerum quae corporaliter visibiliterque nascuntur, occulta
quaedam semina in istis corporeis mundi hujus
elementis latent. Alia sunt enim haec jam conspicua
oculis nostris ex fructibus et animantibus, alia vero
illa occulta istorum seminum semina, unde jubente
Creatore produxit aqua prima natatilia et volatilia,
terra autem prima sui generis germina, et prima sui
<pb n="0876"/>
generis animalia <note>(Gen. I, 20-25)</note>. Neque enim tunc in
hujuscemodi fetus ita producta sunt, ut in eis quae
producta sunt vis illa consumpta sit: sed plerumque
desunt congruae temperamentorum occasiones, quibus
erumpant, et species suas peragant. Ecce enim brevissimus
surculus semen est; nam convenienter
mandatus terrae arborem facit. Hujus autem surculi
subtilius semen aliquod ejusdem generis granum est,
et huc usque nobis visibile. Jam vero hujus etiam
garni semen quamvis oculis videre nequeamus, ratione
tamen conjicere possumus: quia nisi talis aliqua vis
esset in istis elementis, non plerumque nascerentur ex
terra quae ibi seminata non essent; nec animalia tam
multa, nulla marium feminarumque commixtione praecedente,
sive in terra, sive in aqua, quae tamen crescunt
et coeundo alia pariunt, cum illa nullis coeuntibus
parentibus orta sint. Et certe apes semina filiorum
non coeundo concipiunt, sed tanquam sparsa per
terras ore colligunt. Invisibilium enim seminum creator,
ipse creator est omnium rerum: quoniam quaecumque
nascendo ad oculos nostros exeunt, ex occultis
seminibus accipiunt progrediendi primordia, et
incrementa debitae magnitudinis distinctionesque
formarum ab originalibus tanquam regulis sumunt.
Sicut ergo nec parentes dicimus creatores hominum,
nec agricolas creatores frugum, quamvis eorum extrinsecus
adhibitis motibus ista creanda Dei virtus
interius operetur: ita non solum malos, sed nec bonos
Angelos fas est putare creatores, si pro subtilitate sui
sensus et corporis, semina rerum istarum nobis occultiora
noverunt, et ea per congruas temperationes elementorum
latenter spargunt, atque ita gignendarum
rerum et accelerandorum incrementorum praebent
occasiones. Sed nec boni haec, nisi quantum Deus
jubet, nec mali haec injuste faciunt, nisi quantum juste
ipse permittit. Nam iniqui malitia voluntatem suam
habet injustam; potestatem autem non nisi juste accipit,
sive ad poenam suam, sive ad aliorum, vel poenam
malorum, vel laudem bonorum.</p>
          </div3>
<div3>
            <head>14.</head>
            <p>
 Itaque apostolus Paulus discernens interius Deum
creantem atque formantem, ab operibus creaturae quae
admoventur extrinsecus, et de agricultura similitudinem
assumens ait: <hi>Ego plantavi, Apollo rigavit;
sed Deus incrementum dedit <note>(I Cor. III, 6)</note>
            </hi>. Sicut ergo
in ipsa vita nostram mentem justificando formare
non potest nisi Deus, praedicare autem Evangelium
extrinsecus et homines possunt, non solum boni per
veritatem, sed etiam mali per occasionem <note>(Philipp. I,
18)</note>: ita creationem rerum visibilium Deus interius
operatur; exteriores autem operationes sive bonorum
sive malorum, vel Angelorum vel hominum, sive
etiam quorumcumque animalium, secundum imperium
suum et a se impertitas distributiones potestatum et
appetitiones commoditatum, ita rerum naturae adhibet
<pb n="0877"/>
in qua creat omnia, quemadmodum terrae agriculturam.
Quapropter ita non possum dicere angelos malos
magicis artibus evocatos, creatores fuisse ranarum
atque serpentium; sicut non possum dicere homines
malos creatores esse segetis, quam per eorum operam
videro exortam.</p>
          </div3>
<div3>
            <head>15.</head>
            <p>
 Sicut nec Jacob creator colorum in pecoribus
fuit, quia bibentibus in conceptu matribus variatas
virgas quas intuerentur apposuit <note>(Gen. XXX, 41)</note>. Sed
nec ipsae pecudes creatrices fuerunt varietatis prolis
suae, quia inhaeserat animae illarum discolor phantasia
ex contuitu variarum virgarum per oculos impressa,
quae non potuit nisi corpus quod sic affecto spiritu
animabatur, ex compassione commixtionis afficere,
unde teneris fetuum primordiis colore tenus aspergeretur.
Ut enim sic ex semetipsis afficiantur,
vel anima ex corpore, vel corpus ex anima, congruae
rationes id faciunt, quae incommutabiliter vivunt in
ipsa summa Dei sapientia, quam nulla spatia locorum
capiunt; et cum ipsa sit incommutabilis, nihil eorum
quae vel commutabiliter sunt deserit, quia nihil eorum
nisi per ipsam creatum est. Ut enim de pecoribus non
virgae, sed pecora nascerentur, fecit hoc incommutabilis
et invisibilis ratio sapientiae Dei, per quam creata
sunt omnia: ut autem de varietate virgarum, pecorum
conceptorum color aliquid duceret, fecit hoc
anima gravidae pecudis per oculos affecta forinsecus,
et interius secum pro suo modulo formandi regulam
trahens, quam de intima potentia sui Creatoris accepit.
Sed quanta sit vis animae ad afficiendam atque mutandam
materiam corporalem (cum tamen creatrix
corporis dici non possit, quia omnis causa mutabilis
sensibilisque substantiae, omnisque modus et numerus
et pondus ejus unde efficitur ut et sit, et natura ita vel
ita sit, ab intelligibili et incommutabili vita, quae super
omnia est, existit, et pervenit usque ad extrema
atque terrena), multus sermo est, neque nunc necessarius.
Verum propterea factum Jacob de pecoribus
commemorandum arbitratus sum, ut intelligeretur,
si homo qui virgas illas sic posuit, dici non potest
creator colorum in agnis et haedis; nec ipsae matrum
animae, quae conceptam per oculos corporis
phantasiam varietatis, seminibus carne conceptis,
quantum natura passa est, asperserunt; multo minus
dici posse ranarum serpentiumque creatores angelos
malos, per quos magi Pharaonis tunc illa fecerunt.
</p>
          </div3>
        </div2>

<div2>
          <head>CAPUT IX.</head>
<div3>
            <head>16.</head>
            <p>
 <hi>Causa originalis omnium a Deo.</hi> 
Aliud est enim ex intimo ac summo causarum cardine
condere atque administrare creaturam, quod qui facit,
solus creator est Deus: aliud autem pro distributis
ab illo viribus et facultatibus aliquam operationem
forinsecus admovere, ut tunc vel tunc, sic vel sic
exeat quod creatur. Ista quippe originaliter ac primordialiter
in quadam textura elementorum cuncta jam
<pb n="0878"/>
creata sunt; sed acceptis opportunitatibus prodeunt.
Nam sicut matres gravidae sunt fetibus, sic ipse mundus
gravidus est causis nascentium: quae in illo non
creantur, nisi ab illa summa essentia, ubi nec oritur,
nec moritur aliquid, nec incipit esse, nec desinit. Adhibere
autem forinsecus accedentes causas, quae tametsi
non sunt naturales, tamen secundum naturam
adhibentur, ut ea quae secreto naturae sinu abdita continentur,
erumpant et foris creentur quodam modo
explicando mensuras et numeros et pondera sua quae in
occulto acceperunt ab illo, qui omnia in mensura et numero
et pondere disposuit <note>(Sap. XI, 21)</note>; non solum mali
angeli, sed etiam mali homines possunt, sicut exemplo
agriculturae supra docui.</p>
          </div3>
<div3>
            <head>17.</head>
            <p>
 Sed ne de animalibus quasi diversa ratio moveat,
quod habent spiritum vitae cum sensu appetendi
quae secundum naturam sunt, vitandique contraria;
etiam hoc est videre quam multi homines noverunt,
ex quibus herbis, aut carnibus, aut quarumcumque
rerum quibuslibet succis aut humoribus, vel ita positis,
vel ita obrutis, vel ita contritis, vel ita commixtis,
quae animalia nasci soleant: quorum se quis tam
demens audeat dicere creatorem? Quid ergo mirum,
si quemadmodum potest nosse quilibet nequissimus
homo, unde illi vel illi vermes muscaeque nascantur;
ita mali angeli pro subtilitate sui sensus in occultioribus
elementorum seminibus norunt, unde ranae serpentesque
nascantur, et haec per certas et notas temperationum
opportunitates occultis motibus adhibendo
faciunt creari, non creant? Sed illa homines quae solent
ab hominibus fieri, non mirantur. Quod si quisquam
celeritates incrementorum forte miratur, quod
illa animantia tam cito facta sunt; attendat quemadmodum
et ista pro modulo facultatis humanae ab hominibus
procurentur. Unde enim fit ut eadem corpora
citius vermescant aestate quam hieme, citius in calidioribus
quam in frigidioribus locis? Sed haec ab hominibus
tanto difficilius adhibentur, quanto desunt sensuum
subtilitates, et corporum mobilitates in membris terrenis
et pigris. Unde qualibuscumque angelis vicinas
causas ab elementis contrahere, quanto facilius est,
tanto mirabiliores in hujusmodi operibus eorum existunt
celeritates.</p>
          </div3>
<div3>
            <head>18.</head>
            <p>
 Sed non est creator, nisi qui principaliter ista
format. Nec quisquam hoc potest, nisi ille penes quem
primitus sunt omnium quae sunt mensurae, numeri,
et pondera: et ipse est unus creator Deus, ex cujus
ineffabili potentatu fit etiam ut quod possent hi angeli
si permitterentur, ideo non possint quia non permittuntur.
Neque enim occurrit alia ratio cur non potuerint
facere minutissimas muscas, qui ranas serpentesque
fecerunt, nisi quia major aderat dominatio prohibentis
Dei per Spiritum sanctum, quod etiam ipsi
magi confessi sunt, dicentes, <hi>Digitus Dei est hoc <note>(Exod.
VII, 12, et VIII, 7, 18, 19)</note>
            </hi>. Quid autem possint per naturam,
nec possint per prohibitionem, et quid per
ipsius naturae suae conditionem facere non sinantur; homini
<pb n="0879"/>
explorare difficile est, imo vero impossibile, nisi
per illud donum Dei, quod Apostolus commemorat dicens, <hi>Alii dijudicatio spirituum 
 <note>(I Cor. XII, 10)</note>
            </hi>. Novimus
enim hominem posse ambulare, et neque hoc posse
si non permittatur, volare autem non posse etiamsi
permittatur. Sic et illi angeli quaedam possunt facere,
si permittantur ab angelis potentioribus ex imperio
Dei: quaedam vero non possunt, nec si ab eis
permittantur; quia ille non permittit, a quo illis est
talis naturae modus, qui etiam per angelos suos et
illa plerumque non permittit, quae concessit ut possint.</p>
          </div3>
<div3>
            <head>19.</head>
            <p>
 Exceptis igitur illis, quae usitatissimo transcursu
temporum in rerum naturae ordine corporaliter fiunt,
sicuti sunt ortus occasusque siderum, generationes et
mortes animalium, seminum et germinum innumerabiles
diversitates, nebulae et nubes, nives et pluviae,
fulgura et tonitrua, fulmina et grandines, venti et ignes,
frigus et aestus, et omnia talia: exceptis etiam illis
quae in eodem ordine rara sunt, sicut defectus luminum,
et species inusitatae siderum, et monstra, et terrae
motus, et similia: exceptis ergo istis omnibus,
quorum quidem prima et summa causa non est nisi
voluntas Dei: unde et in Psalmo, cum quaedam hujus
generis essent commemorata, <hi>Ignis, grando, nix, glacies,
spiritus tempestatis;</hi> ne quis ea vel fortuitu, vel
causis tantummodo corporalibus, vel etiam spiritualibus,
tamen praeter voluntatem Dei existentibus agi crederet,
continuo subjecit, <hi>Quae faciunt verbum ejus <note>(Psal.
CXLVIII, 8)</note>
            </hi>:
</p>
          </div3>
        </div2>

<div2>
          <head>CAPUT X.</head>
<p> <hi>Quot modis creatura assumitur ad significandum.
Eucharistia.</hi> Sed his, ut dicere coeperam,
exceptis, alia sunt illa quae quamvis ex eadem materia
corporali, ad aliquid tamen divinitus annuntiandum
nostris sensibus admoventur, quae proprie miracula
et signa dicuntur, nec in omnibus quae nobis a Domino
Deo annuntiantur, ipsius Dei persona suscipitur.
Cum autem suscipitur, aliquando in angelo demonstratur,
aliquando in ea specie quae non est quod angelus,
quamvis per angelum disposita ministretur:
rursus cum in ea specie suscipitur quae non est quod
angelus, aliquando jam erat ipsum corpus, et ad hoc
demonstrandum in aliquam mutationem assumitur;
aliquando ad hoc exoritur, et re peracta rursus absumitur.
Sicut etiam cum homines annuntiant, aliquando
ex sua persona verba Dei loquuntur, sicuti cum
praemittitur, <hi>Dixit Dominus;</hi> aut, <hi>Haec dicit Dominus <note>(Jerem. XXXI, 1, 2)</note>
            </hi>;
aut tale aliquid: aliquando autem
nihil tale praemittentes, ipsam Dei personam in
se suscipiunt, sicuti est, <hi>Intellectum tibi dabo, et constituam
te in via qua ingredieris <note>(Psal. XXXI, 8)</note>
            </hi>. Sic non
solum in dictis, verum etiam in factis, Dei persona
significanda imponitur prophetae, ut eam gerat in ministerio
prophetiae; sicut ejus personam gerebat qui
vestimentum suum divisit in duodecim partes, et ex
eis decem servo regis Salomonis dedit, regi futuro
Israel <note>(III Reg. XI, 30, 31)</note>: aliquando etiam res quae
non erat quod propheta, et erat jam in terrenis rebus,
in hujusmodi significationem assumpta est; sicut somnio
<pb n="0880"/>
viso Jacob evigilans fecit de lapide, quem dormiens
habebat ad caput <note>(Gen. XXVIII, 18)</note>: aliquando
ad hoc fit eadem species, vel aliquantulum mansura,
sicut potuit serpensille aeneus exaltatus in eremo <note>(Num.
XXI, 9)</note>, sicut possunt et litterae; vel peracto ministerio
transitura, sicut panis ad hoc factus in accipiendo Sacramento
consumitur.</p>
<div3>
            <head>20.</head>
            <p>
 Sed quia haec hominibus nota sunt, quia per
homines fiunt, honorem tanquam religiosa possunt
habere, stuporem tanquam mira non possunt. Itaque
illa quae per Angelos fiunt, quo difficiliora et ignotiora,
eo mirabiliora sunt nobis: illis autem tanquam
suae actiones notae atque faciles. Loquitur ex persona
Dei angelus homini, dicens, <hi>Ego sum Deus Abraham,
et Deus Isaac, et Deus Jacob;</hi> cum Scriptura praedixisset, <hi>Visus est ei angelus Domini 
 <note>(Exod. III, 6, 2)</note>
            </hi>:
loquitur et homo ex persona Domini, dicens, <hi>Audi,
populus meus, et loquar tibi; Israel, et testificabor tibi;
Deus Deus tuus ego sum <note>(Psal. LXXX, 9, 11)</note>
            </hi>. Asssumpta
est virga ad significationem, et in serpentem angelica
facultate mutata est <note>(Exod. VII, 10)</note>: quae facultas
cum desit homini, assumptus est tamen et ab
homine lapis ad talem aliquam significationem <note>(Gen.
XXVIII, 18)</note>. Inter factum angeli et factum hominis plurimum
distat: illud et mirandum et intelligendum est,
hoc autem tantummodo intelligendum. Quod ex utroque
intelligitur, fortassis unum est; at illa ex quibus
intelligitur, diversa sunt: tanquam si nomen Domini
et auro et atramento scribatur; illud est pretiosius,
illud vilius; quod tamen in utroque significatur, idipsum
est. Et quamvis idem significaverit ex virga Moysi
serpens, quod lapis Jacob; melius tamen aliquid lapis
Jacob, quam serpentes magorum. Nam sicut unctio
lapidis Christum in carne, in qua unctus est oleo
exsultationis prae participibus suis <note>(Psal. XLIV, 8)</note>; ita
virga Moysi conversa in serpentem, ipsum Christum
factum obedientem usque ad mortem crucis <note>(Philipp.
II, 8)</note>. Unde ait, <hi>Sicut exaltavit Moyses serpentem in
eremo; sic oportet exaltari Filium hominis, ut omnis qui
credit in ipsum, non pereat, sed habeat vitam aeternam <note>(Joan. III, 14, 15)</note>
            </hi>:
sicut intuentes illum serpentem
exaltatum in eremo, serpentum morsibus non peribant. <hi>Vetus</hi> 
 enim <hi>homo noster confixus est cruci cum illo,
ut evacuaretur corpus peccati <note>(Rom. VI, 6)</note>
            </hi>. Per serpentem
enim intelligitur mors, quae facta est a serpente
in paradiso <note>(Gen. III)</note>, modo locutionis per efficientem
id quod efficitur demonstrante. Ergo virga in serpentem,
Christus in mortem: et serpens rursus in virgam,
Christus in resurrectionem totus cum corpore suo,
quod est Ecclesia <note>(Coloss. I, 24)</note>, quod in fine temporis
erit, quem serpentis cauda significat, quam Moyses
tenuit, ut rediret in virgam <note>(Exod. IV, 4)</note>. Serpentes
autem magorum tanquam mortui saeculi, nisi credentes
in Christum tanquam devorati in corpus ejus intraverint,
resurgere in illo non poterunt <note>(Id. VII, 12)</note>.
Lapis ergo Jacob, ut dixi, melius aliquid significavit
quam serpentes magorum: at enim factum magorum
multo mirabilius. Verum haec ita non praejudicant rebus
intelligendis, tanquam si hominis nomen scribatur atrro,
<pb n="0881"/>
et Dei atramento.</p>
          </div3>
<div3>
            <head>21.</head>
            <p>
 Illas etiam nubes et ignes quomodo fecerint vel
assumpserint Angeli ad significandum quod annuntiabant,
etiam si Dominus vel Spiritus sanctus illis corporalibus
formis ostendebatur, quis novit hominum?
sicut infantes non noverunt quod in altari ponitur et
peracta pietatis celebratione consumitur, unde vel
quomodo conficiatur, unde in usum religionis assumatur.
Et si nunquam discant experimento vel suo
vel aliorum, et nunquam illam speciem rerum videant,
nisi inter celebrationes Sacramentorum cum
offertur et datur, dicaturque illis auctoritate gravissima,
cujus corpus et sanguis sit, nihil aliud credent,
nisi omnino in illa specie Dominum oculis apparuisse
mortalium, et de latere tali percusso, liquorem illum
omnino fluxisse <note>(Joan. XIX, 34)</note>. Mihi autem omnino
utile est ut meminerim virium mearum, fratresque
meos admoneam ut et ipsi meminerint suarum, ne
ultra quam tutum est humana progrediatur infirmitas.
Quemadmodum enim haec faciant Angeli, vel potius
Deus quemadmodum haec faciat per Angelos suos, et
quantum fieri velit etiam per angelos malos, sive sinendo,
sive jubendo, sive cogendo, ex occulta sede
altissimi imperii sui; nec oculorum acie penetrare,
nec fiducia rationis enucleare, nec provectu mentis
comprehendere valeo, ut tam certus hinc loquar ad
omnia quae requiri de his rebus possunt, quam si essem
angelus, aut propheta, aut apostolus. <hi>Cogitationes
enim mortalium timidae, et incertae providentiae nostrae.
Corpus enim quod corrumpitur, aggravat animam, et
deprimit terrena inhabitatio sensum multa cogitantem.
Et difficile aestimamus quae in terra sunt, et quae in perspectu
sunt, invenimus cum labore: quae in coelis sunt
autem, quis investigabit?</hi> Sed quia sequitur et dicit, <hi>Sensum autem tuum quis sciet, nisi tu dederis sapientiam,
et miseris Spiritum sanctum tuum de altissimis <note>(Sap. IX, 14-17)</note>
            </hi>?
quae in coelis sunt quidem, non investigamus,
quo rerum genere et corpora angelica
secundum propriam dignitatem, et eorum quaedam
corporalis actio continetur; secundum Spiritum tamen
Dei missum nobis de altissimis et impartitam
ejus gratiam mentibus nostris, audeo fiducialiter dicere,
nec Deum Patrem, nec Verbum ejus, nec Spiritum
ejus, quod Deus unus est, per id quod est,
atque idipsum est, ullo modo esse mutabilem, ac per
hoc multo minus esse visibilem. Quoniam sunt quaedam
quamvis mutabilia, non tamen visibilia, sicut
nostrae cogitationes, et memoriae, et voluntates, et
omnis incorporea creatura: visibile autem quidquam
non est, quod non sit mutabile.
</p>
          </div3>
        </div2>

<div2>
          <head>CAPUT XI.</head>
<p> <hi>Essentia Dei nunquam per se apparuit.
Angelorum ministerio factae divinae Patribus apparitiones.
Objectio ex loquendi modo ducta diluitur.
Apparitionem Dei ipsi Abrahae perinde ac Moysi, per
Angelos factam esse. Idem probatur ex lege data Moysi
per Angelos. Quid dictum in hoc libro, quid dicendum in
sequente.</hi> Quapropter substantia, vel, si melius dicitur,
essentia Dei, ubi pro modulo nostro ex quantulacumque
particulaintelligimus Patrem et Filium et Spiritum
<pb n="0882"/>
sanctum, quandoquidem nulio modo mutabilis est,
nullo modo potest ipsa per semetipsam esse visibilis.</p>
<div3>
            <head>22.</head>
            <p>
 Proinde illa omnia quae Patribus visa sunt,
cum Deus illis secundum suam dispensationem temporibus
congruam praesentaretur, per creaturam facta
esse manifestum est. Et si nos latet quomodo ea
ministris Angelis fecerit, per Angelos tamen esse
facta, non ex nostro sensu dicimus, ne cuiquam videamur
plus sapere; sed sapimus ad temperantiam,
sicut Deus nobis partitus est mensuram fidei <note>(Rom.
XII, 3)</note>, et credimus, propter quod et loquimur <note>(II Cor.
IV, 13)</note>. Exstat enim auctoritas divinarum Scripturarum,
unde mens nostra deviare non debet, nec relicto
solidamento divini eloquii per suspicionum suarum
abrupta praecipitari, ubi nec sensus corporis
regit, nec perspicua ratio veritatis elucet. Apertissime
quippe scriptum est in Epistola ad Hebraeos, cum
dispensatio Novi Testamenti a dispensatione Veteris
Testamenti secundum congruentiam saeculorum ac
temporum distingueretur, non tantum illa visibilia,
sed ipsum etiam sermonem per Angelos factum. Sic
enim dicit: <hi>Ad quem autem Angelorum dixit aliquando:
Sede ad dexteram meam, quo usque ponam inimicos
tuos scabellum pedum tuorum? Nonne omnes sunt ministri
spiritus, ad ministrationem missi, propter eos qui
futuri sunt haereditate possidere salutem <note>(Hebr. I, 13,
14)</note>
            </hi>? Hinc ostendit illa omnia non solum per Angelos
facta, sed etiam propter nos facta, id est, propter
populum Dei, cui promittitur haereditas vitae aeternae.
Sicut ad Corinthios etiam scriptum est: <hi>Omnia haec
in figura contingebant illis; scripta sunt autem ad correptionem
nostram, in quos finis saeculorum obvenit <note>(I Cor. X, 11)</note>
            </hi>.
Deinde quia tunc per Angelos, nunc
autem per Filium sermo factus est, consequenter aperteque
demonstrans: <hi>Propterea,</hi> inquit, <hi>abundantius
oportet attendere nos ea quae audivimus, ne forte defluamus:
si enim qui per Angelos dictus est, sermo factus
est firmus, et omnis praevaricatio et inobedientia justam
accepit mercedis retributionem; quomodo nos effugiemus,
tantam negligentes salutem?</hi> Et quasi quaereres
quam salutem, ut ostenderet se de Novo Testamento
jam dicere, id est, sermone qui non per Angelos, sed
per Dominum factus est: <hi>Quae cum initium accepisset,</hi> 
inquit, <hi>ut enarraretur per Dominum, ab iis qui audierunt,
in nos confirmata est, contestante Deo signis et
portentis, et variis virtutibus, et Spiritus sancti divisionibus
secundum suam voluntatem <note>(Hebr. II, 1-4)</note>
            </hi>.</p>
          </div3>
<div3>
            <head>23.</head>
            <p>
 Sed, ait aliquis, cur ergo scriptum est, <hi>Dixit
Dominus ad Moysen;</hi> et non potius, Dixit Angelus ad
Moysen? Quia cum verba judicis praeco pronuntiat,
non scribitur in gestis, Ille praeco dixit; sed, Ille judex:
sic etiam loquente propheta sancto, etsi dicamus,
Propheta dixit, nihil aliud quam Dominum dixisse
intelligi volumus. Et si dicamus, Dominus dixit,
prophetam non subtrahimus, sed quis per eum dixerit
admonemus. Et illa quidem Scriptura saepe aperit
angelum esse Dominum, quo loquente identidem
<pb n="0883"/>
dicitur, Dominus dixit, sicut jam demonstravimus.
Sed propter eos, qui cum Scriptura illic angelum nominat,
ipsum per se ipsum Filium Dei volunt intelligi,
quia propter annuntiationem paternae ac suae
voluntatis a propheta dictus est angelus: propterea
volui ex hac epistola manifestius testimonium dare,
ubi non dictum est, per Angelum; sed <hi>per Angelos.</hi> </p>
          </div3>
<div3>
            <head>24.</head>
            <p>
 Nam et Stephanus in Actibus Apostolorum eo
more narrat haec, quo etiam in Libris veteribus conscripta
sunt: <hi>Viri fratres et patres, audite,</hi> inquit: <hi>Deus gloriae apparuit Abrahae patri nostro, cum esset in
Mesopotamia 
 <note>(Act. VII, 2)</note>
            </hi>. Ne quis autem arbitraretur
tunc Deum gloriae, per id quod in se ipso est,
cujusquam oculis apparuisse mortalium, in consequentibus
dicit, quod Moysi angelus apparuerit. <hi>Fugit,</hi> 
inquit, <hi>Moyses in verbo isto, et factus est inquilinus in
terra Madian, ubi genuit filios duos. Et completis illic
quadraginta annis, apparuit illi in deserto montis Sina
angelus Domini in flamma ignis in rubo. Moyses autem
videns, mirabatur visum. Qui cum accederet considerare,
facta est vox Domini dicens: Ego sum Deus patrum
tuorum, Deus Abraham, et Deus Isaac, et Deus Jacob.
Tremefactus autem Moyses, non audebat considerare.
Dixitque illi Dominus, Solve calceamentum pedum tuorum <note>(Exod. II, 15-III, 7)</note>
            </hi>,
etc. Hic certe et angelum
et Dominum dicit, eumdemque Deum Abraham, et
Deum Isaac, et Deum Jacob, sicut in Genesi scriptum
est.</p>
          </div3>
<div3>
            <head>25.</head>
            <p>
 An forte quisquam dicturus est quod Moysi
per angelum apparuit Dominus, Abrahae vero per se
ipsum? At hoc a Stephano non quaeramus: ipsum librum
unde Stephanus ista narravit, interrogemus.
Numquid enim quia scriptum est, <hi>Et dixit Dominus
Deus ad Abraham <note>(Gen. XII, 1)</note>
            </hi>; et paulo post, <hi>Et visus
est Dominus Deus Abrahae <note>(Id. XVII, 1)</note>
            </hi>: propterea
ista non per Angelos facta sunt? Cum alio loco similiter
dicat, <hi>Visus est autem ei Deus ad ilicem Mambre,
sedenti ad ostium tabernaculi sui meridie;</hi> et tamen
consequenter adjungat, <hi>Respiciens autem oculis suis
vidit, et ecce tres viri stabant super eum</hi>; de quibus
jam diximus <note>(Id. XVIII, 1, 2)</note>. Quomodo enim poterunt
isti, qui vel a verbis ad intellectum nolunt assurgere,
vel facile se ab intellectu in verba praecipitant,
quomodo poterunt explicare visum esse Deum
in viris tribus, nisi eos, sicut etiam consequentia docent,
angelos fuisse fateantur? An quia non dictum
est, Angelus ei locutus est, vel, apparuit; propterea
dicere audebunt, Moysi quidem illam visionem ac
vocem per angelum factam, quia ita scriptum est;
Abrahae autem, quia commemoratio angeli non est
facta, per substantiam suam Deum apparuisse atque
sonuisse? Quid quod nec apud Abraham de angelo tacitum
est? Nam ita legitur, cum immolandus filius
ejus praeciperetur: <hi>Et factum est post haec verba, tentavit
Deus Abraham, et dixit ad eum: Abraham, Abraham.
<pb n="0884"/>
Et ille dixit: Ecce ego. Et dixit ei: Accipe filium
tuum dilectum, quem diligis, Isaac, et vade in terram
excelsam, et offer eum ibi in holocaustum super unum
montium quem tibi dixero.</hi> Certe hic Deus, non angelus,
commemoratus est. Paulo post vero ita se habet
Scriptura: <hi>Extendens autem Abraham manum suam,
sumpsit gladium, occidere filium suum. Et vocavit eum
angelus Domini de coelo, et dixit ei: Abraham, Abraham.
Et dixit: Ecce ego. Et dixit: Ne injicias manum
tuam super puerum, neque facias ei quidquam.</hi> Quid ad
hoc respondetur? An dicturi sunt Deum jussisse ut
occideretur Isaac, et angelum prohibuisse; porro
ipsum patrem adversum Dei praeceptum, qui jusserat
ut occideret, obtemperasse angelo ut parceret? Ridendus
et abjiciendus hic sensus est. Sed neque huic
tam crasso et abjecto ullum locum Scriptura esse
permittit, continuo subjungens: <hi>Nunc enim cognovi
quia times Deum tu, et non pepercisti filio tuo dilecto
propter me.</hi> Quid est, <hi>propter me;</hi> nisi propter eum
qui occidi jusserat? Idem igitur Deus Abrahae qui angelus,
an potius per angelum Deus? Accipe sequentia:
certe jam hic angelus manifestissime expressus est;
attende tamen quid contexatur: <hi>Respiciens Abraham
oculis suis vidit, et ecce aries unus tenebatur in arbore
sabech cornibus; et abiit Abraham, et accepit arietem,
et obtulit eum holocaustum pro Isaac filio suo. Et cognominavit
Abraham nomen loci illius, Dominus vidit,
ut dicant hodie quod in monte Dominus visus est:</hi> sicut
paulo ante quod dixit Deus per angelum, <hi>Nunc enim
cognovi quia times Deum;</hi> non quia tunc Deus cognovisse
intelligendus est, sed egisse ut per Deum ipse
Abraham cognosceret quantas haberet vires cordis ad
obediendum Deo usque ad immolationem unici filii:
illo modo locutionis quo significatur per efficientem
id quod efficitur, sicut dicitur frigus pigrum, quod
pigros facit; ut ideo cognovisse diceretur, quia ipsum
Abraham cognoscere fecerat, quem poterat latere fidei
suae firmitas, nisi tali experimento probaretur.
Ita et hic cognominavit Abraham nomen loci illius, <hi>Dominus vidit:</hi> 
 id est, quod videri se fecit. Nam continuo
secutus ait, <hi>Ut dicant hodie quod in monte Dominus
visus est.</hi> Ecce idem angelus Dominus dicitur:
quare, nisi quia per angelum Dominus? Jam vero in
eo quod sequitur, prophetice omnino loquitur angelus,
et prorsus aperit quod per angelum Deus loquatur. <hi>Et vocavit,</hi> 
 inquit, <hi>angelus Domini Abraham iterum
de coelo, dicens: Per me juravi, dicit Dominus, pro
eo quod fecisti hoc verbum, et non pepercisti filio tuo
dilecto propter me <note>(Id. XXII)</note>
            </hi>, etc. Haec certe verba, ut
dicat ille per quem loquitur Dominus, <hi>Haec dicit Dominus,</hi> 
etiam Prophetae solent habere. An Filius Dei
de Patre ait, <hi>Dicit Dominus,</hi> et ipse est ille Angelus
Patris? Quid ergo? de illis tribus viris nonne respiciunt
quomodo urgeantur, qui visi sunt Abrahae, cum
praedictum esset, <hi>Visus est ei Dominus?</hi> An quia viri
dicti sunt, non erant Angeli? Danielem legant dicentem, <hi>Ecce vir Gabriel 
 <note>(Dan. IX, 21)</note>
            </hi>.
<pb n="0885"/>
</p>
          </div3>
<div3>
            <head>26. </head>
            <p>
Sed quid ultra differimus ora eorum evidentissimo
atque gravissimo alio documento oppilare, ubi
non angelus singulariter, nec viri pluraliter, sed
omnino Angeli dicuntur, per quos sermo non quilibet
factus, sed lex ipsa data manifestissime ostenditur,
quam certe nullus fidelium dubitat Deum dedisse
Moysi ad subjugandum populum Israel, sed tamen
per Angelos datam? Ita Stephanus loquitur: <hi>Dura
cervice,</hi> inquit, <hi>et non circumcisi corde et auribus, vos
semper Spiritui sancto restitistis, sicut et patres vestri.
Quem Prophetarum non persecuti sunt patres vestri?
Et occiderunt eos qui praenuntiabant de adventu Justi,
cujus nunc vos proditores et interfectores fuistis, qui accepistis
legem in edictis Angelorum, nec custodistis <note>(Act. VII, 51-53)</note>
            </hi>.
Quid hoc evidentius? quid tanta auctoritate
robustius? In edictis quidem Angelorum lex
illi populo data est: sed Domini Jesu Christi per eam
disponebatur et praenuntiabatur adventus; et ipse tanquam
Verbum Dei miro et ineffabili modo erat in
Angelis, in quorum edictis lex ipsa dabatur. Unde
dicit in Evangelio, <hi>Si crederetis Moysi, crederetis et
mihi; de me enim ille scripsit <note>(Joan. V, 46)</note>
            </hi>. Per Angelos
ergo tunc Dominus loquebatur, per Angelos
Filius Dei, mediator Dei et hominum futurus ex semine
Abrahae suum disponebat adventum, ut inveniret
a quibus reciperetur, confitentes se reos, quos lex
non impleta fecerat transgressores. Unde et Apostolus
ad Galatas dicit, <hi>Quid ergo lex? Transgressionis
gratia posita est</hi>, <hi>donec veniret semen cui promissum
est, dispositum per Angelos in manu Mediatoris (Galat
III, 19)</hi>: hoc est dispositum per Angelos in manu
sua. Non enim natus est per conditionem, sed per
potestatem. Quod autem non aliquem ex Angelis dicit
mediatorem, sed ipsum Dominum Jesum Christum,
in quantum homo fieri dignatus est, habes alio loco: <hi>Unus,</hi> 
 inquit, <hi>Deus, et unus mediator Dei et hominum,
homo Christus Jesus <note>(I Tim. II, 5)</note>
            </hi>. Hinc illud Pascha
in interfectione agni <note>(Exod. XII)</note>: hinc illa omnia quae
<pb n="0886"/>
de Christo venturo in carne atque passuro, sed et
resurrecturo in lege figurantur, quae data est in edictis
Angelorum, in quibus Angelis erat utique et Pater,
et Filius, et Spiritus sanctus; et aliquando Pater,
aliquando Filius, aliquando Spiritus sanctus, aliquando
sine ulla distinctione personae Deus per illos
figurabatur, etsi visibilibus et sensibilibus formis apparens,
per creaturam tamen suam, non per substantiam,
cui videndae corda mundantur per haec omnia
quae oculis videntur et auribus audiuntur.</p>
          </div3>
<div3>
            <head>27.</head>
            <p>
 Sed jam satis, quantum existimo, pro captu
nostro disputatum et demonstratum est, quod in hoc
libro susceperamus ostendere: constititque et probabilitate
rationis quantum homo vel potius quantum
ego potui, et firmitate auctoritatis quantum de Scripturis
sanctis divina eloquia patuerunt, quod antiquis
patribus nostris ante incarnationem Salvatoris, cum
Deus apparere dicebatur, voces illae ac species corporales
per Angelos factae sunt; sive ipsis loquentibus
vel agentibus aliquid ex persona Dei, sicut etiam Prophetas
solere ostendimus; sive assumentibus ex creatura
quod ipsi non essent, ubi Deus figurate demonstraretur
hominibus; quod genus significationum nec
Prophetas omisisse, multis exemplis docet Scriptura.
Superest igitur jam ut videamus, cum et nato per
virginem Domino, et corporali specie sicut columba
descendente Spiritu sancto <note>(Matth. III, 16)</note>, visisque
igneis linguis sonitu facto de coelo die Pentecostes
post ascensionem Domini <note>(Act. II, 1-4)</note>, non ipsum
Dei Verbum per substantiam suam qua Patri aequale
atque coaeternum est, nec Spiritus Patris et Filii per
suam substantiam qua et ipse utrisque aequalis atque
coaeternus est, sed utique creatura quae illis modis
formari et existere potuit corporeis atque mortalibus
sensibus apparuerit, quid inter illas demonstrationes
et has proprietates Filii Dei et Spiritus sancti, quamvis
per creaturam visibilem factas, intersit: quod ab
alio volumine commodius ordiemur.
</p>
          </div3>
        </div2>
      </div1>

<div1>
        <head> <hi>LIBER QUARTUS.</hi> Explicat ad quid missus sit Filius Dei: Christo videlicet pro peccatoribus moriente persuadendum nobis fuisse imprimis et quantum nos dilexerit Deus, et quales dilexerit. Opportune etiam ut ad contemplandum Deum et cohaerendum Deo mundaremur, verbum in carne venisse. Ipsius morte una et simplici duplicem nostram solutam esse; ubi edisserit quemadmodum simplum Salvatoris nostri duplo nostro concinat ad salutem, et de perfectione numeri senarii, in quem numerum ipsa simpli ad duplum ratio deducitur, fusius agit. Docet colligi omnes ex multis in unum per unum mediatorem vitae Christum, per quem solum vera fit animae purgatio. Caeterum Filium Dei, quanquam missione factus sit minor propter formam servi quam suscepit, non tamen ideo nunorem Patre secundum formam Dei quia ab ipso missus est: eamdemque de Spiritus sancti missione rationem esse demonstrat.</head>
<div2>
          <head>PROOEMIUM.</head>
<div3>
            <head>1.</head>
            <p>
 <hi>Scientia Dei a Deo petenda.</hi> Scientiam
<pb n="0885"/>terrestrium coelestiumque rerum magni aestimare
solet genus humanum: in quo profecto meliores sunt
qui huic scientiae praeponunt nosse semetipsos; laudabiliorque
est animus cui nota est vel infirmitas sua, quam
qui ea non respecta, vias siderum scrutatur etiam
cogniturus, aut qui jam cognitas tenet, ignorans ipse
qua ingrediatur ad salutem ad firmitatem suam. Qui
<pb n="0886"/>
vero jam evigilavit in Deum, Spiritus sancti calore
excitatus, atque in ejus amore coram se viluit, ad
eumque intrare volens nec valens, eoque sibi lucente
attendit in se, invenitque se, suamque aegritudinem
illius munditiae contemperari non posse cognovit;
flere dulce habet, cumque deprecari, ut etiam atque
etiam miscreatur, donec exuat totam miseriam, et
precari cum fiducia, jam accepto gratuito pignore salotis,
<pb n="0887"/>
per ejus unicum Salvatorem hominis et illuminatorem:
hunc ita agentem et dolentem scientia
non inflat, quia charitas aedificat <note>(I Cor. VIII, 1)</note>;
praeposuit enim scientiam scientiae, praeposuit scire
infirmitatem suam, magis quam scire mundi moenia,
fundamenta terrarum, et fastigia coelorum: et hanc
apponendo scientiam, apposuit dolorem <note>(Eccle. I, 18)</note>;
dolorem peregrinationis suae ex desiderio patriae suae,
et conditoris ejus beati Dei sui. In hoc genere hominum,
in familia Christi tui, Domine Deus meus, si
inter pauperes tuos gemo, da mihi de pane tuo respondere
hominibus qui non esuriunt et sitiunt justitiam <note>(Matth. V, 6)</note>,
sed satiati sunt et abundant. Satiavit
autem illos phantasma eorum, non veritas tua,
quam repellendo resiliunt, et in suam vanitatem cadunt.
Ego certe sentio quam multa figmenta pariat
cor humanum: et quid est cor meum, nisi cor humanum?
Sed hoc oro Deum cordis mei, ut nihil ex
eis figmentis pro solido vero eructuem in has litteras,
sed inde veniat in eas quidquid per me venire potuerit,
unde mihi, quamvis projecto a facie oculorum
suorum <note>(Psal. XXX, 23)</note>, et de longinquo redire conanti,
per viam quam stravit humanitate divinitas
Unigeniti sui, aura veritatis ejus aspergitur. Quam in
tantum licet mutabilis haurio, in quantum in ea nihil
mutabile video, nec locis et temporibus, sicut corpora;
nec solis temporibus et quasi locis, sicut spirituum
nostrorum cogitationes; nec solis temporibus,
et nulla vel imagine locorum, sicut quaedam nostrarum
mentium ratiocinationes. Omnino enim Dei essentia,
qua est, nihil mutabile habet, nec in aeternitate, nec
in veritate, nec in voluntate: quia aeterna ibi est veritas,
aeterna charitas; et vera ibi est charitas, vera
aeternitas; et chara ibi est aeternitas, chara veritas.
</p>
          </div3>
        </div2>

<div2>
          <head>CAPUT PRIMUM.</head>
<div3>
            <head>2.</head>
            <p>
 <hi>Per agnitionem infirmitatis
nostrae perficimur. Verbum incarnatum tenebras
nostras pellit.</hi> Sed quoniam exsulavimus ab incommutabili
gaudio, nec tamen inde praecisi atque abrupti
sumus, ut non etiam in istis mutabilibus et temporalibus
aeternitatem, veritatem, beatitudinem quaereremus
(nec mori enim, nec falli, nec perturbari volumus);
missa sunt nobis divinitus visa congrua
peregrinationi nostrae, quibus admoneremur non hic
esse quod quaerimus, sed illuc ab ista esse redeundum,
unde nisi penderemus, hic ea non quaereremus.
Ac primum nobis persuadendum fuit, quantum nos
diligeret Deus, ne desperatione non auderemus erigi
in eum. Quales autem dilexerit, ostendi oportebat,
ne tanquam de meritis nostris superbientes, magis ab
eo resiliremus et in nostra fortitudine magis deficeremus:
ac per hoc egit nobiscum, ut per ejus fortitudinem
potius proficeremus, atque ita in infirmitate
humilitatis perficeretur virtus charitatis. Hoc significat
in Psalmo, ubi ait: <hi>Pluviam voluntariam segregans,
<pb n="0888"/>
Deus, haereditati tuae; et infirmata est, tu vero
perfecisti eam <note>(Psal. LXVII, 10)</note>
            </hi>. Pluviam quippe voluntariam
nonnisi gratiam vult intelligi, non meritis
redditam, sed gratis datam, unde et gratia nominatur:
dedit enim eam, non quia digni eramus, sed quia
voluit. Hoc cognoscentes, non fidentes in nobis erimus;
et hoc est infirmari. Ipse vero perficit nos, qui
etiam Paulo apostolo dixit: <hi>Sufficit tibi gratia mea;
nam virtus in infirmitate perficitur <note>(II Cor. XII, 9)</note>
            </hi>.
Persuadendum ergo erat homini quantum nos dilexerit
Deus, et quales dilexerit: quantum, ne desperaremus;
quales, ne superbiremus. Hunc locum Apostolus pernecessarium
sic explicat: <hi>Commendat autem,</hi> inquit, <hi>suam charitatem Deus in nobis, quoniam cum adhuc
peccatores essemus, Christus pro nobis mortuus est;
multo magis justificati nunc in sanguine ipsius, salvi
erimus ab ira per ipsum. Si enim cum inimici essemus,
reconciliati sumus Deo per mortem Filii ejus; multo
magis reconciliati salvi erimus in vita ipsius 
 <note>(Rom. V,
8-10)</note>
            </hi>. Item alio loco: <hi>Quid ergo,</hi> inquit, <hi>dicemus ad
haec? Si Deus pro nobis, quis contra nos? Qui proprio
Filio non pepercit, sed pro nobis omnibus tradidit illum,
quomodo non et cum illo nobis omnia donavit <note>(Id. VII,
31, 32)</note>
            </hi>? Quod autem factum nobis annuntiatur, hoc
futurum ostendebatur et antiquis justis, ut per eamdem
fidem etiam ipsi humiliati infirmarentur, et infirmati
perficerentur.</p>
          </div3>
<div3>
            <head>3.</head>
            <p>
 Quia igitur unum Verbum Dei est, per quod facta
sunt omnia, quod est incommutabilis veritas, ibi principaliter
 atque incommutabiliter sunt omnia simul;
non solum quae nunc sunt in hac universa creatura,
verum etiam quae fuerunt et quae futura sunt. Ibi autem
nec fuerunt, nec futura sunt, sed tantummodo
sunt; et omnia vita sunt, et omnia unum sunt, et
magis unum est et una vita est. Sic enim omnia per
ipsum facta sunt, ut quidquid factum est in his, in
illo vita sit, et facta non sit: quia <hi>in principio</hi> non
factum est Verbum, sed <hi>erat Verbum apud Deum, et
Deus erat Verbum,</hi> et <hi>omnia per ipsum facta sunt;</hi> nec
per ipsum omnia facta essent, nisi ipsum esset ante
omnia, factumque non esset. In iis autem quae per
ipsum facta sunt, etiam corpus quod vita non est, per
ipsum non fieret, nisi in illo, antequam fieret, vita
esset. <hi>Quod</hi> enim <hi>factum est,</hi> jam <hi>in illo vita erat,</hi> et
non qualiscumque vita: nam et anima vita est corporis,
sed et haec facta est, quia mutabilis est; et
per quid facta est, nisi per Dei Verbum incommutabile? <hi>Omnia</hi> 
 enim <hi>per ipsum facta sunt, et
sine ipso factum est nihil. Quod</hi> ergo <hi>factum est,</hi> jam <hi>in illo vita erat,</hi> 
 et non qualiscumque vita, sed <hi>vita
erat lux hominum:</hi> lux utique rationalium mentium,
per quas homines a pecoribus differunt, et ideo sunt
homines. Non ergo lux corporea, quae lux est carnium,
sive de coelo fulgeat, sive terrenis ignibus accendatur,
nec humanarum tantum carnium, sed etiam
belluinarum et usque ad minutissimos quoque vermiculos.
Omnia enim haec vident istam lucem: at illa
<pb n="0889"/>
vita lux hominum erat; nec longe posita ab unoquoque
nostrum: in illa enim vivimus, et movemur, et
sumus <note>(Act. XVII, 27, 28)</note>.
</p>
          </div3>
        </div2>

<div2>
          <head>CAPUT II.</head>
<div3>
            <head>4.</head>
            <p>
 <hi>Quomodo per Verbum incarnatum
reddimur habiles percipiendae veritati.--Sed lux in tenebris
lucet, et tenebrae eam non comprehenderunt.</hi> Tenebrae
autem sunt stultae mentes hominum, prava cupiditate
atque infidelitate caecatae. Has ut curaret atque
sanaret <hi>Verbum,</hi> per quod facta sunt omnia, <hi>caro factum est, et habitavit in nobis 
 <note>(Joan. I, 1-14)</note>
            </hi>.
Illuminatio quippe nostra participatio Verbi est, illius
scilicet vitae quae lux est hominum. Huic autem
participationi prorsus inhabiles, et minus idonei eramus,
propter immunditiam peccatorum. Mundandi
ergo eramus. Porro iniquorum et superborum una
mundatio est sanguis justi, et humilitas Dei: ut ad
contemplandum Deum quod natura non sumus, per
eum mundaremur factum quod natura sumus, et quod
peccato non sumus. Deus enim natura non sumus:
homines natura sumus, justi peccato non sumus.
Deus itaque factus homo justus, intercessit Deo pro
homine peccatore. Non enim congruit peccator justo,
sed congruit homini homo. Adjungens ergo nobis
similitudinem humanitatis suae, abstulit dissimilitudinem
 iniquitatis nostrae: et factus particeps mortalitatis
nostrae, fecit nos participes divinitatis suae.
Merito quippe mors peccatoris veniens ex damnationis
necessitate, soluta est per mortem justi venientem
ex misericordiae voluntate, dum simplum ejus
congruit duplo nostro. Haec enim congrueniia, sive
convenientia, vel concinentia, vel consonantia, vel
si quid commodius dicitur, quod unum est ad duo,
in omni compaginatione. vel, si melius dicitur, coaptatione
creaturae, valet plurimum. Hanc enim coaptationem,
sicut mihi nunc occurrit, dicere volui,
quam Graeci <foreign xml:lang="greek">ἁρμονὶαν</foreign> vocant. Neque nunc locus est,
ut ostendam quantum valeat consonantia simpli ad
duplum, quae maxima in nobis reperitur, et sic nobis
insita naturaliter, (a quo utique, nisi ab eo qui
nos creavit?) ut nec imperiti possint eam non sentire,
sive ipsi cantantes, sive alios audientes: per hanc
quippe voces acutiores gravioresque concordant, ita
ut quisquis ab ea dissonuerit, non scientiam, cujus
expertes sunt plurimi, sed ipsum sensum auditus nostri
vehementer offendat. Sed hoc ut demonstretur,
longo sermone opus est: ipsis autem auribus exhiberi
potest ab eo qui novit in regulari monochordo.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Una mors et resurrectio corporis
Christi, duplici nostrae morti ac resurrectioni corporis
et animae concinit ad salutem. Duplae morti nostrae
quomodo simpla mors Christi impensa.</hi> Verum quod instat
in praesentia, quantum donat Deus, edisserendum
est quemadmodum simplum Domini et Salvatoris
nostri Jesu Christi duplo nostro congruat, et quodam
<pb n="0890"/>
modo concinat ad salutem. Nos certe, quod nemo
christianus ambigit, et anima et corpore mortui
sumus: anima, propter peccatum; corpore, propter
poenam peccati, ac per hoc et corpore propter peccatum.
Utrique autem rei nostrae, id est, et animae et
corpori, medicina et resurrectione opus erat, ut in
melius renovaretur quod erat in deterius commutatum.
Mors autem animae impietas est; et mors corporis,
corruptibilitas, per quam fit et animae a corpore
abscessus. Sicut enim anima Deo deserente, sic
corpus anima deserente moritur: unde illa fit insipiens;
hoc, exanime. Resuscitatur enim anima per
poenitentiam, et in corpore adhuc mortali renovatio
vitae inchoatur a fide; qua creditur in cum qui justificat
impium <note>(Rom. IV, 5)</note>, bonisque moribus augetur
et roboratur de die in diem, cum magis magisque
renovatur interior homo <note>(II Cor. IV, 16)</note>. Corpus vero
tanquam homo exterior, quanto est haec vita diuturnior,
tanto magis magisque corrumpitur, vel aetate,
vel morbo, vel variis afflictionibus, donec veniat
ad ultimam quae ab omnibus mors vocatur. Ejus
autem resurrectio differtur in finem; cum et ipsa justificatio
nostra perficietur ineffabiliter. Tunc enim
similes ei erimus, quoniam videbimus cum sicuti est <note>(I Joan. III, 2)</note>.
Nunc vero quamdiu corpus quod
corrumpitur aggravat animam <note>(Sap. IX, 15)</note>, et vita
humana super terram tota tentatio est <note>(Job VII, 1)</note>,
non justificabitur in conspectu ejus omnis vivens <note>(Psal. CXLII, 2)</note>,
in comparatione justitiae qua aequabimur
Angelis, et gloriae quae revelabitur in nobis.
De morte autem animae a morte corporis distinguenda,
quid plura documenta commemorem; cum Dominus
in una sententia evangelica utramque mortem cuivis
facile discernendam posuerit, ubi ait: <hi>Sine mortuos
sepelire mortuos suos <note>(Matth. VIII, 22)</note>
            </hi>? Sepeliendum
quippe corpus mortuum erat: sepultores autem ejus
per infidelitatis impietatem in anima mortuos intelligi
voluit, quales excitantur cum dicitur, <hi>Surge, qui
dormis, et exsurge a mortuis, et illuminabit te Christus <note>(Ephes. V, 14)</note>
            </hi>.
Detestatur autem quamdam mortem
Apostolus, dicens de vidua: <hi>Quae autem in deliciis
agit, vivens mortua est <note>(I Tim. V, 6)</note>
            </hi>. Anima igitur
jam pia, quae fuit impia, propter justitiam fidei dicitur
ex morte revixisse atque vivere. Corpus autem
non tantum moriturum propter animae abscessum qui
futurus est, sed propter tantam infirmitatem carnis
et sanguinis, quodam in loco in Scripturis etiam
mortuum dicitur, loquente Apostolo: <hi>Corpus quidem,</hi> 
inquit <hi>mortuum est propter peccatum, spiritus autem
vita est propter justitiam.</hi> Haec vita ex fide facta est;
quoniam justus ex fide vivit <note>(Rom. I, 17)</note>. Sed quid
sequitur? <hi>Si autem Spiritus ejus qui suscitavit Jesum
<pb n="0891"/>
a mortuis, habitat in vobis; qui suscitavit Christum Jesum
o mortuis, vivificabit et mortalia corpora vestra
per inhabitantem Spiritum ejus in vobis <note>(Rom. VIII,
10, 11)</note>
            </hi>.</p>
          </div3>
<div3>
            <head>6.</head>
            <p>
 Huic ergo duplae morti nostrae Salvator noster
impendit simplam suam: et ad faciendam utramque
resuscitationem nostram, in sacramento et exemplo
praeposuit et proposuit unam suam. Neque enim fuit
peccator aut impius, ut ei tanquam spiritu mortuo in
interiore homine renovari opus esset, et tanquam
resipiscendo ad vitam justitiae revocari: sed indutus
carne mortali, et sola moriens, sola resurgens, ea
sola nobis ad utrumque concinuit, cum in ea fieret
interioris hominis sacramentum, exterioris exemplum.
Interioris enim hominis nostri sacramento data est illa
vox, pertinens ad mortem animae nostrae significandam,
non solum in Psalmo, verum etiam in cruce: <hi>Deus
meus, Deus meus, utquid me dereliquisti <note>(Psal. XXI, 1,
et Matth. XXVII, 46)</note>
            </hi>? Cui voci congruit Apostolus dicens: <hi>Scientes quia vetus homo noster simul crucifixus
est, ut evacuetur corpus peccati, ut ultra non serviamus
peccato.</hi> 
 Crucifixio quippe interioris hominis poenitentiae
dolores intelliguntur, et continentiae quidam salubris
cruciatus, per quam mortem mors impietatis
perimitur, in qua nos reliquit Deus. Et ideo per talem
crucem evacuatur corpus peccati, ut jam non
exhibeamus membra nostra arma iniquitatis peccato <note>(Rom. VI, 6, 13)</note>.
Quia et interior homo si utique
renovatur de die in diem <note>(II Cor. IV, 16)</note>, profecto
vetus est antequam renovetur. Intus namque agitur
quod idem apostolus dicit: <hi>Exuite vos veterem hominem,
et induite novum.</hi> Quod ita consequenter exponit: <hi>Quapropter deponentes mendacium, loquimini
veritatem 
 <note>(Ephes. IV, 22-25)</note>
            </hi>. Ubi autem deponitur
mendacium, nisi intus, ut inhabitet in monte sancto
Dei qui loquitur veritatem in corde suo <note>(Psal. XIV,
1, 3)</note>? Resurrectio vero corporis Domini ad sacramentum
interioris resurrectionis nostrae pertinere
ostenditur, ubi postquam resurrexit, ait mulieri: <hi>Noli me tangere; nondum enim ascendi ad Patrem
meum 
 <note>(Joan. XX, 17)</note>
            </hi>. Cui mysterio congruit Apostolus
dicens: <hi>Si autem consurrexistis cum Christo, quae
sursum sunt quaerite, ubi Christus est ad dexteram Dei
sedens; quae sursum sunt, sapite <note>(Coloss. III, 1, 2)</note>
            </hi>.
Hoc est enim Christum non tangere, nisi cum ascenderit
ad Patrem, non de Christo sapere carnaliter.
Jam vero ad exemplum mortis exterioris hominis
nostri Dominicae carnis mors pertinet, quia per talem
passionem maxime hortatus est servos suos, ut non
timeant eos qui corpus occidunt, animam autem non
possunt occidere <note>(Matth. X, 28)</note>. Propter quod dicit
Apostolus: <hi>Ut suppleam quae desunt pressurarum
Christi in carne mea <note>(Coloss. I, 24)</note>
            </hi>. Et ad exemplum
resurrectionis exterioris hominis nostri pertinere
invenitur resurrectio corporis Domini, quia discipulis
ait: <hi>Palpate, et videte, quia spiritus carnem et ossa
<pb n="0892"/>
non habet, sicut me videtis habere <note>(Luc. XXIV, 39)</note>
            </hi>. Et
unus ex discipulis etiam cicatrices ejus contrectans,
exclamavit dicens, <hi>Dominus meus, et Deus meus <note>(Joan.
XX, 28)</note>
            </hi>! Et cum illius carnis tota integritas appareret,
demonstratum est in ea quod suos exhortans
dixerat: <hi>Capillus capitis vestri non peribit <note>(Luc. XXI,
18)</note>
            </hi>. Unde enim primo, <hi>Noli me tangere, nondum enim
ascendi ad Patrem meum;</hi> et unde antequam ascendat
ad Patrem a discipulis tangitur, nisi quia illic
insinuabatur interioris hominis sacramentum, hic
praebebatur exterioris exemplum? An forte quisquam
ita est absurdus atque aversus a vero, ut audeat
dicere a viris eum tactum antequam ascenderet; a
mulieribus autem, cum ascendisset? Propter hoc
exemplum futurae nostrae resurrectionis in corpore,
quod praecessit in Domino, dicit Apostolus: <hi>Initium
Christus, deinde qui sunt Christi <note>(I Cor. XV, 23)</note>
            </hi>. De
corporis enim resurrectione illo loco agebatur, propter
quam etiam dicit: <hi>Transfiguravit corpus humilitatis
nostrae conforme corpori gloriae suae <note>(Philipp. III,
21)</note>
            </hi>. Una ergo mors nostri Salvatoris duabus mortibus
nostris saluti fuit. Et una ejus resurrectio duas nobis
resurrectiones praestitit, cum corpus ejus in utraque
re, id est, et in morte et in resurrectione, et sacramento
interioris hominis nostri, et exemplo exterioris,
medicinali quadam convenientia ministratum
est.
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 <hi>Ratio simpli ad duplum ex perfectione
senarii numeri. Senarii perfectio in Scripturis
commendata. Annus senario numero pollet.</hi> Haec autem
ratio simpli ad duplum oritur quidem a ternario
numero; unum quippe ad duo, tria sunt: sed hoc
totum quod dixi, ad senarium pervenit; unum enim
et duo et tria sex fiunt. Qui numerus propterea perfectus
dicitur quia partibus suis completur: habet
enim illas tres, sextam, tertiam, dimidiam; nec nulla
pars alia, quae dici possit quota sit, invenitur in eo.
Sexta ergo ejus unum est; tertia, duo; dimidia, tria.
Unum autem et duo et tria consummant eumdem senarium.
Cujus perfectionem nobis sancta Scriptura
commendat, in eo maxime quod Deus sex diebus
perfecit opera sua, et sexto die factus est homo ad
imaginem Dei <note>(Gen. I, 27)</note>. Et sexta aetate generis
humani, Filius Dei venit et factus est filius hominis,
ut nos reformaret ad imaginem Dei. Ea quippe nunc
aetas agitur, sive milleni anni singulis distribuantur
aetatibus, sive in divinis Litteris memorabiles atque
insignes quasi articulos temporum vestigemus, ut
prima aetas inveniatur ab Adam usque ad Noe, inde
secunda usque ad Abraham: et deinceps, sicut Matthaeus
evangelista distinxit, ab Abraham usque ad
David, a David usque ad transmigrationem in Babyloniam,
atque inde usque ad virginis partum <note>(Matth.
I, 17)</note>. Quae tres aetates conjunctae illis duabus, quinque
faciunt. Proinde sextam inchoavit nativitas Domini,
quae nunc agitur usque ad occultum temporis
finem. Hunc senarium numerum quamdam temporis
gerere figuram, etiam in illa ratione tripartitae distributionis
<pb n="0893"/>
agnoscimus, qua unum tempus computamus
ante Legem; alterum, sub Lege; tertium, sub
gratia. In quo tempore sacramentum renovationis
accepimus: ut in fine temporis etiam resurrectione
carnis omni ex parte renovati, ab universa, non solum
animae, verum etiam corporis infirmitate sanemur.
Unde intelligitur illa mulier in typo Ecclesiae a
Domino sanata et erecta, quam curvaverat infirmitas
alligante satana. De talibus enim occultis hostibus
plangit illa vox Psalmi: <hi>Curvaverunt animam meam <note>(Psal. LVI, 7)</note>
            </hi>.
Haec autem mulier decem et octo annos
habebat in infirmitate, quod est ter seni. Menses autem
annorum decem et octo inveniuntur in numero
solidi quadrati senarii, quod est sexies seni, et hoc
sexies. Juxta quippe est in eodem Evangelii loco,
arbor quoque illa ficulnea, cujus miseram sterilitatem
etiam tertius annus arguebat. Sed ita pro illa
intercessum est, ut dimitteretur illo anno, ut si fructum
ferret, bene; sin aliter, excideretur <note>(Luc. XIII,
6 17)</note>. Nam et tres anni ad eamdem tripartitam
distributionem pertinent, et menses trium annorum
quadratum senarium faciunt, quod est sexies
seni.</p>
          </div3>
<div3>
            <head>8.</head>
            <p>
 Annus etiam unus, si duodecim menses integri
considerentur, quos triceni dies complent (talem
quippe mensem veteres observaverunt, quem circuitus
lunaris ostendit), senario numero pollet. Quod
enim valent sex in primo ordine numerorum, qui
constat ex unis ut perveniatur ad decem; hoc valent
sexaginta in secundo ordine, qui constat ex denis ut
perveniatur ad centum. Sexagenarius ergo numerus
dierum, sexta pars anni est. Proinde per senarium
primi versus multiplicatur, tanquam senarius secundi
versus, et fiunt sexies sexageni, trecenti et
sexaginta dies, qui sunt integri duodecim menses.
Sed quoniam sicut mensem circuitus lunae ostendit
hominibus, sic annus circuitu solis animadversus est;
restant autem quinque dies et quadrans diei, ut sol
impleat cursum suum annumque concludat: quatuor
enim quadrantes faciunt unum diem, quem necesse
est intercalari excurso quadriennio, quod bissextum
vocant, ne temporum ordo turbetur: etiam ipsos dies
quinque et quadrantem si consideremus, senarius
numerus in eis plurimum valet. Primum, quia sicut
fieri solet ut a parte totum computetur, non sunt jam
dies quinque, sed potius sex, ut quadrans ille accipiatur
pro die. Deinde, quia in ipsis quinque diebus
sexta pars mensis est: ipse autem quadrans sex horas
habet. Totus enim dies, id est, cum sua nocte,
viginti quatuor horae sunt, quarum pars quarta, quae
est quadrans diei, sex horae inveniuntur: ita in anni
cursu senarius numerus plurimum valet.
</p>
          </div3>
        </div2>

<div2>
          <head>CAPUT V.</head>
<div3>
            <head>9.</head>
            <p>
 <hi>Senarius item in aedificatione
corporis Christi ac templi Jerosolymitani commendatus.</hi> 
Nec immerito in aedificatione corporis Dominici, in
cujus figura templum a Judaeis destructum triduo se
resuscitaturum esse dicebat, numerus ipse senarius
<pb n="0894"/>
pro anno positus intelligitur. Dixerunt enim: <hi>Quadraginta
et sex annis aedificatum est templum.</hi> Et quadragies
sexies seni, fiunt ducenti septuaginta sex
Qui numerus dierum complet novem menses et sex
dies, qui tanquam decem menses parientibus feminis
imputantur: non quia omnes ad sextum diem post
nonum mensem perveniunt, sed quia ipsa perfectio
corporis Domini tot diebus ad partum perducta comperitur,
sicut a majoribus traditum suscipiens Ecclesiae
custodit auctoritas. Octavo enim calendas aprilis
conceptus creditur, quo et passus: ita monumento
novo quo sepultus est, ubi nullus erat mortuorum
positus <note>(Joan. XIX, 41, 42)</note>, nec ante, nec postea,
congruit uterus virginis quo conceptus est, ubi nullus
seminatus est mortalium. Natus autem traditur octavo
calendas januarias. Ab illo ergo die usque ad istum
computati, ducenti septuaginta et sex reperiuntur
dies, qui senarium numerum quadragies sexies habent.
Quo numero annorum templum aedificatum est,
quia eo numero senariorum corpus Domini perfectum
est, quod mortis passione destructum, triduo resuscitavit. <hi>Dicebat</hi> 
 enim hoc <hi>de templo corporis sui <note>(Id.
II, 19-21)</note>
            </hi>, sicut evidentissimo et robustissimo Evangelii
testimonio declaratur, quo ait: <hi>Sicut fuit Jonas
in ventre ceti tribus diebus, et tribus noctibus; sic erit
Filius hominis in corde terrae tribus diebus, et tribus
noctibus <note>(Matth. XII, 40)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<div3>
            <head>10.</head>
            <p>
 <hi>Triduum resurrectionis, in quo
etiam apparet ratio simpli ad duplum.</hi> Ipsum autem
triduum non totum et plenum fuisse, Scriptura testis
est: sed primus dies a parte extrema totus annumeratus
est; dies vero tertius a parte prima, et ipse
totus; medius autem inter eos, id est, secundus dies
absolute totus viginti quatuor horis suis, duodecim
nocturnis et duodecim diurnis. Crucifixus est enim
primo Judaeorum vocibus hora tertia, cum esset dies
sexta sabbati. Deinde in ipsa cruce suspensus est
hora sexta, et spiritum tradidit hora nona <note>(Id. XXVII,
23-50)</note>. Sepultus est autem <hi>cum jam sero factum esset,</hi> 
sicut sese habent verba Evangelii <note>(Marc. XV, 42-46)</note>;
quod intelligitur, in fine diei. Undelibet ergo incipias,
etiam si alia ratio reddi potest, quomodo non sit
contra Evangelium Joannis <note>(Joan. XIX, 14)</note>, ut hora
tertia ligno suspensus intelligatur; totum diem primum
non comprehendis. Ergo a parte extrema totus
computabitur, sicut tertius a parte prima. Nox enim
usque ad diluculum, quo Domini resurrectio declarata
est, ad tertium diem pertinet: quia Deus qui dixit de
tenebris lucem clarescere <note>(II Cor. IV, 6)</note>, ut per gratiam
Novi Testamenti et participationem resurrectionis
Christi audiremus, <hi>Fuistis enim aliquando tenebrae
nunc autem lux in Domino <note>(Ephes. V, 8)</note>
            </hi>; insinuat
nobis quodam modo quod a nocte dies sumat initium.
Sicut enim primi dies propter futurum hominis lapsum
a luce in noctem <note>(Gen. I, 4, 5)</note>; ita isti propter
hominis reparationem a tenebris ad lucem computantur.
Ab hora ergo mortis usque ad diluculum resurrectionis
<pb n="0895"/>
horae sunt quadraginta, ut etiam ipsa hora
nona connumeretur. Cui numero congruit etiam vita
ejus super terram post resurrectionem in quadraginta
diebus. Et est iste numerus frequentissimus in Scripturis
ad insinuandum mysterium perfectionis in
quadripartito mundo. Habent enim quamdam perfectionem
decem, et ea quater multiplicata faciunt
quadraginta. A vespere autem sepulturae usque ad
diluculum resurrectionis triginta sex horae sunt, qui
est quadratus senarius. Refertur autem ad illam rationem
simpli ad duplum, ubi est coaptationis maxima
consonantia. Duodecim enim ad viginti quatuor
simplo ad duplum conveniunt, et fiunt triginta sex:
nox tota cum die toto et nocte tota, neque hoc sine
illo sacramento quod supra memoravi. Non absurde
quippe spiritum diei comparamus; corpus autem,
nocti. Dominicum enim corpus in morte ac resurrectione,
et spiritus nostri figuram, et corporis gerebat
exemplum. Etiam sic ergo apparet illa ratio simpli
ad duplum in horis triginta sex, cum duodecim conferuntur
ad viginti quatuor. Et horum quidem numerorum
causas, cur in Scripturis sanctis positi sint,
potest alius alias indagare, vel quibus istae quas ego
reddidi, praeponendae sint, vel aeque probabiles, vel
istis etiam probabiliores: frustra tamen eos esse in
Scripturis positos, et nullas causas esse mysticas cur
illic isti numeri commemorentur, nemo tam stultus
ineptusque contenderit. Ego autem quas reddidi, vel
ex Ecclesiae auctoritate a majoribus traditas, vel ex
divinarum testimonio Scripturarum, vel ex ratione
numerorum similitudinumque collegi. Contra rationem
nemo sobrius, contra Scripturas nemo christianus,
contra Ecclesiam nemo pacificus senserit.
</p>
          </div3>
        </div2>

<div2>
          <head>CAPUT VII.</head>
<div3>
            <head>11.</head>
            <p>
 <hi>Quomodo per unum Mediatorem
ex multis colligamur in unum.</hi> Hoc sacramentum, hoc
sacrificium, hic sacerdos, hic Deus, antequam missus
veniret, factus ex femina, omnia quae sacrate atque
mystice patribus nostris per angelica miracula
apparuerunt, sive quae per ipsos facta sunt, similitudines
hujus fuerunt, ut omnis creatura factis quodam
modo loqueretur unum futurum in quo esset salus
universorum a morte reparandorum. Quia enim ab
uno vero Deo et summo per impietatis iniquitatem
resilientes et dissonantes defluxeramus, et evanueramus
in multa, discissi per multa et inhaerentes in
multis: oportebat nutu et imperio Dei miserantis, ut
ipsa multa venturum conclamarent unum; et a multis
conclamatus veniret unus, et multa contestarentur
venisse unum; et a multis exonerati veniremus ad
unum, et multis peccatis in anima mortui, et propter
peccatum in carne morituri, amaremus sine peccato
mortuum in carne pro nobis unum; et in resuscitatum
credentes, et cum illo per fidem spiritu resurgentes,
justificaremur in uno justo facti unum: nec in ipsa
carne nos resurrecturos desperaremus, cum multa
membra intueremur praecessisse nos caput unum; in
quo nunc per fidem mundati, et tunc per speciem
<pb n="0896"/>
redintegrati, et per Mediatorem Deo reconciliati haereamus
uni, fruamur uno, permaneamus unum.
</p>
          </div3>
        </div2>

<div2>
          <head>CAPUT VIII.</head>
<div3>
            <head>12.</head>
            <p>
 <hi>Quomodo Christus vult omnes
in se unum esse.</hi> Sic ipse Filius Dei, Verbum Dei, et
idem ipse mediator Dei et hominum Filius hominis <note>(I Tim. II, 5)</note>,
aequalis Patri per divinitatis unitatem,
et particeps noster per humanitatis susceptionem,
Patrem interpellans pro nobis per id quod homo erat <note>(Rom. VIII, 34)</note>,
nec tamen tacens quod Deus cum
Patre unum erat, inter caetera ita loquitur: <hi>Non pro
his autem rogo,</hi> inquit, <hi>tantum, sed et pro eis qui credituri
sunt per verbum eorum in me: ut omnes unum
sint, sicut tu Pater in me, et ego in te, ut et ipsi in nobis
unum sint; ut mundus credat, quia tu me misisti.
Et ego claritatem quam dedisti mihi, dedi eis, ut sint
unum, sicut et nos unum sumus <note>(Joan. XVII, 20-22)</note>
            </hi>.
</p>
          </div3>
        </div2>

<div2>
          <head>CAPUT IX.</head>
<p> <hi>Sequitur de eodem argumento.</hi> Non dixit, Ego et ipsi unum; quamvis per id quod
Ecclesiae caput est et corpus ejus Ecclesia <note>(Ephes.
I, 22, 23)</note>, posset dicere, Ego et ipsi, non unum,
sed unus, quia caput et corpus unus est Christus:
sed divinitatem suam consubstantialem Patri ostendens
 <note>(propter quod et alio loco dicit, <hi>Ego et
Pater unum sumus [Joan. X, 30]</hi> )</note>, in suo genere,
hoc est, in ejusdem naturae consubstantiali parilitate,
vult esse suos unum, sed in ipso; quia in
se ipsis non possent, dissociati ab invicem per diversas
voluptates et cupiditates et immunditias peccatorum:
unde mundantur per Mediatorem, ut sint in
illo unum; non tantum per eamdem naturam qua
omnes ex hominibus mortalibus aequales Angelis
fiunt, sed etiam per eamdem in eamdem beatitudinem
conspirantem concordissimam voluntatem, in
unum spiritum quodam modo igne charitatis conflatam.
Ad hoc enim valet quod ait, <hi>Ut sint unum, sicut
et nos unum sumus:</hi> ut quemadmodum Pater et
Filius, non tantum aequalitate substantiae, sed etiam
voluntate unum sunt; ita et ii inter quos et Deum
mediator est Filius, non tantum per id quod ejusdem
naturae sunt, sed etiam per eamdem dilectionis societatem
unum sint. Deinde idipsum quod Mediator est, per
quem reconciliamur Deo, sic indicat, <hi>Ego,</hi> inquit, <hi>in eis,
et tu in me, ut sint consummati in unum <note>(Id. XVII, 23)</note>
            </hi>.</p>
</div2>

<div2>
          <head>CAPUT X.</head>
<div3>
            <head>13.</head>
            <p>
 <hi>Ut Christus mediator vitae, ita
diabolus mediator mortis.</hi> Haec est vera pax, et
cum Creatore nostro nobis firma connexio, purgatis
et reconciliatis per Mediatorem vitae, sicut maculati
et alienati ab eo recesseramus per mediatorem
mortis. Sicut enim diabolus superbus hominem
superbientem perduxit ad mortem; ita Christus
humilis hominem obedientem reduxit ad vitam:
quia sicut ille elatus cecidit, et dejecit consentientem;
sic iste humiliatus surrexit, et erexit credentem. Quia
enim non perverenat diabolus quo ipse perduxerat
<pb n="0897"/>
(mortem quippe spiritus in impietate gestabat, sed
mortem carnis non subierat, quia nec indumentum
susceperat), magnus homini videbatur princeps in
legionibus daemonum, per quos fallaciarum regnum
exercet, sic hominem per elationis typhum, potentiae
quam justitiae cupidiorem, aut per falsam philosophiam
magis inflans; aut per sacra sacrilega irretiens,
in quibus etiam magicae fallaciae, curiosiores superbioresque
animas deceptas illusasque praecipitans,
subditum tenet; pollicens etiam purgationem animae,
per eas quas <foreign xml:lang="greek">τελετάς</foreign> appellant, transfigurando
se in angelum lucis <note>(II Cor. XI, 14)</note> per multiformem
machinationem in signis et prodigiis mendacii.
</p>
          </div3>
        </div2>

<div2>
          <head>CAPUT XI.</head>
<div3>
            <head>14.</head>
            <p>
 <hi>Miracula quae a daemonibus fiunt,
spernenda.</hi> Facile est enim spiritibus nequissimis per
aerea corpora facere multa, quae mirentur animae terrenis
corporibus aggravatae, etiam melioris affectus.
Si enim corpora ipsa terrena nonnullis artibus et
exercitationibus modificata, in spectaculis theatricis
tanta miracula hominibus exhibent, ut ii qui nunquam
viderunt talia, narrata vix credant: quid magnum est
diabolo et angelis ejus, de corporeis elementis per
aerea corpora facere quae caro miretur; aut etiam
occultis inspirationibus ad illudendos humanos sensus
phantasmata imaginum machinari, quibus vigilantes
dormientesve decipiat, vel furentes exagitet? Sed sicut
fieri potest ut homo vita ac moribus melior spectet
nequissimos homines, vel in fune ambulantes,
vel multimodis motibus corporum multa incredibilia
facientes, nec ullo modo facere talia concupiscat, nec
eos propterea sibi praeponendos existimet: sic anima
fidelis et pia, non solum si videat, verum etiam si
propter fragilitatem carnis exhorreat miracula daemonum,
non ideo tamen aut non se posse talia dolebit,
aut ob hoc illos meliores esse judicabit; cum sit
praesertim in societate sanctorum, qui per virtutem
Dei cui cuncta subjecta sunt, et minime fallacia, et
multo majora fecerunt, sive homines, sive Angeli
boni.
</p>
          </div3>
        </div2>

<div2>
          <head>CAPUT XII.</head>
<div3>
            <head>15.</head>
            <p>
 <hi>Diabolus mortis, Christus vitae
mediator.</hi> Nequaquam igitur per sacrilegas similitudines
et impias curiositates et magicas consecrationes
animae purgantur et reconciliantur Deo: quia falsus
mediator non trajicit ad superiora, sed potius obsidens
intercludit viam per affectus, quos tanto maligniores,
quanto superbiores suae societati inspirat; qui non
possunt ad evolandum pennas nutrire virtutum, sed
potius ad demergendum pondera exaggerare vitiorum,
tanto gravius anima ruitura, quanto sibi videtur evecta
sublimius. Proinde, sicut Magi fecerunt divinitus
moniti <note>(Matth. II, 12)</note>, quos ad humilitatem Domini
adorandam stella perduxit; ita et nos, non qua venimus,
sed per aliam viam in patriam redire debemus,
quam rex humilis docuit, et quam rex superbus humili
regi adversarius obsidere non possit. Et nobis enim,
ut adoremus humilem Christum, coeli enarraverunt
<pb n="0898"/>
gloriam Dei, cum in in omnem terram exiit sonus
eorum, et in fines orbis terrae verba eorum <note>(Psal.
XVIII, 2, 5)</note>. Via nobis fuit ad mortem per peccatum in
Adam. <hi>Per unum</hi> quippe <hi>hominem peccatum intravit
in mundum, et per peccatum mors; et ita in omnes homines
pertransiit, in quo omnes peccaverunt <note>(Rom. V,
12)</note>
            </hi>. Hujus viae mediator diabolus fuit, persuasor peccati,
et praecipitator in mortem. Nam et ipse ad operandam
duplam mortem nostram, simplam attulit
suam. Per impietatem namque mortuus est in spiritu,
carne utique mortuus non est: nobis autem et impietatem
persuasit, et per hanc ut in mortem carnis
venire mereremur effecit. Unum ergo appetivimus
iniqua suasione, alterum nos secutum est justa damnatione:
propterea quippe scriptum est, <hi>Deus mortem
non fecit <note>(Sap. 1, 13)</note>
            </hi>, quia causa mortis ipse non fuit;
sed tamen per ejus retributionem justissimam mors
irrogata est peccatori. Sicut supplicium judex irrogat
reo, causa tamen supplicii non est justitia judicis,
sed meritum criminis. Quo ergo nos mediator mortis
transmisit, et ipse non venit, id est, ad mortem
carnis; ibi nobis Dominus Deus noster medicinam
emendationis inseruit, quam ille non meruit, occulta
et nimis arcana ordinatione divinae altaeque justitiae.
Ut ergo sicut per unum hominem mors, ita et per
unum hominem fieret resurrectio mortuorum <note>(I Cor.
XV, 21, 22)</note>, quia magis vitabant homines quod evitare
non poterant, mortem carnis, quam mortem
spiritus, id est, magis poenam quam meritum poenae
(nam non peccare, aut non curatur, aut parum curatur;
non mori autem quamvis non obtineatur, vehementer
satagitur); vitae Mediator ostendens, quam
non sit mors timenda, quae per humanam conditionem
jam evadi non potest, sed potius impietas, quae
per fidem caveri potest, occurrit nobis ad finem quo
venimus, sed non qua venimus. Nos enim ad mortem
per peccatum venimus; ille, per justitiam: et ideo
cum sit mors nostra poena peccati, mors illius facta
est hostia pro peccato.
</p>
          </div3>
        </div2>

<div2>
          <head>CAPUT XIII.</head>
<div3>
            <head>16.</head>
            <p>
 <hi>Mors Christi spontanea. Quomodo
vitae Mediator mediatorem mortis expugnavit.
Quomodo diabolus suos inducat in contemptum mortis
Christi:</hi> Quapropter cum spiritus corpori praeponatur,
morsque sit spiritus a Deo deseri, mors autem corporis
a spiritu deseri; eaque sit poena in morte corporis,
ut spiritus quia volens deseruit Deum, deserat corpus
invitus; ut cum spiritus Deum deseruerit quia voluit,
deserat corpus etiamsi noluerit; nec deserat cum
voluerit, nisi aliquam sibi vim, qua ipsum corpus perimatur,
intulerit: demonstravit spiritus Mediatoris,
quam nulla poena peccati usque ad mortem carnis
accesserit, quia non eam deseruit invitus, sed quia
voluit, quando voluit, quomodo voluit. Quippe Dei
Verbo ad unitatem commixtus hinc ait: <hi>Potestatem
habeo ponendi animam meam, et potestatem habeo iterum
sumendi eam. Nemo tollit eam a me, sed ego pono
<pb n="0899"/>
eam a me, et iterum sumo eam <note>(Joan. X, 18)</note>
            </hi>. Et hoc
maxime mirati sunt, sicut Evangelium loquitur, qui
praesentes erant, cum post illam vocem, in qua figuram
peccati nostri edidit, continuo tradidit spiritum.
Longa enim morte cruciabantur ligno suspensi. Unde
latronibus, ut jam morerentur, et de ligno ante sabbatum
deponerentur, crura confracta sunt. Ille autem
quia mortuus inventus est, miraculo fuit. Hoc etiam
Pilatum legimus fuisse miratum, cum ab ipso sepeliendum
corpus Domini peteretur <note>(Marc. XV, 37, 39, 43,
44, et Joan. XIX, 30-34)</note>.</p>
          </div3>
<div3>
            <head>17.</head>
            <p>
 Ille itaque deceptor, qui fuit homini mediator
ad mortem, falsoque se opponit ad vitam nomine purgationis
per sacra et sacrificia sacrilega, quibus superbi
seducuntur, quia nec participationem mortis
nostrae habere potuit, nec resurrectionem suae, simplam
quidem suam mortem ad duplam nostram potuit
afferre: simplam vero resurrectionem, in qua et sacramentum
esset renovationis nostrae, et ejus quae in
fine futura est evigilationis exemplum, non utique
potuit. Ille proinde qui spiritu vivus carnem suam
mortuam resuscitavit, verus vitae Mediator, illum spiritu
mortuum et mortis mediatorem a spiritibus in se
credentium foras misit, ut non regnaret intrinsecus,
sed forinsecus oppugnaret, nec tamen expugnaret.
Cui se ipse quoque tentandum praebuit, ut ad superandas
etiam tentationes ejus mediator esset, non
solum per adjutorium, verum etiam per exemplum.
At ille primitus ubi per omnes aditus ad interiora
moliens irrepere, expulsus est, post baptisma in eremo
completa omni tentatione illecebrosa <note>(Matth. IV,
1-11)</note>, quia vivum spiritu, spiritu mortuus non invasit,
quoquo modo avidus mortis humanae convertit
se ad faciendam mortem quam potuit, et permissus
est in illud quod ex nobis mortale vivus Mediator
acceperat. Et ubi potuit aliquid facere, ibi ex omni
parte devictus est; et unde accepit exterius potestatem
Dominicae carnis occidendae, inde interior ejus
potestas, qua nos tenebat, occisa est. Factum est
enim ut vincula peccatorum multorum in multis mortibus,
per unius unam mortem quam peccatum nullum
praecesserat, solverentur. Quam propterea Dominus
pro nobis indebitam reddidit, ut nobis debita non
noceret. Neque enim jure cujusquam potestatis exutus
est carne, sed ipse se exuit. Nam qui posset non
mori si nollet, procul dubio quia voluit mortuus est:
et ideo principatus et potestates exemplavit, fiducialiter
triumphans eas in semetipso <note>(Coloss. II, 15)</note>.
Morte sua quippe uno verissimo sacrificio pro nobis
oblato, quidquid culparum erat unde nos principatus
et potestates ad luenda supplicia jure detinebant,
purgavit, abolevit, exstinxit; et sua resurrectione in
novam vitam nos praedestinatos vocavit, vocatos justificavit,
justificatos glorificavit <note>(Rom. VIII, 30)</note>. Ita
diabolus hominem, quem per consensionem seductum,
tanquam jure integro possidebat, et ipse nulla
corruptione carnis et sanguinis septus, per istam
<pb n="0900"/>
corporis mortalis fragilitatem, nimis egeno et infirmo,
tanto superbior, quanto velut ditior et fortior, quasi
pannoso et aerumnoso dominabatur, in ipsa morte carnis
amisit. Quo enim cadentem non secutus impulit
peccatorem, illuc descendentem persecutus compulit
Redemptorem. Sic in mortis consortio Filius Dei
nobis fieri dignatus est amicus, quo non perveniendo
meliorem se nobis atque majorem putabat inimicus.
Dicit enim Redemptor noster: <hi>Majorem dilectionem
nemo habet, quam ut animam suam ponat pro amicis
suis <note>(Joan. XV, 13)</note>
            </hi>. Quocirca etiam ipso Domino se
credebat diabolus superiorem, in quantum illi Dominus
in passionibus cessit; quia et de ipso intellectum
est quod in Psalmo legitur, <hi>Minuisti eum paulo minus
ab Angelis <note>(Psal. VIII, 6)</note>
            </hi>: ut ab iniquo velut aequo
jure adversum nos agente, ipse occisus innocens eum
jure aequissimo superaret, atque ita captivitatem
propter peccatum factam captivaret <note>(Ephes. IV, 8)</note>,
nosque liberaret a captivitate propter peccatum justa,
suo justo sanguine injuste fuso mortis chirographum
delens, et justificandos redimens peccatores.</p>
          </div3>
<div3>
            <head>18.</head>
            <p>
 Hinc etiam diabolus adhuc suos illudit, quibus
se per sua sacra velut purgandis, et potius implicandis
atque mergendis, falsus mediator opponit, quod
superbis facillime persuadet irridere atque contemnere
mortem Christi, a qua ipse quanto est alienior, tanto
ab eis creditur sanctior atque divinior. Qui tamen
apud eum paucissimi remanserunt, agnoscentibus
gentibus et pia humilitate bibentibus pretium suum,
ejusque fiducia deserentibus hostem suum, et concurrentibus
ad redemptorem suum. Nescit enim diabolus
quomodo illo et insidiante et furente utatur ad salutem
fidelium suorum excellentissima sapientia Dei,
a fine superiore, quod est initium spiritualis creaturae,
usque ad finem inferiorem, quod est mors corporis,
pertendens fortiter et disponens omnia suaviter <note>(Sap.
VIII, 1)</note>. Attingit enim ubique propter suam munditiam,
et nihil inquinatum in eam incurrit <note>(Id. VII,
24, 25)</note>. A morte autem carnis alieno diabolo, unde
nimium superbus incedit, mors alterius generis praeparatur
in aeterno igne tartari, quo non solum cum
terrenis, sed etiam cum aereis corporibus excruciari
spiritus possint. Superbi autem homines, quibus
Christus, quia mortuus est, viluit, ubi nos tam magno
emit <note>(I Cor. VI, 20)</note>, et istam mortem reddunt
cum hominibus conditioni aerumnosae naturae, quae
trahitur a primo peccato, et in illam cum illo praecipitabuntur.
Quem propterea Christo praeposuerunt,
quia eos in istam dejecit, quo per distantem naturam
ipse non cecidit, et quo propter eos per ingentem
misericordiam ille descendit: et tamen se daemonibus
esse meliores non dubitant credere, eosque maledictis
omnibus insectari detestarique non cessant,
quos certe alienos ab hujus mortis passione noverunt,
propter quam Christum contemnunt. Nec sic volunt
considerare, quam fieri potuerit ut in se manens,
nec per se ipsum ex ulla parte mutabile Dei Verbum,
<pb n="0901"/>
per inferioris tamen naturae susceptionem aliquid inferius
pati posset, quod immundus daemon, quia terrenum
corpus non habet, pati non possit. Sic cum
sunt ipsi daemonibus meliores, tamen quia carnem
portant, mori sic possunt, quemadmodum mori daemones,
qui non eam portant, non utique possunt.
Et cum de mortibus sacrificiorum suorum
multum praesumant, quae se fallacibus superbisque
spiritibus immolare non sentiunt, aut si jam sentiunt,
aliquid sibi prodesse arbitrantur perfidorum
et invidorum amicitiam, quorum intentionis nullum
negotium est, nisi impeditio reditus nostri.
</p>
          </div3>
        </div2>

<div2>
          <head>CAPUT XIV.</head>
<p>19 <hi>Christus perfectissima victima pro
mundandis vitiis nostris. In omni sacrificio quatuor consideranda.</hi> 
Non intelligunt ne ipsos quidem superbissimos
spiritus honoribus sacrificiorum gaudere potuisse,
nisi uni vero Deo pro quo colivolunt, verum sacrificium
deberetur: neque id posse rite offerri, nisi per
sacerdotem sanctum et justum: nec nisi ab eis accipiatur
quod offertur, pro quibus offertur, atque id
sine vitio sit, ut pro vitiosis mundandis possit offerri.
Hoc certe omnes cupiunt, qui pro se offerri sacrificium
Deo volunt. Quis ergo tam justus et sanctus
sacerdos, quam unicus Filius Dei, qui non opus haberet
per sacrificium sua purgare peccata, nec originalia,
nec ex humana vita quae adduntur <note>(Hebr. VII)</note>?
Et quid tam congruenter ab hominibus sumeretur
quod pro eis offerretur, quam humana caro? Et quid
tam aptum huic immolationi, quam caro mortalis? Et
quid tam mundum pro mundandis vitiis mortalium,
quam sine ulla contagione carnalis concupiscentiae
caro nata in utero et ex utero virginali? Et quid tam
grate offerri et suscipi posset, quam caro sacrificii
nostri, corpus effectum sacerdotis nostri? Ut quoniam
quatuor considerantur in omni sacrificio; cui offeratur,
a quo offeratur, quid offeratur, pro quibus offeratur;
idem ipse unus verusque Mediator, per sacrificium
pacis reconcilians nos Deo, unum cum illo
maneret cui offerebat, unum in se faceret pro quibus
offerebat, unus ipse esset qui offerebat, et quod offerebat.</p>
</div2>

<div2>
          <head>CAPUT XV.</head>
<div3>
            <head>20.</head>
            <p>
 <hi>Superbi putantes se propria
virtute posse purgari ad videndum Deum.</hi> Sunt autem
quidam qui se putant ad contemplandum Deum et inhaerendum
Deo virtute propria posse purgari: quos
ipsa superbia maxime maculat. Nullum enim vitium
est cui magis divina lege resistatur, et in quod majus
accipiat dominandi jus ille superbissimus spiritus,
ad ima mediator, ad summa interclusor: nisi
occulte insidians alia via devitetur; aut per populum
deficientem, quod interpretatur Amalec, aperte saeviens,
et ad terram promissionis repugnando transitum
negans, per crucem Domini quae Moysi manibus
extensis est praefigurata, superetur <note>(Exod. XVII,
8-16)</note>. Hinc enim purgationem sibi isti virtute propria
pollicentur, quia nonnulli eorum potuerunt
<pb n="0902"/>
aciem mentis ultra omnem creaturam transmittere,
et lucem incommutabilis veritatis quantulacumque ex
parte contingere: quod christianos multos ex fide
interim sola viventes, nondum potuisse derident.
Sed quid prodest superbienti, et ob hoc erubescenti
lignum conscendere, de longinquo prospicere patriam
transmarinam? Aut quid obest humili de tanto intervallo
non eam videre, in illo ligno ad eam venienti,
quo dedignatur ille portari?
</p>
          </div3>
        </div2>

<div2>
          <head>CAPUT XVI.</head>
<div3>
            <head>21.</head>
            <p>
 <hi>Philosophi veteres de resurrectione
ac rebus futuris non consulendi.</hi> Hi etiam resurrectionem
carnis nos credere reprehendunt, sibique
potius etiam de his rebus credi volunt. Quasi vero,
quia praecelsam incommutabilemque substantiam per
illa quae facta sunt intelligere potuerunt <note>(Rom. I, 20)</note>,
propterea de conversione rerum mutabilium, aut de
contexto saeculorum ordine consulendi sint. Numquid
enim quia verissime disputant, et documentis certissimis
persuadent, aeternis rationibus omnia temporalia
fieri, propterea potuerunt in ipsis rationibus perspicere,
vel ex ipsis colligere quot sint animalium
genera, quae semina singulorum in exordiis, qui modus
in incrementis, qui numeri per conceptus, per
ortus, per aetates, per occasus, qui motus in appetendis
quae secundum naturam sunt, fugiendisque contrariis?
Nonne ista omnia, non per illam incommutabilem
sapientiam, sed per locorum ac temporum
historiam quaesierunt, et ab aliis experta atque conscripta
crediderunt? Quo minus mirandum est, nullo
modo eos potuisse prolixiorum saeculorum seriem vestigare,
et quamdam metam hujus excursus, quo tanquam
fluvio genus decurrit humanum, atque inde
conversionem ad suum cuique debitum terminum. Ista
enim nec historici scribere potuerunt longe futura et
a nullo experta atque narrata. Nec isti philosophi caeteris
meliores in illis summis aeternisque rationibus
intellectu talia contemplati sunt: alioquin non ejusdem
generis praeterita quae potuerunt historici inquirerent,
sed potius et futura praenoscerent; quod qui
potuerunt, ab eis vates, a nostris Prophetae appellati
sunt.
</p>
          </div3>
        </div2>

<div2>
          <head>CAPUT XVII.</head>
<div3>
            <head>22.</head>
            <p>
 <hi>Futura quot modis praesciantur.
Philosophi nec illi qui inter antiquos excelluerunt
consulendi sunt de resurrectione mortuorum.</hi> Quanquam
et Prophetarum nomen non omnino alienum est a
litteris eorum: sed plurimum interest, utrum experimento
praeteritorum futura conjiciantur; sicut medici
multa praevidendo, etiam litteris mandaverunt, quae
ipsi experta notaverunt; sicut denique agricolae vel
etiam nautae multa praenuntiant (talia enim si ex longis
intervallis temporum fiant, divinationes putantur):
an vero jam ventura processerint, et longe visa venientia
nuntientur pro acuto sensu videntium, quod
cum faciunt aereae potestates divinare creduntur;
tanquam si quisquam de montis vertice aliquem longe
videat venientem, et proxime in campo habitantibus
<pb n="0903"/>
aute nuntiet: an ab Angelis sanctis, quibus ea Deus
per Verbum Sapientiamque suam indicat, ubi et futura
et praeterita stant, vel quibusdam praenuntientur
hominibus, vel ab eis audita rursus ad alios homines
transmittantur: an ipsorum hominum quorumdam
mentes in tantum evehantur Spiritu sancto, ut non
per Angelos, sed per se ipsas futurorum stantes causas
 in ipsa summa rerum arce conspiciant. Audiunt
enim ista et aereae potestates, sive Angelis ea nuntiantibus,
sive hominibus: et tantum audiunt, quantum
opus esse ille judicat, cui subjecta sunt omnia.
Multa etiam praedicuntur instinctu quodam et impulso
spiritu nescientium: sicut Caiphas nescivit quid
dixit, sed cum esset pontifex prophetavit <note>(Joan. XI,
51)</note>.</p>
          </div3>
<div3>
            <head>23.</head>
            <p>
 Ergo de successionibus saeculorum et de resurrectione
mortuorum philosophos nec illos consulere
debemus, qui Creatoris aeternitatem, in quo vivimus,
movemur et sumus <note>(Act. XVII, 28)</note>, quantum potuerunt
intellexerunt. Quia per ea quae facta sunt cognoscentes
Deum, non sicut Deum glorificaverunt, aut gratias
egerunt, sed dicentes se esse sapientes, stulti facti
sunt <note>(Rom. I, 20-22)</note>. Et cum idonei non essent, in
aeternitatem spiritualis incommutabilisque naturae
aciem mentis tam constanter infigere, ut in ipsa sapientia
Creatoris atque Rectoris universitatis viderent
volumina saeculorum, quae ibi jam essent et semper
essent, hic autem futura essent ut non essent; atque
ut ibi viderent conversiones in melius, non solum
animorum, sed etiam corporum humanorum usque ad
sui modi perfectionem: cum ergo ad haec ibi videnda
nullo modo essent idonei, ne ad illud quidem digni
habiti sunt, ut eis ista per sanctos Angelos nuntiarentur;
sive forinsecus per sensus corporis, sive interioribus
revelationibus in spiritu expressis: sicut patribus
nostris vera pietate praeditis haec demonstrata
sunt, qui ea praedicentes, vel de praesentibus signis
vel de proximis rebus, ita ut praedixerant, factis fidem
facientes, auctoritatem cui de longe futuris usque in
saeculi finem crederetur, habere meruerunt. Potestates
autem aereae superbae atque fallaces, etiam si quaedam
de societate et civitate sanctorum et de vero Mediatore
a sanctis Prophetis vel Angelis audita per
suos vates dixisse reperiuntur, id egerunt, ut per haec
aliena vera etiam fideles Dei, si possent, ad sua falsa
traducerent. Deus autem per nescientes id egit, ut
veritas undique resonaret, fidelibus in adjutorium,
impiis in testimonium.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>24.</head>
            <p>
 <hi>Filius Dei incarnatus est ut
per fidem mundati evehamur ad incommutabilem veritatem.</hi> 
Quia igitur ad aeterna capessenda idonei non
eramus, sordesque peccatorum nos praegravabant
temporalium rerum amore contractae, et de propagine
mortalitatis tanquam naturaliter inolitae, purgandi
eramus. Purgari autem ut contemperaremur aeternis,
<pb n="0904"/>
non nisi per temporalia possemus, qualibus jam contemperati
tenebamur. Sanitas enim a morbo plurimum
distat: sed media curatio, nisi morbo congruat, non
perducit ad sanitatem. Inutilia temporalia decipiunt
aegrotos, utilia temporalia suscipiunt sanandos, et trajiciunt
ad aeterna sanatos. Mens autem rationalis sicut
purgata contemplationem debet rebus aeternis; sic
purganda, temporalibus fidem. Dixit quidam et illorum
qui quondam apud Graecos sapientes habiti sunt: <hi>Quantum ad id quod ortum est aeternitas valet, tantum
ad fidem veritas.</hi> 
 Et profecto est vera sententia. Quod
enim nos temporale dicimus, hoc ille quod ortum est
appellavit. Ex quo genere etiam nos sumus, non tantum
secundum corpus, sed etiam secundum animi
mutabilitatem. Non enim proprie vocatur aeternum,
quod aliqua ex parte mutatur. In quantum igitur mutabiles
sumus, in tantum ab aeternitate distamus.
Promittitur autem nobis vita aeterna per veritatem,
a cujus perspicuitate rursus tantum distat fides nostra,
quantum ab aeternitate mortalitas. Nunc ergo
adhibemus fidem rebus temporaliter gestis propter
nos, et per ipsam mundamur; ut cum ad speciem venerimus,
quemadmodum succedit fidei veritas, ita
mortalitati succedat aeternitas. Quapropter quoniam
fides nostra fiet veritas, cum ad id quod nobis credentibus
promittitur pervenerimus: promittitur autem
nobis vita aeterna; et dixit Veritas, non quae fiet sicut
futura est fides nostra, sed quae semper est Veritas,
quia ibi est aeternitas; dixit ergo Veritas, <hi>Haec
est autem vita aeterna, ut cognoscant te unum verum
Deum, et quem misisti Jesum Christum <note>(Joan. XVII, 3)</note>
            </hi>:
cum fides nostra videndo fiet veritas, tunc mortalitatem
nostram commutatam tenebit aeternitas. Quod
donec fiat, et ut fiat, quia rebus ortis accommodamus
fidem credulitatis, sicut in aeternis speramus veritatem
contemplationis, ne fides mortalis vitae dissonaret
a veritate aeternae vitae, ipsa Veritas Patri coaeterna
de terra orta est <note>(Psal. LXXXIV, 12)</note>, cum Filius Dei
sic venit ut fieret filius hominis, et ipse in se exciperet
fidem nostram, qua nos perduceret ad veritatem
suam, qui sic suscepit mortalitatem nostram, ut non
amitteret aeternitatem suam. Quantum enim ad id
quod ortum est aeternitas valet, tantum ad fidem veritas.
Ita ergo nos purgari oportebat, ut ille nobis fieret
ortus qui maneret aeternus, ne alter nobis esset in
fide, alter in veritate. Nec ab eo quod orti sumus ad
aeterna transire possemus, nisi aeterno per ortum nostrum
nobis sociato ad aeternitatem ipsius trajiceremur.
Nunc itaque illuc quodam modo secuta est fides
nostra, quo ascendit in quem credidimus, ortus, mortuus,
resuscitatus, assumptus. Horum quatuor, duo
priora noveramus in nobis; scimus enim homines et
oriri et mori: duo autem reliqua, id est resuscitari
et assumi, juste in nobis futura speramus, quia in
illo facta credidimus. Itaque in illo quia et id quod
ortum erat transiit ad aeternitatem, transiturum est et
nostrum, cum fides pervenerit ad veritatem. Jam enim
<pb n="0905"/>
credentibus, ut in verbo fidei manerent, et inde ad
veritatem, ac per hoc ad aeternitatem perducti a
morte liberarentur, ita loquitur: <hi>Si manseritis in verbo
meo, vere discipuli mei eritis</hi>. Et quasi quaererent, Quo
fructu? secutus ait: <hi>Et cognoscetis veritatem.</hi> Et rursus
quasi dicerent, Quid prodest mortalibus veritas? <hi>Et
veritas,</hi> inquit, <hi>liberabit vos <note>(Joan. VIII, 31, 32)</note>
            </hi>. Unde,
nisi a morte, a corruptione, a mutabilitate? Veritas
quippe immortalis, incorrupta, incommutabilis permanet.
Vera autem immortalitas, vera incorruptibilitas,
vera incommutabilitas, ipsa est aeternitas.
</p>
          </div3>
        </div2>

<div2>
          <head>CAPUT XIX.</head>
<div3>
            <head>25.</head>
            <p>
 <hi>Filius quomodo missus et praenuntiatus.
Quomodo missione nativitatis in carne factus
minor sine detrimento aequalitatis cum Patre.</hi> Ecce ad
quod missus est Filius Dei; imo vero ecce quid est
missum esse Filium Dei? Quaecumque propter faciendam
fidem, qua mundaremur ad contemplandam veritatem,
in rebus ortis ab aeternitate prolatis et ad aeternitatem
relatis temporaliter gesta sunt, aut testimonia
missionis hujus fuerunt, aut ipsa missio Filii Dei. Sed
testimonia quaedam venturum praenuntiaverunt, quaedam
venisse testata sunt. Factum quippe creaturam
per quem facta est omnis creatura, omnem creaturam
testem habere oportebat. Nisi enim multis missis praedicaretur
unus, non multis dimissis teneretur unus.
Et nisi talia essent testimonia quae parvis magna esse
viderentur, non crederetur, ut magnos faceret magnus,
qui ad parvos missus est parvus. Incomparabiliter
enim majora Filii Dei facta sunt coelum et terra
et omnia quae in eis sunt, quia omnia per ipsum facta
sunt, quam signa et portenta quae in ejus testimonium
proruperunt. Sed tamen homines, ut haec magna per
cum facta parvi crederent, illa parva tanquam magna
tremuerunt.</p>
          </div3>
<div3>
            <head>26.</head>
            <p>
 <hi>Cum</hi> ergo <hi>venit plenitudo temporis, misit Deus
Filium suum factum ex muliere, factum sub Lege <note>(Galat.
IV, 4)</note>
            </hi>; usque adeo parvum, ut <hi>factum;</hi> eo itaque
missum, quo <hi>factum.</hi> Si ergo major mittit minorem,
fatemur et nos factum minorem, et in tantum minorem
in quantum factum, et in tantum factum in quantum
missum. <hi>Misit</hi> enim <hi>Filium suum factum ex muliere,</hi> 
per quem tamen quia facta sunt omnia, non
solum priusquam factus mitteretur, sed priusquam
essent omnia, eumdem mittenti confitemur aequalem,
quem dicimus missum minorem. Quomodo ergo ante
istam plenitudinem temporis, qua eum mitti oportebat,
priusquam missus esset videri a Patribus potuit,
cum eis angelica quaedam visa demonstrarentur, quando
nec jam missus sicut aequalis est Patri videbatur?
Unde enim dicit Philippo, a quo utique sicut a caeteris,
et ab ipsis a quibus crucifixus est in carne videbatur, <hi>Tanto tempore vobiscum sum, et non cognovistis
me? Philippe, qui me vidit, vidit et Patrem;</hi> 
 nisi quia
videbatur, et non videbatur? Videbatur sicut missus
factus fuerat, non videbatur sicut per eum omnia facta
erant. Aut unde etiam illud dicit, <hi>Qui habet mandata
<pb n="0906"/>
mea et servat ea, ipse est qui diligit me; et qui diligit
me, diligetur a Patre meo, et ego diligam eum, et
manifestabo ei me ipsum <note>(Joan. XIV, 9, 21)</note>
            </hi>; cum esset
manifestus ante oculos hominum: nisi quia carnem,
quod Verbum in plenitudine temporis factum erat,
suscipiendam nostrae fidei porrigebat; ipsum autem
Verbum per quod omnia facta erant, purgatae per fidem
menti contemplandum in aeternitate servabat?
</p>
          </div3>
        </div2>

<div2>
          <head>CAPUT XX.</head>
<div3>
            <head>27.</head>
            <p>
 <hi>Mittens et missus aequalis. Filius
cur dicitur missus a Patre. De missione Spiritus sancti,
quomodo et a quo missus sit. Pater totius deitatis principium.</hi> 
Si autem secundum hoc missus a Patre Filius
dicitur, quia ille Pater est, ille Filius, nullo modo
impedit ut credamus aequalem Patre esse Filium et
consubstantialem et coaeternum, et tamen a Patre
missum Filium. Non quia ille major est, ille minor:
sed quia ille Pater, ille Filius; ille genitor, ille genitus;
ille a quo est qui mittitur, ille qui est ab eo qui
mittit. Filius enim a Patre est, non Pater a Filio. Secundum
hoc jam potest intelligi, non tantum ideo dici
missus Filius quia Verbum caro factum est <note>(Id. I,
3, 18, 14)</note>, sed ideo missus ut Verbum caro fieret, et
per praesentiam corporalem illa quae scripta sunt operaretur;
id est, ut non tantum homo missus intelligatur
quod Verbum factum est, sed et Verbum missum
ut homo fieret: quia non secundum imparem potestatem
vel substantiam vel aliquid quod in eo Patri
non sit aequale missus est; sed secundum id quod Filius
a Patre est, non Pater a Filio. Verbum enim Patris
est Filius, quod et Sapientia ejus dicitur. Quid
ergo mirum si mittitur, non quia inaequalis est Patri,
sed quia est <hi>manatio quaedam claritatis omnipotentis Dei
sincera</hi>? Ibi autem quod manat et de quo manat unius
ejusdemque substantiae est. Neque enim sicut aqua de
foramine terrae aut lapidis manat; sed sicut lux de
luce. Nam quod dictum est, <hi>Candor est enim lucis aeternae;</hi> 
quid aliud dictum est, quam, Lux est lucis aeternae?
Candor quippe lucis, quid nisi lux est? Et ideo
coaeterna luci, de qua lux est. Maluit autem dicere, <hi>Candor lucis,</hi> 
 quam, Lux lucis; ne obscurior putaretur
ista quae manat quam illa de qua manat. Cum enim
auditur candor ejus esse ista, facilius est ut per hanc
lucere illa, quam haec minus lucere credatur. Sed quia
cavendum non erat, ne minor lux illa putaretur quae
istam genuit (hoc enim nullus unquam haereticus ausus
est dicere, nec credendum est aliquem ausurum),
illi cogitationi occurrit Scriptura, qua posset videri
obscurior lux ista quae manat, quam illa de qua manat:
quam suspicionem tulit, cum ait, <hi>Candor est illius,</hi> 
id est, lucis aeternae; atque ita ostendit aequalem.
Si enim haec minor est, obscuritas illius est, non candor
illius. Si autem major est, non ex ea manat: non
enim vinceret de qua genita est. Quia ergo ex illa
manat, non est major quam illa: quia vero non obscuritas
illius, sed candor illius est, non est minor;
<pb n="0907"/>
aequalis est ergo. Neque hoc movere debet, quia dicta
est <hi>manatio quaedam claritatis omnipotentis Dei sincera:</hi> 
tanquam ipsa non sit omnipotens, sed omnipotentis
manatio. Mox enim de illa dicitur, <hi>Et cum sit una,
omnia potest <note>(Sap. VII, 25 27)</note>
            </hi>. Quis est autem omnipotens,
nisi qui omnia potest? Ab illo itaque mittitur,
a quo emanat. Sic enim expetitur ab illo qui amabat
eam et desiderabat. <hi>Emitte,</hi> inquit, <hi>illam de sanctis
coelis tuis, et mitte illam a sede magnitudinis tuae, ut
mecum sit, et mecum laboret <note>(Id. IX, 10)</note>
            </hi>, id est, Doceat
me laborare, ne laborem. Labores enim ejus virtutes
sunt. Sed aliter mittitur ut sit cum homine,
aliter missa est ut ipsa sit homo. <hi>In animas</hi> enim <hi>sanctas
se transfert, atque amicos Dei et Prophetas constituit <note>(Id. VII, 27)</note>
            </hi>,
sicut etiam implet sanctos Angelos,
et omnia talibus ministeriis congrua per eos operatur.
Cum autem venit plenitudo temporis missa est <note>(Galat.
IV, 4)</note>, non ut impleret Angelos, nec ut esset Angelus,
nisi in quantum consilium Patris annuntiabat, quod
et ipsius erat; nec ut esset cum hominibus aut in hominibus,
hoc enim et antea in Patribus et Prophetis:
sed ut ipsum Verbum caro fieret, id est, homo fieret:
in quo futuro revelato sacramento, etiam eorum sapientium
atque sanctorum salus esset, qui priusquam
ipse de virgine nasceretur, de mulieribus nati sunt,
et in quo facto atque praedicato salus sit omnium credentium,
sperantium, diligentium. Hoc enim <hi>magnum
pietatis est sacramentum, quod manifestatum est in carne,
justificatum est in spiritu, apparuit Angelis, praedicatum
est in gentibus, creditum est in mundo, assumptum
est in gloria <note>(I Tim. III, 16)</note>
            </hi>.</p>
          </div3>
<div3>
            <head>28.</head>
            <p>
 Ab illo ergo mittitur Dei Verbum, cujus est
Verbum; ab illo mittitur de quo natum est: mittit
qui genuit, mittitur quod genitum est. Et tunc unicuique
mittitur, cum a quoquam cognoscitur atque
percipitur, quantum cognosci et percipi potest pro
captu vel proficientis in Deum, vel perfectae in Deo
animae rationalis. Non ergo eo ipso quo de Patre natus
est, missus dicitur Filius: sed vel eo quod apparuit
huic mundo Verbum caro factum; unde dicit, <hi>Exivi a Patre, et veni in hunc mundum 
 <note>(Joan. XVI, 28)</note>
            </hi>:
vel eo quod ex tempore cujusquam mente percipitur,
sicut dictum est, <hi>Mitte illam, ut mecum sit, et mecum
laboret.</hi> Quod ergo natum est ab aeterno, aeternum est: <hi>Candor est enim lucis aeternae.</hi> 
 Quod autem mittitur ex
tempore, a quoquam cognoscitur. Sed cum in carne
manifestatus est Filius Dei, in hunc mundum missus
est, in plenitudine temporis, factus ex femina. <hi>Quia
enim in sapientia Dei non poterat mundus cognoscere
per sapientiam Deum;</hi> quoniam <hi>lux lucet in tenebris,
et tenebrae eam non comprehenderunt: placuit Deo per
stultitiam praedicationis salvos facere credentes <note>(I Cor.
I, 21)</note>
            </hi>; ut Verbum caro fieret, et habitaret in nobis <note>(Joan. I, 5, 14)</note>.
Cum autem ex tempore cujusque profectus
mente percipitur, mitti quidem dicitur, sed non
in hunc mundum: neque enim sensibiliter apparet,
id est, corporeis sensibus praesto est. Quia et nos secundum
<pb n="0908"/>
quod mente aliquid aeternum, quantum possumus,
capimus, non in hoc mundo sumus: et omnium
justorum spiritus, etiam adhuc in hac carne viventium,
in quantum divina sapiunt, non sunt in hoc
mundo. Sed Pater cum ex tempore a quoquam cognoscitur,
non dicitur missus: non enim habet de
quo sit, aut ex quo procedat. Sapientia quippe dicit, <hi>Ego ex ore Altissimi prodivi 
 <note>(Eccli. XXIV, 5)</note>
            </hi>; et de
Spiritu sancto dicitur, <hi>A Patre procedit <note>(Joan. XV,
26)</note>
            </hi>: Pater vero, a nullo.</p>
          </div3>
<div3>
            <head>29.</head>
            <p>
 Sicut ergo Pater genuit, Filius genitus est: ita
Pater misit, Filius missus est. Sed quemadmodum
qui genuit et qui genitus est, ita et qui misit et qui
missus est unum sunt; quia Pater et Filius unum sunt <note>(Id. X, 30)</note>.
Ita etiam Spiritus sanctus unum cum eis
est; quia haec tria unum sunt. Sicut enim natum esse
est Filio, a Patre esse; ita mitti est Filio, cognosci
quod ab illo sit. Et sicut Spiritui sancto donum Dei
esse, est a Patre procedere ita mitti, est cognosci
quia ab illo procedat. Nec possumus dicere quod
Spiritus sanctus et a Filio non procedat: neque enim
frustra idem Spiritus et Patris et Filii Spiritus dicitur.
Nec video quid aliud significare voluerit, cum
sufflans in faciem discipulorum ait: <hi>Accipite Spiritum
sanctum <note>(Joan. XX, 22)</note>
            </hi>. Neque enim flatus ille
corporeus, cum sensu corporaliter tangendi procedens
ex corpore, substantia Spiritus sancti fuit; sed demonstratio
per congruam significationem, non tantum
a Patre, sed et a Filio procedere Spiritum sanctum.
Quis enim dementissimus dixerit, alium fuisse
Spiritum quem sufflans dedit, et alium quem post
ascensionem suam misit <note>(Act. II, 1-4)</note>? Unus enim est
Spiritus Dei, Spiritus Patris et Filii, Spiritus sanctus,
qui operatur omnia in omnibus <note>(I Cor. XII, 6)</note>. Sed
quod bis datus est, dispensatio certe significationis
fuit, de qua suo loco, quantum Dominus dederit, disseremus.
Quod ergo ait Dominus, <hi>Quem ego mittam
vobis a Patre <note>(Joan. XV, 26)</note>
            </hi>; ostendit Spiritum et Patris
et Filii. Quia etiam cum dixisset, <hi>Quem mittet
Pater,</hi> addidit, <hi>in nomine meo <note>(Id. XIV, 26)</note>
            </hi>; non tamen
dixit, Quem mittet Pater a me: quemadmodum
dixit, <hi>Quem ego mittam vobis a Patre:</hi> videlicet ostendens
quod totius divinitatis, vel, si melius dicitur, deitatis,
principium Pater est. Qui ergo a Patre procedit
et Filio, ad eum refertur a quo natus est Filius. Et
quod dicit evangelista, <hi>Spiritus nondum erat datus,
quia Jesus nondum erat glorificatus <note>(Id. VII, 39)</note>
            </hi>: quomodo
intelligitur, nisi quia certa illa Spiritus sancti
datio vel missio post clarificationem Christi futura
erat, qualis nunquam antea fuerat? Neque enim antea
nulla erat, sed talis non fuerat. Si enim antea
Spiritus sanctus non dabatur, quo impleti Prophetae
locuti sunt? cum aperte Scriptura dicat, et multis locis
ostendat, Spiritu sancto eos locutos fuisse: cum et
<pb n="0909"/>
de Joanne Baptista dictum sit, <hi>Spiritu sancto replebitur
jam inde ab utero matris suae:</hi> et Spiritu sancto repletus
Zacharias invenitur pater ejus, ut de illo talia
diceret; et Spiritu sancto Maria, ut talia de Domino
quem gestabat utero, praedicaret <note>(Luc. I, 15, 41-79)</note>;
Spiritu sancto Simeon et Anna, ut magnitudinem
Christi parvuli agnoscerent <note>(Id. II, 25-38)</note>: quomodo
ergo <hi>Spiritus nondum erat datus, quia Jesus nondum
erat clarificatus;</hi> nisi quia illa datio, vel donatio, vel
missio Spiritus sancti habitura erat quamdam proprietatem
suam in ipso adventu, qualis antea nunquam
fuit? Nusquam enim legimus, linguis quas non
noverant homines locutos, veniente in se Spiritu sancto,
sicut tunc factum est, cum oporteret ejus adventum
signis sensibilibus demonstrari, ut ostenderetur
totum orbem terrarum atque omnes gentes in linguis
variis constitutas, credituras in Christum per donum
Spiritus sancti; ut impleretur quod in Psalmo canitur, <hi>Non sunt loquelae neque sermones, quorum non audiantur
voces eorum; in omnem terram exivit sonus eorum,
et in fines orbis terrae verba eorum 
 <note>(Psal. XVIII,
4, 5)</note>
            </hi>.</p>
          </div3>
<div3>
            <head>30.</head>
            <p>
 Verbo itaque Dei ad unitatem personae copulatus,
et quodam modo commixtus est homo, cum veniente
plenitudine temporis missus est in hunc mundum
factus ex femina Filius Dei, ut esset et filius
hominis propter filios hominum. Hanc personam angelica
natura figurare antea potuit, ut praenuntiaret;
non expropriare, ut ipsa esset.
</p>
          </div3>
        </div2>

<div2>
          <head>CAPUT XXI.</head>
<p> <hi>De sensibili demonstratione sancti
Spiritus, et de coaeternitate Trinitatis. Quid dictum sit
et quid dicendum restet.</hi> De sensibili autem demonstratione
Spiritus sancti, sive per columbae speciem <note>(Matth. III, 16)</note>,
sive per linguas igneas <note>(Act. II, 3)</note>,
cum ejus substantiam Patri et Filio coaeternam pariterque
incommutabilem subdita et serviens creatura
temporalibus motibus et formis ostenderet, cum ad
ejus personae unitatem, sicut caro quod Verbum factum
est <note>(Joan. I, 14)</note>, non copularetur, non audeo
dicere nihil tale factum esse antea. Sed plane fidenter
dixerim, Patrem et Filium et Spiritum sanctum
unius ejusdemque substantiae, Deum creatorem, Trinitatem
omnipotentem inseparabiliter operari: sed
ita non posse per longe imparem maximeque corpoream
creaturam inseparabiliter demonstrari; sicut
per voces nostras, quae utique corporaliter sonant,
non possunt Pater et Filius et Spiritus sanctus, nisi
suis et propriis intervallis temporum certa separatione
distinctis, quae suae cujusque vocabuli syllabae occupant,
nominari. In sua quippe substantia qua sunt,
tria unum sunt, Pater et Filius et Spiritus sanctus,
nullo temporali motu super omnem creaturam idipsum
sine ullis intervallis temporum vel locorum, et
simul unum atque idem ab aeternitate in aeternitatem,
tanquam ipsa aeternitas quae sine veritate et charitate
non est: in meis autem vocibus separati sunt Pater
et Filius et Spiritus sanctus, nec simul dici potuerunt,
et in litteris visibilibus sua separatim locorum spatia
tenuerunt. Et quemadmodum cum memoriam meam
<pb n="0910"/>
et intellectum et voluntatem nomino, singula quidem
nomina ad res singulas referuntur, sed tamen ab
omnibus tribus singula facta sunt; nullum enim horum
trium nominum est, quod non et memoria et
intellectus et voluntas mea simul operata sint: ita
Trinitas simul operata est et vocem Patris, et carnem
Filii, et columbam Spiritus sancti, cum ad personas
singulas singula haec referantur. Qua similitudine utcumque
cognoscitur inseparabilem in se ipsa Trinitatem
per visibilis creaturae speciem separabiliter
demonstrari, et inseparabilem Trinitatis operationem
etiam in singulis esse rebus, quae vel ad Patrem, vel
ad Filium, vel ad Spiritum sanctum demonstrandum
proprie pertinere dicuntur.</p>
<div3>
            <head>31.</head>
            <p>
 Si ergo a me quaeritur, quomodo factae sint
vel voces vel sensibiles formae atque species ante incarnationem
Verbi Dei, quae hoc futurum praefigurarent:
per Angelos ea Deum operatum esse respondeo;
quod etiam Scripturarum sanctarum testimoniis,
quantum existimo, satis ostendi. Si autem quaeritur,
ipsa incarnatio quomodo facta sit: ipsum Verbum
Dei dico carnem factum, id est, hominem factum,
non tamen in hoc quod factum est conversum atque
mutatum; ita sane factum, ut ibi sit non tantum Verbum
Dei et hominis caro, sed etiam rationalis hominis
anima, atque hoc totum et Deus dicatur propter
Deum et homo propter hominem. Quod si difficile intelligitur,
mens fide purgetur, magis magisque abstinendo
a peccatis, et bene operando, et orando cum
gemitu desideriorum sanctorum, ut per divinum adjutorium
proficiendo, et intelligat, et amet. Si autem
quaeritur, post incarnationem Verbi, quomodo facta
sit vel vox Patris, vel species corporalis qua Spiritus
sanctus demonstratus est: per creaturam quidem
facta ista non dubito; sed utrum tantummodo corporalem
atque sensibilem, an adhibito spiritu etiam rationali
vel intellectuali (hoc enim quibusdam placuit
appellare, quod Graeci dicunt <foreign xml:lang="greek">νοερόν</foreign>), non quidem ad
unitatem personae, (quis enim hoc dixerit, ut quidquid
illud est creaturae per quod sonuit vox Patris,
ita sit Deus Pater, aut quidquid illud est creaturae in
quo per columbae speciem vel per igneas linguas Spiritus
sanctus demonstratus est, ita sit Spiritus sanctus,
sicut est Dei Filius homo ille qui ex virgine factus
est?) sed tandummodo ad ministerium peragendae
significationis, sicut oportuisse Deus judicavit: an
aliquid aliud intelligendum sit, invenire difficile est,
et temere affirmare non expedit. Quomodo tamen
ista sine rationali vel intellectuali creatura potuerint
fieri, non video. Neque adhuc locus est explicare cur
ita sentiam, quantum vires Dominus dederit. Prius
enim sunt discutienda et refellenda haereticorum argumenta,
quae non ex divinis Libris, sed ex rationibus
suis proferunt, quibus se vehementer cogere arbitrantur,
testimonia Scripturarum quae de Patre et
Filio et Spiritu sancto sunt, ita esse intelligenda ut
ipsi volunt.</p>
          </div3>
<div3>
            <head>32.</head>
            <p>
 Nunc autem non ideo minorem Filium quia
missus est a Patre, nec ideo minorem Spiritum sanctum
<pb n="0911"/>
quia et Pater eum misit et Filius, sufficienter,
quantum arbitror, demonstratum est. Sive enim propter
visibilem creaturam, sive potius propter princicipii
commendationem, non propter inaequalitatem
vel imparilitatem vel dissimilitudinem substantiae in
Scripturis haec posita intelliguntur: quia etiam si voluisset
Deus Pater per subjectam creaturam visibiliter
<pb n="0912"/>
apparere, absurdissime tamen aut a Filio quem
genuit, aut a Spiritu sancto qui de illo procedit, missus
diceretur. Iste igitur sit hujus voluminis modus:
deinceps in caeteris, adjuvante Domino, illa haereticorum
versutissima argumenta qualia sint, et quemadmodum
redarguantur videbimus.
</p>
          </div3>
        </div2>
      </div1>

<div1>
        <head> <hi>LIBER QUINTUS.</hi> Venit ad haereticorum argumenta illa quae non ex divinis Libris, sed ex rationibus suis proferunt: et eos refellit, quibus ideo videtur non eamdem Patris ac Filii esse substantiam, quia omne quod de Deo dicitur, secundum substantiam dici putant; et propterea et gignere et gigni, vel genitum esse et ingenitum, quoniam diversa sunt, contendunt substantias esse diversas; demonstrans, non omne quod de Deo dicitur secundum substantiam dici, sicut secundum substantiam dicitur bonus et magnus, et si quid aliud ad se dicitur; sed dici etiam relative, id est non ad se, sed ad aliquid quod ipse non est, sicut Pater ad Filium dicitur, vel Dominus ad creaturam sibi servientem: ubi si quid relative, id est ad aliquid quod ipse non est, etiam ex tempore dicitur, sicuti est, <hi>Domine, refugium factus es nobis;</hi> nihil ei accidere quo mutetur, sed omnino ipsum in natura vel essentia sua immutabilem permanere.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Quid a Deo, quid a lectore
<pb n="0911"/>auctor exposcat. In Deo nihil mutabilis et corporei cogitandum.</hi> 
Hinc jam exordiens ea dicere, quae dici ut
cogitantur vel ab homine aliquo, vel certe a nobis
non omni modo possunt: quamvis et ipsa nostra cogitatio,
cum de Deo Trinitate cogitamus, longe se
illi de quo cogitat, imparem sentiat, neque ut est eum
capiat, sed, ut scriptum est, etiam a tantis quantus
Paulus apostolus hic erat, <hi>per speculum et in aenigmate</hi> 
videatur <note>(I Cor. XIII, 12)</note>, primum ab ipso Domino
Deo nostro, de quo semper cogitare debemus,
et de quo digne cogitare non possumus, cui laudando
reddenda est omni tempore benedictio <note>(Psal. XXXIII, 1)</note>,
et cui enuntiando nulla competit dictio, et adjutorium
ad intelligenda atque explicanda quae intendo, et veniam
precor sicubi offendo. Memor sum enim, non
solum voluntatis, verum etiam infirmitatis meae. Ab
his etiam qui ista lecturi sunt, ut ignoscant peto, ubi
me magis voluisse quam potuisse dicere adverterint,
quod vel ipsi melius intelligunt, vel propter mei eloquii
difficultatem non intelligunt: sicut ego eis ignosco,
ubi propter suam tarditatem intelligere non possunt.</p>
          </div3>
<div3>
            <head>2.</head>
            <p>
 Facilius autem nobis invicem ignoscimus, si noverimus,
aut certe credendo firmum tenuerimus, ea
quae de natura incommutabili et invisibili summeque
vivente ac sibi sufficiente dicuntur, non ex consuetudine
visibilium atque mutabilium et mortalium vel
egenarum rerum esse metienda. Sed cum in his etiam
quae nostris corporalibus adjacent sensibus, vel quod
nos ipsi in interiore homine sumus, scientia comprehendendis
laboremus, nec sufficiamus: non tamen
impudenter in illa quae supra sunt divina et ineffabilia,
pietas fidelis ardescit; non quam suarum virium
inflat arrogantia, sed quam gratia ipsius Creatoris et
Salvatoris inflammat. Nam quo intellectu Deum capit
homo, qui ipsum intellectum suum quo eum vult
capere nondum capit? Si autem hunc jam capit, attendat
diligenter nihil eo esse in sua natura melius,
<pb n="0912"/>
et videat utrum ibi videat ulla lineamenta formarum,
nitores colorum, spatiosam granditatem, partium
distantiam, molis distensionem, aliquas per locorum
intervalla motiones, vel quid ejusmodi. Nihil certe
istorum invenimus in eo, quo in natura nostra nihil
melius invenimus, id est, in nostro intellectu, quo
sapientiam capimus quantum capaces sumus. Quod
ergo non invenimus in meliore nostro, non debemus
in illo quaerere, quod longe melius est meliore nostro:
ut sic intelligamus Deum, si possumus, quantum
possumus, sine qualitate bonum, sine quantitate
magnum, sine indigentia creatorem, sine situ praesidentem,
sine habitu omnia continentem, sine loco
ubique totum, sine tempore sempiternum, sine ulla
sui mutatione mutabilia facientem, nihilque patientem.
Quisquis Deum ita cogitat, etsi nondum potest
omni modo invenire quid sit; pie tamen cavet,
quantum potest, aliquid de eo sentire quod non sit.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Deus sola incommutabilis essentia.</hi> 
Est tamen sine dubitatione substantia, vel, si melius
hoc appellatur, essentia, quam Graeci <foreign xml:lang="greek">οὐσίαν</foreign> vocant.
Sicut enim ab eo quod est sapere dicta est
sapientia, et ab eo quod est scire dicta est scientia;
ita ab eo quod est esse dicta est essentia. Et quis
magis est, quam ille qui dixit famulo suo Moysi, <hi>Ego
sum qui sum;</hi> et, <hi>Dices filiis Israel: Qui est, misit me
ad vos <note>(Exod. III, 14)</note>
            </hi>? Sed aliae quae dicuntur essentiae
sive substantiae, capiunt accidentia, quibus in eis
fiat vel magna vel quantacumque mutatio: Deo autem
aliquid ejusmodi accidere non potest; et ideo
sola est incommutabilis substantia vel essentia, qui
Deus est, cui profectio ipsum esse, unde essentia
nominata est, maxime ac verissime competit. Quod
enim mutatur, non servat ipsum esse; et quod mutari
potest, etiamsi non mutetur, potest quod fuerat non
esse: ac per hoc illud solum quod non tantum non
mutatur, verum etiam mutari omnino non potest,
sine scrupulo occurrit quod verissime dicatur esse.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Arianorum argumentum ex voce
geniti et ingeniti desumptum diluitur.</hi> Quamobrem ut
<pb n="0913"/>
jam etiam de iis quae nec dicuntur ut cogitantur,
nec cogitantur ut sunt, respondere incipiamus fidei
nostrae adversariis: inter multa quae Ariani adversus
catholicam fidem solent disputare, hoc sibi maxime
callidissimum machinamentum proponere videntur,
cum dicunt: Quidquid de Deo dicitur vel intelligitur,
non secundum accidens, sed secundum substantiam
dicitur. Quapropter ingenitum esse Patri secundum
substantiam est, et genitum esse Filio secundum
substantiam est. Diversum est autem ingenitum esse,
et genitum esse: diversa est ergo substantia Patris
et Filii. Quibus respondemus: Si quidquid de Deo
dicitur, secundum substantiam dicitur; ergo quod
dictum est, <hi>Ego et Pater unum sumus <note>(Joan. X, 30)</note>
            </hi>,
secundum substantiam dictum est. Una est igitur
substantia Patris et Filii. Aut si hoc non secundum
substantiam dictum est, dicitur ergo aliquid de Deo
non secundum substantiam; et ideo jam non cogimur
secundum substantiam intelligere ingenitum et
genitum. Item dictum est de Filio, <hi>Non rapinam arbitratus
est esse aequalis Deo <note>(Philipp. II, 6)</note>
            </hi>: quaerimus
secundum quid aequalis. Si enim non secundum
substantiam dicitur aequalis, admittunt ut dicatur aliquid
de Deo, non secundum substantiam: admittant
ergo non secundum substantiam dici ingenitum et
genitum. Quod si propterea non admittunt, quia
omnia de Deo secundum substantiam dici volunt, secundum
substantiam Filius aequalis est Patri.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Accidens arguit semper aliquam
rei mutationem.</hi> Accidens autem non solet dici, nisi
quod aliqua mutatione ejus rei cui accidit amitti
potest. Nam etsi quaedam dicuntur accidentia inseparabilia,
quae graece appellantur <foreign xml:lang="greek">ἀχώριστα,</foreign> sicut est
plumae corvi color niger; amittit eum tamen, non
quidem quamdiu pluma est, sed quia non semper est
pluma. Quapropter ipsa materies mutabilis est, et ex
eo quod desinit esse illud animal vel illa pluma, totumque
illud corpus in terram mutatur et vertitur,
amittit utique etiam illum colorem. Quamvis et accidens
quod separabile dicitur, non separatione, sed
mutatione amittatur; sicuti est capillis hominum nigritudo,
quoniam dum capilli sunt possunt albescere,
separabile accidens dicitur: sed diligenter intuentibus
satis apparet, non separatione quasi emigrare
aliquid a capite dum canescit, ut nigritudo inde candore
succedente discedat et aliquo eat, sed illam qualitatem
coloris ibi verti atque mutari. Nihil itaque
accidens in Deo, quia nihil mutabile aut amissibile.
Quod si et illud dici accidens placet, quod licet non
amittatur, minuitur tamen vel augetur, sicuti est
animae vita: nam et quamdiu anima est, tamdiu vivit,
et quia semper anima est, semper vivit; sed quia
magis vivit cum sapit, minusque cum desipit, fit etiam
hic aliqua mutatio, non ut desit vita, sicuti deest
insipienti sapientia, sed ut minus sit: nec tale aliquid
in Deo fit, quia omnino incommutabilis manet.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>In Deo nihil secundum accidens dicitur,
sed secundum substantiam aut secundum relationem.</hi> 
Quamobrem nihil in eo secundum accidens dicitur,
<pb n="0914"/>
quia nihil ei accidit; nec tamen omne quod dicitur,
secundum substantiam dicitur. In rebus enim creatis
atque mutabilibus quod non secundum substantiam
dicitur, restat ut secundum accidens dicatur: omnia
enim accidunt eis, quae vel amitti possunt vel minui,
et magnitudines et qualitates; et quod dicitur ad aliquid,
sicut amicitiae, propinquitates, servitutes, similitudines,
aequalitates, et si qua hujusmodi; et situs
et habitus, et loca et tempora, et opera atque passiones.
In Deo autem nihil quidem secundum accidens
dicitur, quia nihil in eo mutabile est; nec tamen
omne quod dicitur, secundum substantiam dicitur.
Dicitur enim ad aliquid, sicut Pater ad Filium, et
Filius ad Patrem, quod non est accidens: quia et ille
semper Pater, et ille semper Filius; et non ita semper
quasi ex quo natus est Filius, ut ex eo quod
nunquam desinat esse Filius, Pater non desinat esse
Pater; sed ex eo quod semper natus est Filius, nec
coepit unquam esse Filius. Quod si aliquando esse coepisset,
aut aliquando esse desineret Filius, secundum
accidens diceretur. Si vero quod dicitur Pater, ad se
ipsum diceretur, non ad Filium; et quod dicitur Filius,
ad se ipsum diceretur, non ad Patrem; secundum
substantiam diceretur et ille Pater, et ille Filius: sed
quia et Pater non dicitur Pater nisi ex eo quod est ei
Filius, et Filius non dicitur nisi ex eo quod habet
Patrem, non secundum substantiam haec dicuntur:
quia non quisque eorum ad se ipsum, sed ad invicem
atque ad alterutrum ista dicuntur: neque secundum
accidens, quia et quod dicitur Pater, et quod dicitur
Filius, aeternum atque incommutabile est eis. Quamobrem
quamvis diversum sit Patrem esse et Filium
esse, non est tamen diversa substantia: quia hoc
non secundum substantiam dicuntur, sed secundum
relativum; quod tamen relativum non est accidens,
quia non est mutabile.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Occurrit haereticorum cavillationibus
in eadem voce geniti et ingeniti.</hi> Si autem huic sic
putant resistendum esse sermoni, quod Pater quidem
ad Filium dicitur et Filius ad Patrem, ingenitus tamen
et genitus ad se ipsos dicuntur, non ad alterutrum:
non enim hoc est dicere ingenitum, quod est
Patrem dicere; quia et si Filium non genuisset, nihil
prohiberet eum dicere ingenitum: et si gignat quisque
filium, non ex eo ipse ingenitus est, quia geniti
homines ex aliis hominibus, gignunt et ipsi alios: inquiunt
ergo: Pater ad Filium dicitur, et Filius ad
Patrem, ingenitus autem ad se ipsum, et genitus ad
se ipsum dicitur: et ideo si quidquid ad se ipsum dicitur,
secundum substantiam dicitur, diversum est
autem ingenitum esse et genitum esse; diversa igitur
substantia est: hoc si dicunt, non intelligunt de
ingenito quidem aliquid se dicere, quod diligentius
pertractandum sit, quia nec ideo quisque pater quia
ingenitus, nec ingenitus ideo quia pater, et propterea
non ad aliquid, sed ad se dici putatur ingenitus: genitum
vero mira caecitate non advertunt dici non
posse, nisi ad aliquid. Ideo quippe filius quia genitus,
<pb n="0915"/>
et quia filius utique genitus. Sicut autem filius ad
patrem, sic genitus ad genitorem refertur; et sicut
pater ad filium, ita genitor ad genitum. Ideoque alia
notio est qua intelligitur genitor, alia qua ingenitus.
Nam quamvis de Patre Deo utrumque dicatur, illud
tamen ad genitum, id est, ad Filium dicitur; quod
nec illi negant: hoc autem quod ingenitus dicitur, ad
se ipsum dici perhibent. Dicunt ergo: Si aliquid ad
se ipsum dicitur Pater, quod ad se ipsum dici non
potest Filius, et quidquid ad se ipsum dicitur, secundum
substantiam dicitur, et ad se ipsum dicitur ingenitus,
quod dici non potest Filius; ergo secundum
substantiam dicitur ingenitus, quod Filius quia dici
non potest, non ejusdem est substantiae. Cui versutiae
respondetur ita, ut ipsi cogantur dicere secundum
quid sit aequalis Patri Filius; utrum secundum
id quod ad se dicitur, an secundum id quod ad Patrem
dicitur. Non enim secundum id quod ad Patrem
dicitur, quoniam ad patrem filius dicitur, ille autem
non filius, sed pater est. Quia non sic ad se dicuntur
pater et filius, quomodo amici aut vicini. Relative
quippe amicus dicitur ad amicum; et si aequaliter se
diligunt, eadem in utroque amicitia est: et relative
vicinus dicitur ad vicinum; et quia aequaliter sibi
vicini sunt (quantum enim iste illi, tantum et ille
huic vicinatur), eadem in utroque vicinitas. Quia
vero Filius non ad Filium relative dicitur, sed ad
Patrem; non secundum hoc quod ad Patrem dicitur,
aequalis est Filius Patri: restat ut secundum id aequalis
sit, quod ad se dicitur. Quidquid autem ad se dicitur,
secundum substantiam dicitur: restat ergo ut
secundum substantiam sit aequalis. Eadem est igitur
utriusque substantia. Cum vero ingenitus dicitur Pater,
non quid sit, sed quid non sit dicitur. Cum autem
relativum negatur, non secundum substantiam
negatur, quia ipsum relativum non secundum substantiam
dicitur.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Negatio addita non mutat praedicamentum.</hi> 
Hoc exemplis planum faciendum est. Ac primum
videndum est hoc significari cum dicitur genitus,
quod significatur cum dicitur filius. Ideo enim filius,
quia genitus; et quia filius, utique genitus. Quod ergo
dicitur ingenitus, hoc ostenditur, quod non sit filius:
sed genitus et ingenitus commode dicuntur; filius
autem latine dicitur, sed infilius ut dicatur non admittit
loquendi consuetudo. Nihil tamen intellectui
demitur, si dicatur non filius; quemadmodum etiam
si dicatur non genitus, pro eo quod dicitur ingenitus,
nihil aliud dicitur. Sic enim et vicinus et amicus relative
dicuntur, nec tamen potest invicinus dici quomodo
dicitur inimicus. Quamobrem non est in rebus
considerandum quid vel sinat vel non sinat dici usus
sermonis nostri, sed quis rerum ipsarum intellectus
eluceat. Non ergo jam dicamus ingenitum, quamvis
dici latine possit; sed pro eo dicamus non genitum,
quod tantum valet. Num ergo aliud dicimus quam non
filium? Negativa porro ista particula non id efficit, ut
quod sine illa relative dicitur, eadem praeposita substantialiter
dicatur; sed id tantum negatur, quod sine
<pb n="0916"/>
illa aiebatur, sicut in caeteris praedicamentis. Velut
cum dicimus, Homo est, substantiam designamus. Qui
ergo dicit, Non homo est, non aliud genus praedicamenti
enuntiat, sed tantum illud negat. Sicut ergo
secundum substantiam aio, Homo est: sic secundum
substantiam nego, cum dico, Non homo est. Et cum
quaeritur, quantus sit; et aio, Quadrupedalis est, id
est, quatuor pedum, secundum quantitatem aio: qui
dicit, Non quadrupedalis est, secundum quantitatem
negat. Candidus est, secundum qualitatem aio: Non
candidus est, secundum qualitatem nego. Propinquus
est, secundum relativum aio: Non propinquus est,
secundum relativum nego. Secundum situm aio, cum
dico, Jacet: secundum situm nego, cum dico, Non
jacet. Secundum habitum aio, cum dico, Armatus est:
secundum habitum nego, cum dico, Non armatus est.
Tantumdem autem valet si dicam, Inermis est. Secundum
tempus aio, cum dico, Hesternus est: secundum
tempus nego, cum dico, Non hesternus est. Et
cum dico, Romae est, secundum locum aio: et secundum
locum nego, cum dico, Non Romae est. Secundum
id quod est facere aio, cum dico, Caedit: si autem dicam,
Non caedit, secundum id quod est facere nego, ut
ostendam non hoc facere. Et cum dico, Vapulat, secundum
praedicamentum aio quod pati vocatur: et secundum
id nego, cum dico, non vapulat. Et omnino nullum
praedicamenti genus est, secundum quod aliquid aiere
volumus, nisi ut secundum idipsum praedicamentum
negare convincamur, si praeponere negativam particulam
voluerimus. Quae cum ita sint, si substantialiter
aierem, dicendo, Filius; substantialiter negarem,
dicendo, Non Filius. Quia vero relative aio, cum dico,
Filius est; ad patrem enim refero: relative nego,
si dicam, Non filius est; ad parentem enim eamdem
negationem refero, volens ostendere quod ei parens
non sit. At si quantum valet quod dicitur filius, tantumdem
valet quod dicitur genitus, sicut praelocuti
sumus; tantumdem ergo valet quod dicitur non
genitus, quantum valet quod dicitur non filius. Relative
autem negamus dicendo, Non filius: relative
igitur negamus dicendo, Non genitus. Ingenitus porro
quid est, nisi non genitus? Non ergo receditur a relativo
praedicamento, cum ingenitus dicitur. Sicut enim
genitus non ad se ipsum dicitur, sed quod ex genitore
sit: ita cum dicitur ingenitus, non ad se ipsum
dicitur, sed quod ex genitore non sit ostenditur. In
eodem tamen praedicamento, quod Relativum vocatur,
utraque significatio vertitur: quod autem relative
pronuntiatur, non indicat substantiam: ita
quamvis diversum sit genitus et ingenitus, non indicat
diversam substantiam: quia sicut filius ad patrem,
et non filius ad non patrem refertur; ita genitus ad
genitorem, et non genitus ad non genitorem referatur
necesse est.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Quidquid substantialiter de Deo
dicitur, de singulis personis singulariter et simul de ipsa
Trinitate dicitur. In Deo una essentia, tres Graecis hypostases,
Latinis tres personae.</hi> Quapropter illud praecipue
teneamus, quidquid ad se dicitur praestantissima
<pb n="0917"/>
illa et divina sublimitas, substantialiter dici; quod
autem ad aliquid, non substantialiter, sed relative:
tantamque vim esse ejusdem substantiae in Patre et
Filio et Spiritu sancto, ut quidquid de singulis ad se
ipsos dicitur, non pluraliter in summa, sed singulariter
accipiatur. Quemadmodum enim Pater Deus est,
et Filius Deus est, et Spiritus sanctus Deus est, quod
secundum substantiam dici nemo dubitat: non tamen
tres deos, sed unum Deum dicimus eam ipsam praestantissimam
Trinitatem. Ita magnus Pater, magnus
Filius, magnus Spiritus sanctus: non tamen tres magni,
sed unus magnus. Non enim de Patre solo, sicut
illi perverse sentiunt; sed de Patre et Filio et Spiritu
sancto scriptum est, <hi>Tu es Deus solus magnus <note>(Psal.
LXXXV, 10)</note>
            </hi>. Et bonus Pater, bonus Filius, bonus Spiritus
sanctus: nec tres boni, sed unus est bonus, de
quo dictum est, <hi>Nemo bonus, nisi unus Deus.</hi> Etenim
Dominus Jesus, ne ab illo qui dixerat, <hi>Magister bone <note>(Luc. XVIII, 19, 18)</note>
            </hi>,
tanquam hominem compellans,
secundum hominem tantummodo intelligeretur, ideo
non ait, Nemo bonus, nisi solus Pater; sed, <hi>Nemo
bonus, nisi unus Deus.</hi> In Patris enim nomine, ipse per
se Pater pronuntiatur: in Dei vero, et ipse et Filius
et Spiritus sanctus, quia Trinitas unus Deus. Situs
vero, et habitus, et loca, et tempora, non proprie,
sed translate ac per similitudines dicuntur in Deo.
Nam et sedere super Cherubim dicitur <note>(Psal. LXXIX,
2)</note>; quod ad situm dicitur: et abyssum tanquam vestimentum
amictus <note>(Psal. CIII, 6)</note>; quod ad habitum:
et, <hi>Anni tui non deficient <note>(Psal. CI, 28)</note>
            </hi>; quod ad tempus:
et, <hi>Si ascendero in coelum, tu ibi es <note>(Psal. CXXXVIII,
8)</note>
            </hi>; quod ad locum. Quod autem ad faciendum attinet,
fortassis de solo Deo verissime dicatur: solus
enim Deus facit et ipse non fit, neque patitur quantum
ad ejus substantiam pertinet qua Deus est. Itaque
omnipotens Pater, omnipotens Filius, omnipotens
Spiritus sanctus: nec tamen tres omnipotentes, sed
unus Omnipotens, <hi>ex quo omnia, per quem omnia, in
quo omnia; ipsi gloria <note>(Rom. XI, 36)</note>
            </hi>. Quidquid ergo ad
se ipsum dicitur Deus, et de singulis personis singulariter
dicitur, id est, de Patre, et Filio, et Spiritu
sancto, et simul de ipsa Trinitate, non pluraliter, sed
singulariter dicitur. Quoniam quippe non aliud est
Deo esse, et aliud magnum esse, sed hoc idem illi est
esse quod magnum esse: propterea sicut non dicimus
tres essentias, sic non dicimus tres magnitudines,
sed unam essentiam et unam magnitudinem. Essentiam
dico, quae <foreign xml:lang="greek">οὐσία</foreign> graece dicitur, quam usitatius
substantiam vocamus.</p>
          </div3>
<div3>
            <head>10.</head>
            <p>
 Dicunt quidem et illi hypostasim; sed nescio
quid volunt interesse inter usiam et hypostasim: ita
ut plerique nostri qui haec graeco tractant eloquio,
dicere consueverint, <foreign xml:lang="greek">μίαν οὐσίαν, τρεῖς ὑποστάσεις,</foreign> quod
est latine, unam essentiam, tres substantias.
</p>
          </div3>
        </div2>

<div2>
          <head>CAPUT IX.</head>
<p> <hi>Personae tres non proprie dictae.</hi> Sed quia nostra loquendi consuetudo jam obtinuit, ut
hoc intelligatur cum dicimus essentiam, quod intelligitur
<pb n="0918"/>
cum dicimus substantiam: non audemus
dicere unam essentiam tres substantias; sed unam
essentiam vel substantiam, tres autem personas;
quemadmodum multi Latini ista tractantes et
digni auctoritate dixerunt, cum alium modum aptiorem
non invenirent, quo enuntiarent verbis quod sine
verbis intelligebant. Revera enim cum Pater non sit
Filius, et Filius non sit Pater, et Spiritus sanctus
ille qui etiam donum Dei vocatur, nec Pater sit nec
Filius, tres utique sunt. Ideoque pluraliter dictum
est, <hi>Ego et Pater unum sumus <note>(Joan. X, 30)</note>
            </hi>. Non enim
dixit, Unum est, quod Sabelliani dicunt; sed, <hi>unum
sumus.</hi> Tamen cum quaeritur quid tres, magna prorsus
inopia humanum laborat eloquium. Dictum est tamen,
Tres personae, non ut illud diceretur, sed ne taceretur.</p>
</div2>

<div2>
          <head>CAPUT X.</head>
<div3>
            <head>11.</head>
            <p>
 <hi>Quae Deo absolute conveniunt ut
essentia, de Trinitate singulariter dicuntur, non pluraliter.</hi> 
Sicut ergo non dicimus tres essentias; ita non
dicimus tres magnitudines, neque tres magnos. In
rebus enim quae participatione magnitudinis magnae
sunt, quibus est aliud esse, aliud magnas esse, sicut
magna domus, et magnus mons, et magnus animus;
in his ergo rebus aliud est magnitudo, aliud quod ab
ea magnitudine magnum est, et prorsus non hoc est
magnitudo quod est magna domus. Sed illa est vera
magnitudo, qua non solum magna est domus quae
magna est, et qua magnus est mons quisquis magnus
est; sed etiam qua magnum est quidquid aliud magnum
dicitur: ut aliud sit ipsa magnitudo, aliud ea
quae ab illa magna dicuntur. Quae magnitudo utique
primitus magna est, multoque excellentius quam ea
quae participatione ejus magna sunt. Deus autem quia
non ea magnitudine magnus est quae non est quod
est ipse, ut quasi particeps ejus sit Deus cum magnus
est; alioquin illa erit major magnitudo quam Deus,
Deo autem non est aliquid majus: ea igitur magnitudine
magnus est qua ipse est eadem magnitudo. Et
ideo sicut non dicimus tres essentias, sic nec tres
magnitudines: hoc est enim Deo esse, quod est magnum
esse. Eadem causa nec magnos tres dicimus,
sed unum magnum: quia non participatione magnitudinis
Deus magnus est, sed se ipso magno magnus
est; quia ipse sua est magnitudo. Hoc et de bonitate,
et de aeternitate, et de omnipotentia Dei dictum sit,
omnibusque omnino praedicamentis quae de Deo possunt
pronuntiari, quod ad se ipsum dicitur, non
translate ac per similitudinem, sed proprie: si tamen
de illo proprie aliquid dici ore hominis potest.
</p>
          </div3>
        </div2>

<div2>
          <head>CAPUT XI.</head>
<div3>
            <head>12.</head>
            <p>
 <hi>Quid in Trinitate relative dicatur.</hi> 
Quod autem proprie singula in eadem Trinitate
dicuntur, nullo modo ad se ipsa, sed ad invicem, aut
ad creaturam dicuntur; et ideo relative, non substantialiter
ea dici manifestum est. Sicut enim Trinitas
unus Deus dicitur, magnus, bonus, aeternus,
omnipotens, idemque ipse sua sic dici potest deitas,
ipse sua magnitudo, ipse sua bonitas, ipse sua aeternitas,
ipse sua omnipotentia: non sic potest dici Trinitas
<pb n="0919"/>
Pater, nisi forte translate ad creaturam propter
adoptionem filiorum. Quod enim scriptum est, <hi>Audi,
Israel; Dominus Deus tuus, Dominus unus est <note>(Deut.
VI, 4)</note>
            </hi>, non utique excepto Filio, aut excepto Spiritu
sancto oportet intelligi, quem unum Dominum Deum
nostrum recte dicimus etiam patrem nostrum per gratiam
suam nos regenerantem. Trinitas autem Filius
nullo modo dici potest. Spiritus vero sanctus secundum
id quod scriptum est, <hi>Quoniam Deus spiritus est <note>(Joan. IV, 24)</note>
            </hi>,
potest quidem universaliter dici, quia
et Pater spiritus et Filius spiritus, et Pater sanctus
et Filius sanctus. Itaque Pater, et Filius, et Spiritus
sanctus, quoniam unus Deus, et utique Deus sanctus
est, et Deus spiritus est, potest appellari Trinitas et
Spiritus sanctus. Sed tamen ille Spiritus sanctus qui
non Trinitas, sed in Trinitate intelligitur, in eo quod
proprie dicitur Spiritus sanctus, relative dicitur, cum
et ad Patrem et ad Filium refertur, quia Spiritus sanctus
et Patris et Filii Spiritus est. Sed ipsa relatio non
apparet in hoc nomine; apparet autem cum dicitur
donum Dei <note>(Act. VIII, 20)</note>: donum enim est Patris et
Filii, quia et <hi>a Patre procedit <note>(Joan. XV, 26)</note>
            </hi>, sicut
Dominus dicit; et quod Apostolus ait, <hi>Qui Spiritum
Christi non habet, hic non est ejus <note>(Rom. VIII, 9)</note>
            </hi>, de
ipso utique sancto Spiritu ait. Donum ergo donatoris,
et donator doni, cum dicimus, relative utrumque ad
invicem dicimus. Ergo Spiritus sanctus ineffabilis est
quaedam Patris Filiique communio; et ideo fortasse sic
appellatur, quia Patri et Filio potest eadem appellatio
convenire. Nam hoc ipse proprie dicitur, quod illi
communiter: quia et Pater spiritus et Filius spiritus,
et Pater sanctus et Filius sanctus. Ut ergo ex nomine
quod utrique convenit, utriusque communio significetur,
vocatur donum amborum Spiritus sanctus. Et
haec Trinitas unus Deus, solus, bonus, magnus,
aeternus, omnipotens: ipse sibi unitas, deitas, magnitudo,
bonitas, aeternitas, omnipotentia.
</p>
          </div3>
        </div2>

<div2>
          <head>CAPUT XII.</head>
<div3>
            <head>13.</head>
            <p>
 <hi>In relativis mutuis interdum
desunt vocabula.</hi> Nec movere debet, quoniam diximus
relative dici Spiritum sanctum, non ipsam Trinitatem,
sed eum qui est in Trinitate, quia non ei videtur
vicissim respondere vocabulum ejus ad quem refertur.
Non enim, sicut dicimus servum domini et dominum
servi, filium patris et patrem filii, quoniam
ista relative dicuntur, ita etiam hic possumus dicere.
Dicimus enim Spiritum sanctum Patris, sed non vicissim
dicimus Patrem Spiritus sancti, ne filius ejus
intelligatur Spiritus sanctus. Item dicimus Spiritum
sanctum Filii, sed non dicimus Filium Spiritus sancti,
ne pater ejus intelligatur Spiritus sanctus. In multis
enim relativis hoc contingit, ut non inveniatur vocabulum,
quo sibi vicissim respondeant quae ad se referuntur.
Quid enim tam manifeste relative dicitur
quam pignus? Ad id quippe refertur cujus est pignus,
et semper pignus alicujus rei pignus est. Num ergo
cum dicimus pignus Patris et Filii <note>(II Cor. V, 5, et
Ephes. I, 14)</note>, possumus vicissim dicere Patrem pignoris
aut Filium pignoris? At vero cum dicimus
donum Patris et Filii, non quidem dicere possumus
<pb n="0920"/>
Patrem doni, aut Filium doni; sed ut haec sibi vicissim
respondeant, dicimus donum donatoris, et donatorem
doni: quia hic potuit inveniri usitatum vocabulum,
illic non potuit.
</p>
          </div3>
        </div2>

<div2>
          <head>CAPUT XIII.</head>
<div3>
            <head>14.</head>
            <p>
 <hi>Principium quomodo in Trinitate
relative dicatur.</hi> Dicitur ergo relative Pater,
idemque relative dicitur principium, et si quid forte
aliud: sed Pater ad Filium dicitur, principium vero
ad omnia quae ab ipso sunt. Item dicitur relative Filius,
relative dicitur et Verbum et Imago; et in omnibus
his vocabulis ad Patrem refertur: nihil autem
horum Pater dicitur. Et principium dicitur Filius:
cum enim diceretur ei, <hi>Tu quis es?</hi> respondit, <hi>Principium,
qui et loquor vobis <note>(Joan. VIII, 25)</note>
            </hi>. Sed numquid
Patris principium? Creatorem se quippe ostendere
voluit, cum se dixit esse principium; sicut et
Pater principium est creaturae, eo quod ab ipso sunt
omnia. Nam et creator relative dicitur ad creaturam,
sicut dominus ad servum. Et ideo cum dicimus, et
Patrem principium, et Filium principium, non duo
principia creaturae dicimus; quia et Pater et Filius
simul ad creaturam unum principium est, sicut unus
creator, sicut unus Deus. Si autem quidquid in se
manet et gignit aliquid vel operatur, principium est
ei rei quam gignit, vel ei quam operatur; non possumus
negare etiam Spiritum sanctum recte dici principium;
quia non eum separamus ab appellatione
creatoris: et scriptum est de illo quod operetur, et
in se utique manens operatur; non enim in aliquid
eorum quae operatur, ipse mutatur et vertitur. Et quae
operatur, vide: <hi>Unicuique autem,</hi> inquit, <hi>datur manifestatio
Spiritus ad utilitatem. Alii quidem datur per
Spiritum sermo sapientiae; alii sermo scientiae secundum
eumdem Spiritum; alteri autem fides in eodem Spiritu;
alii donatio curationum in uno Spiritu; alii operatio
virtutum; alii prophetia; alii dijudicatio spirituum;
alii genera linguarum. Omnia autem haec operatur unus
atque idem Spiritus, dividens propria unicuique prout
vult,</hi> utique sicut Deus. Quis enim tanta illa potest
operari nisi Deus? <hi>Idem autem Deus qui operatur
omnia in omnibus <note>(I Cor. XII, 6-11)</note>
            </hi>. Nam et sigillatim
si interrogemur de Spiritu sancto, verissime respondemus
quod Deus sit; et cum Patre et Filio simul
unus Deus est. Unum ergo principium ad creaturam
dicitur Deus, non duo vel tria principia.
</p>
          </div3>
        </div2>

<div2>
          <head>CAPUT XIV.</head>
<div3>
            <head>15.</head>
            <p>
 <hi>Pater et Filius unicum principium
Spiritus sancti.</hi> Ad se autem invicem in Trinitate,
si gignens ad id quod gignit principium est,
Pater ad Filium principium est, quia gignit eum.
Utrum autem et ad Spiritum sanctum principium sit
Pater, quoniam dictum est, <hi>De Patre procedit,</hi> non
parva quaestio est. Quia si ita est, non jam principium
ei tantum rei erit quam gignit aut facit, sed etiam ei
quam dat. Ubi et illud elucescit, ut potest, quod
solet multos movere, cur non Filius sit etiam Spiritus
sanctus, cum et ipse a Patre exeat, sicut in Evangelio
<pb n="0921"/>
legitur <note>(Joan. XV, 26)</note>. Exiit enim, non quomodo natus,
sed quomodo datus; et ideo non dicitur filius,
quia neque natus est sicut Unigenitus, neque factus ut
per Dei gratiam in adoptionem nasceretur, sicuti nos.
Quod enim de Patre natum est, ad Patrem solum refertur
cum dicitur Filius, et ideo Filius Patris, non
et noster: quod autem datum est, et ad eum qui
dedit refertur, et ad eos quibus dedit; itaque Spiritus
sanctus, non tantum Patris et Filii qui dederunt, sed
etiam noster dicitur qui accepimus: sicut dicitur, <hi>Domini salus</hi> 
 qui dat salutem <note>(Psal. III, 9)</note>, eadem
etiam nostra salus est qui accepimus. Spiritus ergo
et Dei est qui dedit, et noster qui accepimus. Non
ille spiritus noster quo sumus, quia ipse spiritus est
hominis qui in ipso est: sed alio modo iste noster est,
quo dicimus et, <hi>Panem nostrum da nobis <note>(Matth.
VI, 11)</note>
            </hi>. Quanquam et illum spiritum qui hominis dicitur,
utique accepimus. <hi>Quid enim habes,</hi> inquit, <hi>quod non accepisti 
 <note>(I Cor. IV, 7)</note>
            </hi>? Sed aliud est quod
accepimus ut essemus, aliud quod accepimus ut
sancti essemus. Unde scriptum est et de Joanne, quod
in spiritu et virtute Eliae veniret <note>(Luc. I, 17)</note>: dictus
est Eliae spiritus, scilicet Spiritus sanctus quem accepit
Elias. Hoc et de Moyse intelligendum est, cum
ait ei Dominus, <hi>Tollam de spiritu tuo, et dabo eis <note>(Num. XI, 17)</note>
            </hi>:
hoc est, dabo illis de Spiritu sancto,
quem jam tibi dedi. Si ergo et quod datur, principium
habet eum a quo datur, quia non aliunde accepit
illud quod ab ipso procedit; fatendum est Patrem et
Filium principium esse Spiritus sancti, non duo principia:
sed sicut Pater et Filius unus Deus, et ad creaturam
relative unus creator et unus Dominus, sic
relative ad Spiritum sanctum unum principium; ad
creaturam vero Pater et Filius et Spiritus sanctus
unum principium, sicut unus creator et unus Dominus.
</p>
          </div3>
        </div2>

<div2>
          <head>CAPUT XV.</head>
<div3>
            <head>16.</head>
            <p>
 <hi>An Spiritus sanctus esset donum
et antequam daretur.</hi> Ulterius autem quaeritur,
utrum quemadmodum Filius non hoc tantum habet
nascendo ut Filius sit, sed omnino ut sit; sic et Spiritus
sanctus eo quo datur habeat non tantum ut donum
sit, sed omnino ut sit: utrum ergo erat antequam daretur,
sed nondum erat donum, an eo ipso quo daturus
erat eum Deus, jam donum erat et antequam
daretur. Sed si non procedit nisi cum datur, nec procederet
utique priusquam esset cui daretur; quomodo
jam erat ipsa substantia, si non est nisi quia datur:
sicut Filius non tantum ut sit Filius, quod relative
dicitur, sed omnino ut sit ipsam substantiam nascendo
habet? An semper procedit Spiritus sanctus, et non
ex tempore, sed ab aeternitate procedit; sed quia sic
procedebat ut esset donabile; jam donum erat, et antequam
esset cui daretur? Aliter enim intelligitur
cum dicitur donum, aliter cum dicitur donatum.
Nam donum potest esse et antequam detur; donatum
<pb n="0922"/>
autem nisi datum fuerit nullo modo dici potest.
</p>
          </div3>
        </div2>

<div2>
          <head>CAPUT XVI.</head>
<div3>
            <head>17.</head>
            <p>
 <hi>Quod de Deo ex tempore dicitur,
relative dicitur, non accidentaliter.</hi> Nec moveat
quod Spiritus sanctus cum sit coaeternus Patri et
Filio, dicitur tamen aliquid ex tempore, veluti hoc
ipsum quod donatum diximus. Nam sempiterne Spiritus
donum, temporaliter autem donatum. Nam et si
dominus non dicitur, nisi cum habere incipit servum,
etiam ista appellatio relativa ex tempore est Deo:
non enim sempiterna creatura est, cujus est ille Dominus.
Quomodo ergo obtinebimus nec ipsa relativa
esse accidentia, quoniam nihil accidit Deo temporaliter,
quia non est mutabilis, sicut in exordio hujus
disputationis tractavimus. Ecce Dominum esse non
sempiternum habet, ne cogamur etiam sempiternam
creaturam dicere, quia ille sempiterne non dominaretur,
nisi etiam ista sempiterne famularetur. Sicut autem
non potest esse servus qui non habet dominum, sic nec
dominus qui non habet servum. Et quisquis exstiterit
qui aeternum quidem Deum solum dicat, tempora autem
non esse aeterna propter varietatem et mutabilitatem,
sed tempora tamen non in tempore esse
coepisse (non enim erat tempus antequam inciperent
tempora, et ideo non in tempore accidit Deo ut Dominus
esset, quia ipsorum temporum Dominus erat, quae
utique non in tempore esse coeperunt); quid respondebit
de homine, qui in tempore factus est, cujus
utique Dominus non erat antequam esset cui esset?
Certe vel ut Dominus hominis esset, ex tempore accidit
Deo: et ut omnis auferri videatur controversia,
certe ut tuus Dominus esset, aut meus, qui modo esse
coepimus, ex tempore accidit Deo. Aut si et hoc propter
obscuram quaestionem animae videtur incertum,
quid ut esset Dominus populi Israel? Quia etsi jam
erat animae natura, quam ille populus habebat, quod
modo non quaerimus; tamen ille populus nondum erat,
et quando esse coepit apparet. Postremo ut Dominus
esset hujus arboris et hujus segetis, ex tempore accidit,
quae modo esse coeperunt. Quia etsi materies ipsa jam
erat, aliud est tamen dominum esse materiae, aliud esse
dominum jam factae naturae. Alio enim tempore est
etiam homo dominus ligni, et alio tempore dominus est
arcae, quamvis ex ipso ligno fabricatae, quod utique
non erat, cum ligni dominus jam esset. Quomodo
igitur obtinebimus nihil secundum accidens dici
Deum, nisi quia ipsius naturae nihil accidit quo mutetur,
ut ea sint accidentia relativa, quae cum aliqua
mutatione rerum de quibus dicuntur, accidunt. Sicut
amicus relative dicitur; neque enim esse incipit,
nisi cum amare coeperit: fit ergo aliqua mutatio voluntatis,
ut amicus dicatur. Nummus autem cum dicitur
pretium, relative dicitur, nec tamen mutatus
est cum esse coepit pretium: neque cum dicitur pignus,
et si qua sunt similia. Si ergo nummus potest
nulla sui mutatione toties dici relative, ut neque
cum incipit dici, neque cum desinit, aliquid in ejus
natura vel forma, qua nummus est, mutationis fiat;
quanto facilius de illa incommutabili Dei substantia
debemus accipere, ut ita dicatur relative aliquid ad
<pb n="0923"/>
creaturam, ut quamvis temporaliter incipiat dici, non
tamen ipsi substantiae Dei accidisse aliquid intelligatur,
sed illi creaturae ad quam dicitur? <hi>Domine,</hi> 
inquit, <hi>refugium factus es nobis <note>(Psal. LXXXIX, 1)</note>
            </hi>.
Refugium ergo nostrum Deus relative dicitur, ad nos
enim refertur, et tunc refugium nostrum fit, cum ad
eum refugimus: numquid tunc fit aliquid in ejus natura,
quod antequam ad eum refugeremus non erat?
In nobis ergo fit aliqua mutatio: deteriores enim
fuimus antequam ad eum refugeremus, et efficimur
ad eum refugiendo meliores: in illo autem nulla.
Sic et pater noster esse incipit, cum per ejus gratiam
regeneramur, quoniam dedit nobis potestatem filios
Dei fieri <note>(Joan., 12)</note>. Substantia itaque nostra mutatur
in melius, cum filii ejus efficimur: simul et ille
pater noster esse incipit, sed nulla commutatione
suae substantiae. Quod ergo temporaliter dici incipit
<pb n="0924"/>
Deus quod antea non dicebatur, manifestum est relative
dici: non tamen secundum accidens Dei quod
ei aliquid acciderit, sed plane secundum accidens ejus
ad quod dici aliquid Deus incipit relative. Et quod
amicus Dei justus esse incipit, ipse mutatur: Deus
autem absit ut temporaliter aliquem diligat, quasi
nova dilectione quae in illo ante non erat, apud quem
nec praeterita transierunt, et futura jam facta sunt.
Itaque omnes sanctos suos ante mundi constitutionem
dilexit, sicut praedestinavit: sed cum convertuntur et
inveniunt illum, tunc incipere ab eo diligi dicuntur,
ut eo modo dicatur quo potest humano affectu capi
quod dicitur. Sic etiam cum iratus malis dicitur, et
placidus bonis; illi mutantur, non ipse: sicut lux infirmis
oculis aspera, firmis lenis est; ipsorum scilicet
mutatione, non sua.
</p>
          </div3>
        </div2>
      </div1>

<div1>
        <head> <hi>LIBER SEXTUS.</hi> In quo proposita quaestione, quomodo dictus sit Christus ore apostolico, <hi>Dei virtus et Dei sapientia,</hi> disputatur utrum Pater non sit ipse sapientia, sed tantum sapientiae Pater, an sapientia sapientiam genuerit: et dilata paulisper solutione, probatur unitas et aequalitas Patris et Filii ac Spiritus sancti: et non Deum triplicem, sed Trinitatem credi oportere. Illud postremo loco explicatur Hilarii dictum: « Aeternitas in Patre, species in Imagine, usus in Munere. » </head>
<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Filius secundum Apostolum
<pb n="0923"/>virtus et sapientia Dei Patris. Hinc ratiocinatio
Catholicorum contra priores Arianos. Difficultas an
Pater non sit ipse sapientia, sed tantum sapientiae Pater.</hi> 
Aequalitatem Patris et Filii et Spiritus sancti
putant nonnulli ex hoc impediri quominus intelligatur,
quia scriptum est, <hi>Christum Dei virtutem et
Dei sapientiam:</hi> ut ideo non videatur aequalitas,
quia non est Pater ipse virtus et sapientia, sed
genitor virtutis et sapientiae. Et revera non mediocri
intentione quaeri solet, quomodo dicatur Deus
virtutis et sapientiae Pater. Ait enim Apostolus, <hi>Christum
Dei virtutem et Dei sapientiam <note>(I Cor. I, 24)</note>
            </hi>. Et
hinc nonnulli nostri adversum Arianos hoc modo ratiocinati
sunt, eos duntaxat qui prius se adversum
catholicam fidem extulerunt. Nam ipse Arius dixisse
fertur, Si filius est, natus est; si natus est, erat tempus
quando non erat filius: non intelligens etiam
natum esse Deo sempiternum esse, ut sit coaeternus
Patri Filius, sicut splendor qui gignitur ab igne atque
diffunditur, coaevus est illi, et esset coaeternus, si
esset ignis aeternus. Unde quidam posteriores Ariani
abjecerunt istam sententiam, fassique sunt, non ex
tempore coepisse Filium Dei. Sed inter disputationes
quas habebant nostri adversum eos qui dicebant, Erat
tempus quando non erat Filius, hanc etiam nonnulli
ratiocinationem inserebant: Si Dei Filius virtus et
sapientia Dei est, nec unquam Deus sine virtute et
sapientia fuit, coaeternus est Deo Patri Filius: dicit
autem Apostolus, <hi>Christum Dei virtutem et Dei sapientiam;</hi> 
et Deum aliquando non habuisse virtutem
aut sapientiam, dementis est dicere: non igitur erat
tempus quando non erat Filius.</p>
          </div3>
<div3>
            <head>2.</head>
            <p>
 Quae ratiocinatio ad id cogit, ut dicamus Deum
<pb n="0924"/>
Patrem non esse sapientem, nisi habendo sapientiam
quam genuit, non existendo per se Pater ipsa sapientia.
Deinde si ita est, Filius quoque ipse sicut
dicitur Deus de Deo, lumen de lumine, videndum est
utrum possit sapientia de sapientia dici, si non est
Deus Pater ipsa sapientia, sed tantum genitor sapientiae.
Quod si tenemus, cur non et magnitudinis suae,
et bonitatis, et aeternitatis, et omnipotentiae suae
genitor sit, ut non ipse sit sua magnitudo, et sua
bonitas, et sua aeternitas, et sua omnipotentia, sed ea
magnitudine magnus sit quam genuit, et ea bonitate
bonus, et ea aeternitate aeternus, et ea omnipotentia
omnipotens quae de illo nata est, sicut non ipse sua
sapientia est, sed ea sapientia sapiens est quae de
illo nata est? Nam illud non est formidandum, ne cogamur
multos filios Dei dicere, praeter adoptionem
creaturae, coaeternos Patri, si magnitudinis suae genitor
est, et bonitatis, et aeternitatis, et omnipotentiae.
Huic enim calumniae facile respondetur, sic non
effici, quia multa nominata sunt, ut ille multorum
filiorum coaeternorum sit pater; quemadmodum non
efficitur ut duorum sit, cum dicitur Christus Dei virtus
et Dei sapientia. Eadem quippe virtus quae sapientia,
et eadem sapientia quae virtus est: ita igitur
 etiam de caeteris, ut eadem sit magnitudo quae
virtus, et si qua alia, quae vel supra commemorata
sunt, vel commemorari adhuc possunt.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Quae de Patre et Filio simul dicuntur,
quae non.</hi> Sed si non dicitur in se ipso nisi quod
ad Filium dicitur, id est, pater, vel genitor, vel principium
ejus; si etiam gignens ei quod de se gignit,
<pb n="0925"/>
consequenter principium est; quidquid autem aliud
dicitur, cum Filio dicitur, vel potius in Filio, sive
magnus ea magnitudine quam genuit, sive justus ea
justitia quam genuit, sive bonus ea bonitate quam
genuit, sive potens ea potentia vel virtute quam genuit,
sive sapiens ea sapientia quam genuit: magnitudo
autem ipsa non dicitur Pater, sed magnitudinis
generator: Filius vero sicut in se ipso dicitur Filius,
quod non cum Patre dicitur, sed ad Patrem, non sic
et in se ipso magnus, sed cum Patre cujus ipse magnitudo
est: sic et sapiens cum Patre dicitur, cujus
ipse sapientia est; sicut ille sapiens cum Filio, quia ea
sapientia sapiens est quam genuit: quidquid ergo ad
se dicuntur, non dicitur alter sine altero, id est,
quidquid dicuntur quod substantiam eorum ostendat,
ambo simul dicuntur. Si haec ita sunt, jam ergo nec
Deus est Pater sine Filio, nec Filius Deus sine Patre,
sed ambo simul Deus. Et quod dictum est, <hi>In principio
erat Verbum;</hi> in Patre erat Verbum, intelligitur: aut
si <hi>in principio</hi> sic dictum est, ac si diceretur, Ante
omnia; quod sequitur, <hi>Et Verbum erat apud Deum,</hi> 
Verbum quidem solus Filius accipitur, non simul
Pater et Filius, tanquam ambo unum Verbum (sic
enim Verbum quomodo Imago, non autem Pater et
Filius simul ambo imago, sed Filius solus imago Patris,
quemadmodum et Filius: non enim ambo simul
filius): quod vero adjungitur, <hi>Et Verbum erat apud
Deum;</hi> multum est ut sic intelligatur, <hi>Verbum,</hi> quod
solus est Filius, <hi>erat apud Deum,</hi> quod non solus
est Pater, sed Pater et Filius simul Deus. Sed
quid mirum, si in duabus quibusdam rebus longe inter
se diversis potest hoc dici? Quid enim tam diversum,
quam animus et corpus? Potest tamen dici,
Animus erat apud hominem, id est, in homine: cum
animus non sit corpus, homo autem animus simul et
corpus sit. Ut etiam quod consequenter scriptum est, <hi>Et Deus erat Verbum 
 <note>(Joan. I, 1)</note>
            </hi>, sic intelligatur:
Verbum quod non est Pater, Deus erat simul cum
Patre. Itane ergo dicimus, ut Pater sit generator
magnitudinis, hoc est generator virtutis, vel generator
sapientiae suae: Filius autem magnitudo, virtus,
et sapientia: Deus vero magnus, omnipotens, sapiens,
ambo simul? Quomodo ergo Deus de Deo,
lumen de lumine? Non enim simul ambo Deus de Deo,
sed solus Filius de Deo, scilicet Patre: nec ambo
simul lumen de lumine, sed solus Filius de lumine
Patre. Nisi forte ad insinuandum et brevissime inculcandum
quod coaeternus est Patri Filius, ita dictum
est, Deus de Deo, et lumen de lumine, et si quid hoc
modo dicitur, ac si diceretur, Hoc quod non est Filius
sine Patre, de hoc quod non est Pater sine Filio,
id est, hoc lumen quod lumen non est sine Patre, de
hoc lumine Patre quod lumen non est sine Filio:
ut cum dicitur, Deus quod non est Filius sine Patre,
et de Deo quod non est Pater sine Filio, perfecte intelligatur
quod non praecessit genitor illud quod genuit.
Quod si ita est, hoc solum de eis dici non potest,
<pb n="0926"/>
illud de illo, quod simul ambo non sunt. Sicut
Verbum de verbo dici non potest, quia non simul
ambo verbum, sed solus Filius: nec imago de imagine,
quia non simul ambo imago: nec Filius de Filio,
quia non simul ambo filius, secundum quod dicitur, <hi>Ego et Pater unum sumus 
 <note>(Joan. X, 30)</note>
            </hi>. <hi>Unum
sumus</hi> enim dictum est, Quod ille, hoc et ego secundum
essentiam, non secundum relativum.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Unitatem essentiae Patris et Filii
haberi ex verbis,</hi> Unum sumus. <hi>Filius et in sapientia
et in caeteris aequalis Patri.</hi> Et nescio utrum inveniatur
in Scripturis dictum, <hi>unum sunt,</hi> quorum est
diversa natura. Si autem aliqua plura ejusdem naturae
sint, et diversa sentiant, non sunt unum et quantum
diversa sentiunt. Nam si jam unum essent ex
eo quod homines erant, non diceret, <hi>Ut sint unum,
sicut nos unum <note>(Id. XVII, 11)</note>
            </hi>, cum suos discipulos
Patri commendaret. At vero Paulus et Apollo, quia
et ambo homines, et idem sentiebant: <hi>Qui plantat,</hi> 
inquit, <hi>et qui rigat, unum sunt <note>(I Cor. III, 8)</note>
            </hi>. Cum
ergo sic dicitur unum, ut non addatur quid unum, et
plura unum dicantur, eadem natura atque essentia,
non dissidens nec dissentiens significatur. Cum vero
additur quid unum, potest aliquid significari ex pluribus
unum factum, quamvis diversis natura. Sicut
anima et corpus non sunt utique unum; quid enim
tam diversum? nisi addatur aut subintelligatur quid
unum, id est, unus homo, aut unum animal. Inde
Apostolus: <hi>Qui adhaeret meretrici,</hi> inquit, <hi>unum corpus
est:</hi> non dixit, Unum sunt, aut, Unum est; sed
addidit, <hi>corpus,</hi> tanquam ex duobus diversis masculino
et feminino unum corpus adjunctione compositum.
Et, <hi>Qui adhaeret Domino,</hi> inquit, <hi>unus spiritus est <note>(Id. VI, 16, 17)</note>
            </hi>:
non dixit, Qui adhaeret Domino,
unus est, aut, unum sunt; sed addidit, <hi>spiritus.</hi> Diversi
sunt enim natura, spiritus hominis et spiritus
Dei; sed inhaerendo fit unus spiritus ex diversis
duobus, ita ut sine humano spiritu beatus sit Dei
spiritus atque perfectus, beatus autem hominis spiritus
non nisi cum Deo. Nec frustra, ut existimo,
cum tanta in Evangelio secundum Joannem et toties
diceret Dominus de ipsa unitate, vel sua cum Patre,
vel nostra invicem nobiscum; nusquam dixit, Ut nos
et ipsi unum: sed, <hi>Ut unum sint, sicut et nos unum
sumus <note>(Joan. XVII)</note>
            </hi>. Pater ergo et Filius unum sunt,
utique secundum unitatem substantiae, et unus Deus est,
et unus magnus, et unus sapiens, sicut tractatum est.</p>
          </div3>
<div3>
            <head>5.</head>
            <p>
 Unde ergo major Pater? Si enim major, magnitudine
major: cum autem magnitudo Filius ejus sit,
nec ille utique major est eo qui se genuit, nec ille
major est ea magnitudine qua magnus est: ergo aequalis.
Nam unde aequalis, si non eo quo est, cui non est
aliud esse, et aliud magnum esse? Aut si aeternitate
Pater major est, non est aequalis Filius quacumque
re. Unde enim aequalis? Si magnitudine dixeris, non
est par magnitudo, quae minus aeterna est, atque ita
caetera. An forte in virtute aequalis est, in sapientia
vero non est aequalis? Sed quomodo est aequalis virtus
<pb n="0927"/>
quae minus sapit? An in sapientia aequalis est,
in virtute autem non est aequalis? Sed quomodo
aequalis est sapientia, quae minus potens est? Restat
ergo ut si in ulla re aequalis non est, in omnibus non
sit aequalis. At Scriptura clamat, <hi>Non rapinam arbitratus
est esse aequalis Deo <note>(Philipp. II, 6)</note>
            </hi>. Cogitur
ergo quivis adversarius veritatis, qui modo tenetur
apostolica auctoritate, in qualibet vel una re aequalem
Deo Filium confiteri. Eligat quam voluerit: hinc
ei ostendetur in omnibus esse aequalem, quae de substantia
ejus dicuntur.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Sequitur de eodem argumento.</hi> 
Sic enim virtutes quae sunt in animo humano,
quamvis alio atque alio modo singulae intelligantur,
nullo modo tamen separantur ab invicem,
ut quicumque fuerint aequales, verbi gratia, in fortitudine,
aequales sint et prudentia, et temperantia, et
justitia. Si enim dixeris aequales esse istos fortitudine,
sed illum praestare prudentia; sequitur ut hujus fortitudo
minus prudens sit, ac per hoc nec fortitudine
aequales sunt, quando est illius fortitudo prudentior.
Atque ita de caeteris virtutibus invenies, si omnes
eadem consideratione percurras. Non enim de viribus
corporis agitur, sed de animi fortitudine. Quanto ergo
magis in illa incommutabili aeternaque substantia incomparabiliter
simpliciore quam est animus humanus,
haec ita se habent? Humano quippe animo non
hoc est esse quod est fortem esse, aut prudentem,
aut justum, aut temperantem: potest enim esse animus,
et nullam istarum habere virtutem. Deo autem
hoc est esse quod est fortem esse, aut justum esse,
aut sapientem esse, et si quid de illa simplici multiplicitate,
vel multiplici simplicitate dixeris, quo substantia
ejus significetur. Quamobrem, sive ita dicatur
Deus de Deo, ut et singulis hoc nomen conveniat, non
tamen ut ambo simul duo dii, sed unus Deus sit. Ita
enim sibi cohaerent, quemadmodum et in distantibus
 diversisque substantiis fieri Apostolus testis
est. Nam et solus Dominus spiritus est, et solus hominis
spiritus utique spiritus est, tamen si haereat
Domino <hi>unus spiritus est:</hi> quanto magis ibi, ubi est
omnino inseparabilis atque aeterna connexio, ne absurde
dici videatur quasi filius amborum, cum dicitur
Filius Dei, si id quod dicitur Deus, non nisi de ambobus
dicitur simul: sive quidquid de Deo dicitur quod
substantiam ejus indicet, non nisi de ambobus simul,
imo de ipsa simul Trinitate dicitur? Sive ergo hoc,
sive illud sit, quod diligentius discutiendum est, nunc
unde agitur satis est videre, nullo modo Filium aequalem
esse Patri, si in aliquo scilicet quod pertineat ad
significandam ejus substantiam inaequalis invenitur,
sicut jam ostendimus. Apostolus autem dixit aequalem.
In omnibus ergo aequalis est Patri Filius, et est
unius ejusdemque substantiae.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Spiritus sanctus etiam Patri et
Filio aequalis in omnibus.</hi> Quapropter etiam Spiritus
sanctus in eadem unitate substantiae et aequalitate
<pb n="0928"/>
consistit. Sive enim sit unitas amborum, sive sanctitas,
sive charitas, sive ideo unitas quia charitas, et
ideo charitas quia sanctitas, manifestum est quod non
aliquis duorum est quo uterque conjungitur, quo genitus
a gignente diligatur, generatoremque suum diligat,
sintque non participatione, sed essentia sua,
neque dono superioris alicujus, sed suo proprio servantes
unitatem spiritus in vinculo pacis <note>(Ephes. IV,
3)</note>. Quod imitari per gratiam, et ad Deum, et ad nos
ipsos jubemur. In quibus duobus praeceptis tota Lex
pendet et Prophetae <note>(Matth. XXII, 37-40)</note>. Ita sunt illa
tria, Deus unus, solus, magnus, sapiens, sanctus,
beatus. Nos autem ex ipso, et per ipsum, et in ipso
beati; quia ipsius munere inter nos unum, cum illo
autem unus spiritus, quia agglutinatur anima nostra
post eum. Et nobis haerere Deo bonum est, quia perdet
omnem qui fornicatur ab eo <note>(Psal. LXXVII, 28, 27)</note>.
Spiritus ergo sanctus commune aliquid est Patris et
Filii, quidquid illud est. At ipsa communio, consubstantialis
et coaeterna: quae si amicitia convenienter dici
potest, dicatur; sed aptius dicitur charitas. Et haec quoque
substantia, quia Deus substantia, et <hi>Deus charitas,</hi> 
sicut scriptum est <note>(I Joan. IV, 16)</note>. Sicut autem substantia
simul cum Patre et Filio, ita simul magna, et
simul bona, et simul sancta, et quidquid aliud ad se
dicitur: quoniam non aliud est Deo esse, et aliud
magnum esse vel bonum esse, et caetera, sicut
supra ostendimus. Si enim minus magna est ibi charitas
quam sapientia, minus quam est diligitur sapientia:
aequalis est igitur, ut quanta est sapientia
tantum diligatur: est autem sapientia aequalis Patri,
sicut supra disputavimus: aequalis est igitur etiam
Spiritus sanctus; et si aequalis, in omnibus aequalis
propter summam simplicitatem quae in illa substantia
est. Et ideo non amplius quam tria sunt; unus diligens
eum qui de illo est, et unus diligens eum de quo
est, et ipsa dilectio. Quae si nihil est, quomodo <hi>Deus
dilectio est?</hi> Si non est substantia, quomodo Deus
substantia est?
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Quomodo Deus substantia simplex
et multiplex.</hi> Si autem quaeritur quomodo simplex et
multiplex sit illa substantia; animadvertenda est
primo creatura quare sit multiplex, nullo autem modo
vere simplex. Et prius corpus universum utique partibus
constat; ita ut sit ibi alia pars major, alia minor,
et majus sit universum quam pars quaelibet aut
quantalibet. Nam et coelum et terra partes sunt universae
mundanae molis: et sola terra, et solum coelum
innumerabilibus partibus constat, et in tertia sui
parte minor est quam in caetera, et in dimidia minor
quam in tota; et totum mundi corpus quod duabus
plerumque partibus appellari solet, id est, coelum et
terra, utique majus est quam solum coelum aut sola
terra. Et in unoquoque corpore aliud est magnitudo,
aliud color, aliud figura. Potest enim et diminuta magnitudine
manere idem color et eadem figura, et colore
mutato manere eadem figura et eadem magnitudo,
et figura eadem non manente tam magnum esse
et eodem modo coloratum: et quaecumque alia simul
<pb n="0929"/>
dicuntur de corpore, possunt et simul et plura sine
caeteris commutari. Ac per hoc multiplex esse convincitur
natura corporis, simplex autem nullo modo.
Creatura quoque spiritualis, sicut est anima, est quidem
in corporis comparatione simplicior: sine comparatione
autem corporis multiplex est, etiam ipsa
non simplex. Nam ideo simplicior est corpore, quia
non mole diffunditur per spatium loci, sed in unoquoque
corpore, et in toto tota est, et in qualibet
ejus parte tota est; et ideo cum fit aliquid in quavis
exigua particula corporis quod sentiat anima, quamvis
non fiat in toto corpore, illa tamen tota sentit,
quia totam non latet: sed tamen etiam in anima cum
aliud sit artificiosum esse, aliud inertem, aliud acutum,
aliud memorem, aliud cupiditas, aliud timor,
aliud laetitia, aliud tristitia, possintque et alia sine
aliis, et alia magis, alia minus, innumerabilia et innumerabiliter
in animae natura inveniri; manifestum
est non simplicem, sed multiplicem esse naturam.
Nihil enim simplex mutabile est; omnis autem creatura
mutabilis.
</p>
          </div3>
        </div2>

<div2>
          <head>CAPUT VII.</head>
<p> <hi>Deus Trinitas, sed non triplex.</hi> Deus vero
multipliciter quidem dicitur magnus, bonus, sapiens,
beatus, verus, et quidquid aliud non indigne dici videtur:
sed eadem magnitudo ejus est, quae sapientia;
non enim mole magnus est, sed virtute: et eadem
bonitas quae sapientia et magnitudo, et eadem veritas
quae illa omnia: et non est ibi aliud beatum esse, et
aliud magnum, aut sapientem, aut verum, aut bonum
esse, aut omnino ipsum esse.</p>
<div3>
            <head>9.</head>
            <p>
 Nec quoniam Trinitas est, ideo triplex putandus
est: alioquin minor erit Pater solus, aut Filius solus,
quam simul Pater et Filius. Quanquam non inveniatur
quomodo dici possit, aut Pater solus, aut Filius
solus; cum semper atque inseparabiliter et ille cum
Filio sit, et ille cum Patre: non ut ambo sint Pater,
aut ambo Filius; sed quia semper in invicem, neuter
solus. Quia vero dicimus et Deum solum ipsam Trinitatem,
quamvis semper sit cum spiritibus et animabus
sanctis; sed solum dicimus quod Deus est, quia
non et illi cum illo Deus sunt: ita solum Patrem dicimus
Patrem, non quia separatur a Filio, sed quia
non simul ambo Pater sunt.
</p>
          </div3>
        </div2>

<div2>
          <head>CAPUT VIII.</head>
<p> <hi>Dei naturae nulla fit accessio.</hi> Cum
itaque tantus est solus Pater, vel solus Filius, vel solus
Spiritus sanctus, quantus est simul Pater et Filius
et Spiritus sanctus, nullo modo triplex dicendus est.
Corpora quippe adjunctione sua crescunt. Quamvis
enim qui adhaeret uxori suae, unum corpus sit; majus
tamen corpus fit, quam si solius viri esset, aut solius
uxoris. In rebus autem spiritualibus, cum minor majori
adhaerescit, sicut creatura Creatori, illa fit major
quam erat, non ille. In iis enim quae non mole magna
sunt, hoc est majus esse quod est melius esse. Melior
autem fit spiritus alicujus creaturae, cum adhaeret
Creatori, quam si non adhaereat; et ideo etiam major
quia melior. <hi>Qui</hi> ergo <hi>adhaeret Domino, unus spiritus
est <note>(I Cor. VI, 17)</note>
            </hi>: sed tamen Dominus non ideo fit
major, quamvis fiat ille qui adhaeret Domino. In ipso
<pb n="0930"/>
igitur Deo cum adhaeret aequali Patri Filius aequalis,
aut Spiritus sanctus Patri et Filio aequalis, non fit major
Deus quam singuli eorum; quia non est quo crescat
illa perfectio. Perfectus autem sive Pater, sive
Filius, sive Spiritus sanctus, et perfectus Deus Pater
et Filius et Spiritus sanctus: et ideo Trinitas potius
quam triplex.</p>
</div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>An una vel tres simul personae
dicantur solus Deus.</hi> Et quoniam ostendimus quomodo
possit dici solus Pater, quia non nisi ipse ibi Pater;
consideranda est illa sententia qua dicitur, Deum verum
solum non esse Patrem solum, sed Patrem et Filium
et Spiritum sanctum. Si quis enim interroget,
Pater solus utrum sit Deus: quomodo respondebitur
non esse, nisi forte ita dicamus, esse quidem Patrem
Deum, sed non eum esse solum Deum; esse autem
solum Deum, Patrem et Filium et Spiritum sanctum?
Sed quid agimus de illo testimonio Domini? Patri
enim dicebat, et Patrem nominaverat ad quem loquebatur,
cum ait: <hi>Haec est autem vita aeterna, ut cognoscant
te unum verum Deum <note>(Joan. XVII, 3)</note>
            </hi>. Quod quidem
Ariani sic solent accipere, quasi non sit Filius
verus Deus. Quibus exclusis videndum est an intelligere
cogamur, cum dictum est Patri, <hi>Ut cognoscant
te unum verum Deum;</hi> tanquam hoc insinuare voluerit,
quia et solus Pater Deus verus est, ne non intelligeremus
Deum, nisi ipsa tria simul, Patrem et
Filium et Spiritum sanctum. Num ergo ex Domini
testimonio, et Patrem unum verum Deum dicimus,
et Filium unum verum Deum, et Spiritum sanctum
unum verum Deum, et simul Patrem et Filium et Spiritum
sanctum, id est, simul ipsam Trinitatem, non
tres veros deos, sed unum verum Deum? An quoniam
addidit, <hi>Et quem misisti Jesum Christum;</hi> subaudiendum
est, <hi>unum verum Deum;</hi> et ordo verborum est, <hi>Ut te et quem misisti Jesum Christum, cognoscant unum
verum Deum?</hi> 
 Cur ergo tacuit de Spiritu sancto? An
quoniam consequens est ut ubicumque nominatur
unum tanta pace uni adhaerens, ut per hanc utrumque
unum sit, jam ex hoc intelligatur etiam ipsa pax,
quamvis non commemoretur? Nam et illo loco Apostolus
videtur quasi praetermittere Spiritum sanctum,
et tamen etiam ibi intelligitur, ubi ait, <hi>Omnia sunt vestra;
vos autem, Christi; Christus autem, Dei <note>(I Cor. III,
22, 23)</note>
            </hi>: et iterum, <hi>Caput mulieris, vir; caput viri,
Christus; caput autem Christi, Deus <note>(Id. XI, 3)</note>
            </hi>. Sed
rursus si Deus non nisi omnia simul tria, quomodo
caput Christi Deus, id est, caput Christi Trinitas, cum
in Trinitate sit Christus ut sit Trinitas? An quod est
Pater cum Filio, caput est ei quod est solus Filius?
Cum Filio enim Pater Deus, solus autem Filius
Christus est: maxime quia jam Verbum caro factum
loquitur, secundum quam humilitatem ejus etiam
major est Pater, sicut dicit, <hi>Quoniam Pater major me
est <note>(Joan. XIV, 28)</note>
            </hi>; ut hoc ipsum Deum esse, quod illi
cum Patre unum est, caput sit hominis Mediatoris,
quod ipse solus est <note>(I Tim. II, 5)</note>. Si enim mentem
<pb n="0931"/>
recte dicimus principale hominis, id est, tanquam caput
humanae substantiae, cum ipse homo cum mente
sit homo; cur non multo congruentius, multoque magis
Verbum cum Patre quod simul Deus est, caput
est Christi, quamvis Christus homo nisi cum Verbo
quod caro factum est, intelligi non possit? Sed hoc,
ut jam diximus, aliquanto diligentius postea considerabimus.
Nunc autem aequalitas Trinitatis et una eademque
substantia, quantum breviter potuimus, demonstrata
est, ut quoquo modo se habet ista quaestio,
quam discutiendam acriore intentione distulimus, nihil
impediat quominus fateamur summam aequalitatem
Patris et Filii et Spiritus sancti.
</p>
          </div3>
        </div2>

<div2>
          <head>CAPUT X.</head>
<div3>
            <head>11.</head>
            <p>
 <hi>Attributa per Hilarium singulis
personis. Trinitas in rebus factis repraesentatur.</hi> Quidam
cum vellet brevissime singularum in Trinitate personarum
insinuare propria, <hi>Aeternitas,</hi> inquit, <hi>in Patre,
species in Imagine, usus in Munere.</hi> Et quia non mediocris
auctoritatis in tractatione Scripturarum, et assertione
fidei vir exstitit; Hilarius enim hoc in libris
suis posuit <note>(Lib. 2 de Trinitate)</note>; horum verborum, id
est, Patris, et Imaginis, et Muneris, aeternitatis, et
speciei, et usus, abditam scrutatus intelligentiam
quantum valeo, non eum secutum arbitror in aeternitatis
vocabulo, nisi quod Pater non habet Patrem de
quo sit, Filius autem de Patre est ut sit, atque ut illi
coaeternus sit. Imago enim si perfecte implet illud cujus
imago est, ipsa coaequatur ei, non illud imagini
suae. In qua imagine speciem nominavit, credo, propter
pulchritudinem, ubi jam est tanta congruentia,
et prima aequalitas, et prima similitudo, nulla in re
dissidens, et nullo modo inaequalis, et nulla ex parte
dissimilis, sed ad identidem respondens ei cujus imago
est. Ubi est prima et summa vita, cui non est aliud
vivere et aliud esse, sed idem est esse et vivere: et
primus ac summus intellectus, cui non est aliud vivere
et aliud intelligere, sed id quod est intelligere, hoc
vivere, hoc esse est, unum omnia: tanquam Verbum
perfectum, cui non desit aliquid, et ars quaedam omnipotentis
atque sapientis Dei, plena omnium rationum
viventium incommutabilium; et omnes unum
in ea, sicut ipsa unum de uno, cum quo unum. Ibi
novit omnia Deus quae fecit per ipsam, et ideo cum
decedant et succedant tempora, non decedit aliquid
vel succedit scientiae Dei. Non enim haec quae creata
<pb n="0932"/>
sunt, ideo sciuntur a Deo, quia facta sunt: ac non
potius ideo facta sunt vel mutabilia, quia immutabiliter
ab eo sciuntur. Ille igitur ineffabilis quidam complexus
Patris et imaginis non est sine perfruitione,
sine charitate, sine gaudio. Illa ergo dilectio, delectatio,
felicitas vel beatitudo, si tamen aliqua humana
voce digne dicitur, usus ab illo appellatus est breviter,
et est in Trinitate Spiritus sanctus, non genitus,
sed genitoris, genitique suavitas, ingenti largitate atque
ubertate perfundens omnes creaturas pro captu
earum, ut ordinem suum teneant et locis suis acquiescant.</p>
          </div3>
<div3>
            <head>12.</head>
            <p>
 Haec igitur omnia, quae arte divina facta sunt,
et unitatem quamdam in se ostendunt, et speciem,
et ordinem. Quidquid enim horum est, et unum aliquid
est, sicut sunt naturae corporum, et ingenia animarum;
et aliqua specie formatur, sicut sunt figurae
vel qualitates corporum, ac doctrinae vel artes animarum;
et ordinem aliquem petit aut tenet, sicut sunt
pondera vel collocationes corporum, atque amores
aut delectationes animarum. Oportet igitur ut Creatorem,
per ea quae facta sunt, intellectum conspicientes <note>(Rom. I, 20)</note>,
Trinitatem intelligamus, cujus in
creatura, quomodo dignum est, apparet vestigium.
In illa enim Trinitate summa origo est rerum omnium,
et perfectissima pulchritudo, et beatissima delectatio.
Itaque illa tria, et ad se invicem determinari videntur,
et in se infinita sunt. Sed hic in rebus corporeis,
non tantum est res una quantum tres simul, et plus
aliquid sunt duae quam una res: caeterum in illa
summa Trinitate tantum est una quantum tres simul,
nec plus aliquid sunt duae quam una. Et in se infinita
sunt. Ita et singula sunt in singulis, et omnia in singulis,
et singula in omnibus, et omnia in omnibus, et
unum omnia. Qui videt hoc vel ex parte, vel per speculum
et in aenigmate <note>(I Cor. XIII, 12)</note>, gaudeat cognoscens
Deum, et sicut Deum honoret, et gratias agat:
qui autem non videt, tendat per pietatem ad videndum;
non per caecitatem ad calumniandum. Quoniam
unus est Deus, sed tamen Trinitas. Nec confuse accipiendum
est, <hi>Ex quo omnia, per quem omnia, in quo
omnia:</hi> nec diis multis, sed <hi>ipsi gloria in saecula saeculorum.
Amen. <note>(Rom. XI, 36)</note>
            </hi>.
</p>
          </div3>
        </div2>
      </div1>

<div1>
        <head> <hi>LIBER SEPTIMUS.</hi> In quo superioris libri quaestio, quae dilata fuerat, explicatur; quod videlicet Deus Pater qui genuit Filium virtutem et sapientiam, non solum sit virtutis et sapientiae Pater, sed etiam ipse virtus et sapientia: similiter et Spiritus sanctus. Nec tamen tres esse virtutes aut tres sapientias, sed unam virtutem et unam sapientiam, sicut unum Deum et unam essentiam ostenditur. Deinde quaeritur quomodo dicatur in Deo, a Latinis una essentia, tres personae; a Graecis, una essentia, tres substantiae vel hypostases: et utrumque elocutionis necessitate dici monstratur, ut ne omnino taceremus interrogati quid tres sint, quos tres esse veraciter confitemur, Patrem scilicet, et Filium, et Spiritum sanctum.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Redit ad quaestionem, an
<pb n="0931"/>quaelibet Trinitatis persona per se sit sapientia. Quam
difficile, quave ratione solvatur quaestio proposita.</hi> Jam
nunc quaeramus diligentius, quantum dat Deus, quod
paulo ante distulimus: Utrum et singula quaeque in
<pb n="0932"/>
Trinitate persona possit et per se ipsam non cum
caeteris duabus dici Deus, aut magnus, aut sapiens,
aut verus, aut omnipotens, aut justus, et si quid aliud
dici de Deo potest, non relative, sed ad se ipsum; an
vero non dicantur ista, nisi cum Trinitas intelligitur.
<pb n="0933"/>
Hoc enim quaestionem facit, quia scriptum est, <hi>Christum
Dei virtutem. et Dei sapientiam <note>(I Cor. I, 24)</note>
            </hi>:
utrum ita sit pater sapientiae atque virtutis suae, ut
hac sapientia sapiens sit quam genuit, et hac virtute
potens quam genuit; et quia semper potens et sapiens,
semper genuit virtutem et sapientiam. Dixeramus
enim si ita est, cur non et magnitudinis suae pater
sit qua magnus est, et bonitatis qua bonus, et justitiae
qua justus, et alia si qua sunt? Aut si haec omnia
pluribus vocabulis in eadem sapientia et virtute intelliguntur,
ut ea sit magnitudo quae virtus, ea bonitas
quae sapientia, et ea rursus sapientia quae
virtus, sicut jam tractavimus; meminerimus, cum
aliquid horum nomino, sic accipiendum esse, ac si
omnia commemorem. Quaeritur ergo an Pater etiam
singulus sit sapiens, atque ipsa sibi ipse sapientia, an
ita sit sapiens quomodo dicens. Verbo enim quod genuit
dicens est; non verbo quod profertur, et sonat,
et transit; sed Verbo quod erat apud Deum, et Deus
erat Verbum, et omnia per ipsum facta sunt <note>(Joan.
I, 1, 3)</note>: Verbo aequali sibi, quo semper atque incommutabiliter
dicit se ipsum. Non est enim ipse
verbum, sicut nec filius, nec imago. Dicens autem:
exceptis illis temporalibus vocibus Dei, quae in creatura
fiunt; nam sonant, et transeunt: dicens ergo
illo coaeterno Verbo, non singulus intelligitur, sed
cum ipso Verbo, sine quo non est utique dicens.
Itane et sapiens sicut dicens, ut ita sit sapientia,
sicut Verbum, et hoc sit Verbum esse quod est esse
sapientiam; hoc etiam esse virtutem, ut virtus et
sapientia et Verbum idem sit, et relative dicatur,
sicut Filius et imago: atque ille non singulus potens,
vel sapiens, sed cum ipsa virtute et sapientia quam
genuit; sicut non singulus dicens, sed eo Verbo, et
cum eo Verbo quod genuit; atque ita magnus ea et
cum ea magnitudine quam genuit? Et si non alio
magnus, alio Deus, sed eo magnus quo Deus, quia
non aliud illi est magnum esse, aliud Deum esse;
consequens est ut nec Deus singulus, sed ea et cum
ea deitate quam genuit, ut sic sit Filius deitas Patris,
sicut sapientia et virtus Patris, et sicuti est Verbum
et imago Patris. Et quia non aliud illi est esse, aliud
Deum esse, ita sit etiam essentia Patris Filius, sicuti
est Verbum et imago ejus. Ac per hoc etiam excepto
eo quod Pater est, non sit aliquid Pater, nisi quia est
ei Filius: ut non tantum id quod dicitur Pater, quod
manifestum est eum non ad se ipsum, sed ad Filium
relative dici, et ideo Patrem quia est ei Filius;
sed omnino ut sit quod ad se ipsum est, ideo sit quia
genuit essentiam suam. Sicut enim magnus est, non
nisi ea quam genuit magnitudine; ita et est non nisi
ea quam genuit essentia; quia non est aliud illi esse,
aliud magnum esse. Itane igitur pater est essentiae
suae, sicut pater est magnitudinis suae, sicut pater est
virtutis ac sapientiae suae? Eadem quippe ejus magnitudo
quae virtus, et eadem essentia quae magnitudo.</p>
          </div3>
<div3>
            <head>2.</head>
            <p>
 Haec disputatio nata est ex eo quod scriptum
est, <hi>Christum</hi> esse <hi>Dei virtutem et Dei sapientiam.</hi> 
Quapropter in eas angustias sermo coarctatur, cum
<pb n="0934"/>
ineffabilia fari cupimus, ut aut dicamus Christum non
esse Dei virtutem et Dei sapientiam, atque ita impudenter
et impie resistamus Apostolo: aut Christum
quidem Dei virtutem et Dei sapientiam esse fateamur,
sed ejus Patrem non esse patrem virtutis et sapientiae
suae, quod non minus impium est; sic enim nec Christi
erit pater, quia Christus Dei virtus et Dei sapientia
est: aut non esse Patrem virtute sua potentem, neque
sapientia sua sapientem; quod quis audeat dicere?
aut aliud in Patre intelligi esse, aliud sapientem
esse, ut non hoc ipso sit quo sapiens est; quod de
anima intelligi solet, quae alias insipiens, alias sapiens
est, velut natura mutabilis, et non summe perfecteque
simplex: aut Patrem non esse aliquid ad se
ipsum, et non solum quod Pater est, sed omnino
quod est, ad Filium relative dici. Quomodo ergo
ejusdem essentiae Filius cujus Pater, quandoquidem
ad se ipsum, nec essentia est, nec omnino est ad se
ipsum, sed etiam esse ad Filium illi est? At enim multo
magis unius ejusdemque essentiae, quia una eademque
essentia Pater et Filius; quandoquidem Patri non
ad se ipsum est ipsum esse, sed ad Filium, quam
essentiam genuit, et qua essentia est quidquid est.
Neuter ergo ad se est, et uterque ad invicem relative
dicitur: an Pater solus non solum quod Pater dicitur,
sed omnino quidquid dicitur relative ad Filium dicitur;
ille autem dicitur et ad se? et si ita est, quid dicitur
ad se? an ipsa essentia? sed Patris essentia
est Filius, sicut Patris virtus et sapientia, sicut Verbum
Patris et imago Patris: aut si essentia dicitur ad se
Filius, Pater autem non est essentia, sed genitor
essentiae, non est autem ad se ipsum, sed hac ipsa
essentia quam genuit, sicut hac ipsa magnitudine
magnus quam genuit; ergo et magnitudo dicitur ad
se Filius, ergo et virtus, et sapientia, et Verbum, et
imago. Quid autem absurdius, quam imaginem ad se
dici? Aut si non idipsum est imago et Verbum, quod
est virtus et sapientia, sed illa relative dicuntur, haec
autem ad se, non ad aliud; incipit non ea sapientia
quam genuit, sapiens esse Pater, quia non potest ipse
ad eam relative dici, et illa ad eum relative non dici.
Omnia enim quae relative dicuntur, ad invicem dicuntur.
Restat itaque ut etiam essentia Filius relative
dicatur ad Patrem. Ex quo conficitur inopinatissimus
sensus, ut ipsa essentia non sit essentia; vel certe
cum dicitur essentia, non essentia, sed relativum indicetur.
Quomodo cum dicitur dominus, non essentia
indicatur, sed relativum quod refertur ad servum;
cum autem homo dicitur, vel aliquid tale, quod ad
se, non ad aliud dicitur, tunc indicatur essentia. Homo
ergo cum dominus dicitur, ipse homo essentia est,
dominus vero relative dicitur: homo enim ad se dicitur,
dominus ad servum; hoc autem unde agimus,
si essentia ipsa relative dicitur, essentia ipsa non est
<pb n="0935"/>
essentia. Huc accedit, quia omnis essentia quae relative
dicitur, est etiam aliquid excepto relativo: sicut
homo dominus, et homo servus, et equus jumentum,
et nummus arrha, homo et equus et nummus ad se
dicuntur, et substantiae sunt vel essentiae; dominus
vero et servus et jumentum et arrha, ad aliquid relative
dicuntur. Sed si non esset homo, id est aliqua
substantia, non esset qui relative dominus diceretur:
et si non esset equus quaedam essentia, non esset
quod jumentum relative diceretur: ita si nummus
non esset aliqua substantia, nec arrha posset relative
dici. Quapropter si et Pater non est aliquid ad se
ipsum, non est omnino qui relative dicatur ad aliquid.
Non enim, sicut ad aliquid coloratum refertur
color ejus, nec omnino ad se dicitur color, sed semper
alicujus colorati est; illud autem cujus color est,
etiam si eo quod coloratum dicitur, ad colorem refertur,
tamen id quod corpus dicitur, ad se dicitur:
ullo modo ita putandum est Patrem non dici aliquid
ad se ipsum, sed quidquid dicitur ad Filium dici;
eumdem vero Filium et ad se ipsum dici, et ad Patrem,
cum dicitur magnitudo magna et virtus potens,
utique ad se ipsum, et magnitudo atque virtus magni
et potentis Patris, qua Pater magnus et potens est.
Non ergo ita, sed utrumque substantia, et utrumque
una substantia. Sicut autem absurdum est dicere,
candidum non esse candorem; sic absurdum est dicere,
sapientem non esse sapientiam: et sicut candor
ad se ipsum candidus dicitur, ita et sapientia ad se
ipsam dicitur sapiens. Sed candor corporis non est
essentia; quoniam ipsum corpus essentia est, et illa
ejus qualitas: unde et ab ea dicitur candidum corpus,
cui non hoc est esse quod candidum esse. Aliud enim
ibi forma, et aliud color; et utrumque non in se ipso,
sed in aliqua mole, quae moles nec forma, nec color
est, sed formata et colorata. Sapientia vera et sapiens
est, et se ipsa sapiens est. Et quoniam quaecumque
anima participatione sapientiae fit sapiens, si
rursus desipiat, manet tamen in se sapientia, nec
cum anima fuerit in stultitiam commutata, illa mutatur:
non ita est in eo qui ex ea fit sapiens, quemadmodum
candor in corpore quod ex illo candidum
est. Cum enim corpus in alium colorem fuerit mutatum,
non manebit candor ille, sed omnino esse desinet.
Quod si et Pater qui genuit sapientiam, ex ea
fit sapiens, neque hoc est illi esse quod sapere, qualitas
ejus est Filius; non proles ejus, et non ibi erit
jam summa simplicitas. Sed absit ut ita sit; quia
vere ibi est summe simplex essentia: hoc ergo est
ibi esse quod sapere. Quod si hoc est ibi esse quod
sapere, non per illam sapientiam quam genuit sapiens
est Pater; alioquin non ipse illam, sed illa eum genuit.
Quid enim aliud dicimus, cum dicimus, Hoc illi
est esse quod sapere, nisi, Eo est quo sapiens est?
Quapropter quae causa illi est ut sapiens sit, ipsa illi
<pb n="0936"/>
causa est ut sit: proinde si sapientia quam genuit,
causa illi est ut sapiens sit, etiam ut sit ipsa illi
causa est. Quod fieri non potest, nisi gignendo eum
aut faciendo. Sed neque genitricem, neque conditricem
Patris ullo modo quisquam dixerit sapientiam.
Quid enim insanius? Ergo et Pater ipse sapientia
est: et ita dicitur Filius sapientia Patris, quomodo
dicitur lumen Patris; id est, ut quemadmodum lumen
de lumine, et utrumque unum lumen; sic intelligatur
sapientia de sapientia, et utrumque una sapientia:
ergo et una essentia; quia hoc est ibi esse quod
sapere. Quod enim est sapientiae sapere, et potentiae
posse, et aeternitati aeternam esse, justitiae justam
esse, magnitudini magnam esse; hoc est essentiae
ipsum esse. Et quia in illa simplicitate non est
aliud sapere quam esse, eadem ibi sapientia est quae
essentia.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Pater et Filius simul una sapientia,
sicut una essentia, tametsi non simul unum Verbum.</hi> 
Pater igitur et Filius simul una essentia, et una magnitudo,
et una veritas, et una sapientia. Sed non
Pater et Filius simul ambo unum Verbum, quia non
simul ambo unus Filius. Sicut enim Filius ad Patrem
refertur, non ad se ipsum dicitur; ita et Verbum ad
eum cujus Verbum est refertur, cum dicitur Verbum.
Eo quippe Filius quo Verbum, et eo Verbum quo
Filius. Quoniam igitur Pater et Filius simul non
utique unus Filius, consequens est ut Pater et Filius
simul non amborum unum Verbum. Et propterea non
eo Verbum quo sapientia; quia Verbum non ad se dicitur,
sed tantum relative ad eum cujus Verbum est,
sicut Filius ad Patrem: sapientia vero eo quo es entia.
Et ideo quia una essentia, una sapientia. Quoniam
vero et Verbum sapientia est, sed non eo
Verbum quo sapientia; Verbum enim relative, sapientia
essentialiter intelligitur: id dici accipiamus
cum dicitur Verbum, ac si dicatur, nata sapientia, ut
sit et Filius et imago. Et haec duo cum dicuntur, id
est, <hi>nata sapientia,</hi> in uno eorum eo quod est <hi>nata,</hi> 
et Verbum, et imago, et Filius intelligatur, et in
his omnibus nominibus non ostendatur essentia, quia
relative dicuntur: at in altero quod est <hi>sapientia,</hi> quoniam
et ad se dicitur, se ipsa enim sapiens est, etiam
essentia demonstretur, et hoc ejus esse quod sapere.
Unde Pater et Filius simul una sapientia, quia una
essentia, et singillatim sapientia de sapientia, sicut
essentia de essentia. Quapropter, non quia Pater non
est Filius, et Filius non est Pater, aut ille ingenitus,
ille autem genitus, ideo non una essentia: quia his
nominibus relativa eorum ostenduntur. Uterque autem
simul una sapientia, et una essentia, ubi hoc est esse
quod sapere: non autem simul uterque Verbum aut
Filius, quia non hoc est esse quod Verbum aut Filium
esse: sicut jam satis ostendimus ista relative
dici.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Sapientiae nomine cur Filius potissimum
insinuetur in Scripturis cum et Pater et Spiritus
<pb n="0937"/>
sanctus sit sapientia. Spiritum sanctum simul cum
Patre et Filio unam sapientiam esse.</hi> Cur ergo in
Scripturis nunquam fere de sapientia quidquam dicitur,
nisi ut ostendatur a Deo genita vel creata? genita
scilicet, per quam facta sunt omnia: creata vero vel
facta, sicut in hominibus, cum ad eam quae non
creata et facta, sed genita est, convertuntur et illustrantur;
in ipsis enim fit aliquid quod vocetur eorum
sapientia: vel illud Scripturis praenuntiantibus aut
narrantibus, quod <hi>Verbum caro factum est, et habitavit
in nobis <note>(Joan. I, 14)</note>
            </hi>; hoc modo enim Christus facta
sapientia est, quia factus est homo. An propterea
non loquitur in illis Libris sapientia, vel de illa dicitur
aliquid, nisi quod eam de Deo natam ostendat,
aut factam, quamvis sit et Pater ipse sapientia, quia
illa nobis sapientia commendanda erat et imitanda,
cujus imitatione formamur? Pater enim eam dicit, ut
Verbum ejus sit; non quomodo profertur ex ore verbum
sonans, aut ante pronuntiationem cogitatur:
spatiis enim temporum hoc completur, illud autem
aeternum est, et illuminando dicit nobis et de se et de
Patre, quod dicendum est hominibus. Ideoque ait, <hi>Nemo novit Filium, nisi Pater; et nemo novit Patrem,
nisi Filius, et cui voluerit Filius revelare 
 <note>(Matth. XI,
27)</note>
            </hi>: quia per Filium revelat Pater, id est, per Verbum
suum. Si enim hoc verbum quod nos proferimus
temporale et transitorium, et se ipsum ostendit, et
illud de quo loquimur; quanto magis Verbum Dei,
per quod facta sunt omnia? Quod ita ostendit Patrem
sicuti est Pater: quia et ipsum ita est, et hoc est
quod Pater, secundum quod sapientia est et essentia.
Nam secundum quod Verbum, non hoc est quod Pater:
quia Verbum non est Pater, et Verbum relative
dicitur, sicut Filius, quod utique non est Pater. Et
ideo Christus virtus et sapientia Dei, quia de Patre
virtute et sapientia etiam ipse virtus et sapientia est,
sicut lumen de Patre lumine, et fons vitae apud
Deum Patrem, utique fontem vitae. <hi>Quoniam apud te,</hi> 
inquit, <hi>est fons vitae, et in lumine tuo videbimus lumen <note>(Psal. XXXV, 10)</note>
            </hi>:
quia <hi>sicut Pater habet vitam in semetipso,
sic dedit Filio habere vitam in semetipso <note>(Joan. V,
26)</note>
            </hi>: et <hi>erat lumen verum quod illuminat omnem hominem
venientem in hunc mundum,</hi> et lumen hoc <hi>Verbum
erat apud Deum;</hi> sed <hi>et Deus erat Verbum <note>(Id. I, 9, 1)</note>
            </hi>. <hi>Deus</hi> 
 autem <hi>lumen est, et tenebrae in eo non sunt ullae <note>(I Joan. I, 5)</note>
            </hi>:
lumen vero non corporale, sed spirituale:
neque ita spirituale, ut illuminatione factum
sit, quemadmodum dictum est Apostolis, <hi>Vos estis
lumen mundi <note>(Matth. V, 14)</note>
            </hi>; sed <hi>lumen quod illuminat
Omnem hominem,</hi> ea ipsa et summa sapientia Deus,
unde nunc agimus. Sapientia ergo Filius de sapientia
Patre, sicut lumen de lumine, et Deus de Deo, ut et
singulus Pater lumen, et singulus Filius lumen; et
singulus Pater Deus, et singulus Filius Deus: ergo et
singulus Pater sapientia, et singulus Filius sapientia.
Et sicut utrumque simul unum lumen, et unus Deus,
sic utrumque una sapientia. Sed Filius <hi>factus est nobis
<pb n="0938"/>
sapientia a Deo, et justitia et sanctificatio <note>(I Cor I, 30)</note>
            </hi>,
quia temporaliter nos ad eum convertimus, id est,
ex aliquo tempore, ut cum illo maneamus in aeternum.
Et ipse ex quodam tempore <hi>Verbum caro factum est,
et habitavit in nobis.</hi> </p>
          </div3>
<div3>
            <head>5.</head>
            <p>
 Propterea igitur cum pronuntiatur in Scripturis,
aut enarratur aliquid de sapientia, sive dicente ipsa
sive cum de illa dicitur, Filius nobis potissimum insinuatur.
Cujus imaginis exemplo et nos non discedamus
a Deo, quia et nos imago Dei sumus: non quidem
aequalis, facta quippe a Patre per Filium, non
nata de Patre sicut illa. Et nos, quia illuminamur lumine;
illa vero, quia lumen illuminaus: et ideo illa
sine exemplo nobis exemplum est. Neque enim imitatur
praecedentem aliquem ad Patrem a quo nunquam
est omnino separabilis, quia idipsum est quod ille de
quo est. Nos autem nitentes imitamur manentem, et
sequimur stantem, et in ipso ambulantes tendimus
ad ipsum: quia factus est nobis via temporalis per
humilitatem, quae mansio nobis aeterna est per divinitatem.
Quoniam quippe spiritibus mundis intellectualibus,
qui superbia non lapsi sunt, in forma Dei
et Deo aequalis et Deus praebet exemplum: ut se idem
exemplum redeundi etiam lapso praeberet homini, qui
propter immunditiam peccatorum poenamque mortalitatis
Deum videre non poterat, <hi>semetipsum exinanivit,</hi> 
non mutando divinitatem suam, sed nostram mutabilitatem
assumendo; <hi>et formam servi accipiens <note>(Philipp.
II, 7)</note>
            </hi>, <hi>venit</hi> ad nos <hi>in hunc mundum <note>(I Tim. I, 15)</note>
            </hi>,
qui <hi>in hoc mundo erat,</hi> quia <hi>mundus per eum factus est <note>(Joan. I, 10)</note>
            </hi>;
ut exemplum sursum videntibus Deum,
exemplum deorsum mirantibus hominem, exemplum
sanis ad permanendum, exemplum infirmis ad convalescendum,
exemplum morituris ad non timendum,
exemplum mortuis ad resurgendum esset, <hi>in omnibus
ipse primatum tenens <note>(Coloss. I, 18)</note>
            </hi>. Quia enim homo
ad beatitudinem sequi non debebat nisi Deum, et sentire
non poterat Deum; sequendo Deum hominem factum,
sequeretur simul et quem sentire poterat, et
quem sequi debebat. Amemus ergo eum et inhaereamus
illi, charitate diffusa in cordibus nostris per Spiritum
sanctum, qui datus est nobis <note>(Rom. V, 5)</note>. Non
igitur mirum, si propter exemplum quod nobis ut reformemur
ad imaginem Dei praebet imago aequalis Patri,
cum de sapientia Scriptura loquitur, de Filio
loquitur, quem sequimur vivendo sapienter: quamvis
et Pater sit sapientia, sicut lumen et Deus.</p>
          </div3>
<div3>
            <head>6.</head>
            <p>
 Spiritus quoque sanctus sive sit summa charitas
utrumque conjungens nosque subjungens, quod ideo
non indigne dicitur quia scriptum est, <hi>Deus charitas
est <note>(I Joan. IV, 8)</note>
            </hi>: quomodo non est etiam ipse sapientia;
cum sit lumen, quoniam <hi>Deus lumen est?</hi> sive
alio modo essentia Spiritus sancti singillatim ac
proprie nominanda est: quoniam Deus est, utique lumen
est: et quoniam lumen est, utique sapientia est:
Deum autem esse Spiritum sanctum, Scriptura clamat
<pb n="0939"/>
apud Apostolum qui dicit, <hi>Nescitis quia templum
Dei estis?</hi> Statimque subjicit, <hi>Et Spiritus Dei habitat
in vobis <note>(I Cor. III, 16)</note>
            </hi>. Deus enim habitat in templo
suo. Non enim tanquam minister habitat Spiritus Dei
in templo Dei, cum alio loco evidentius dicat: <hi>Nescitis
quia corpora vestra templum in vobis est Spiritus
sancti, quem habetis a Deo, et non estis vestri? Empti
enim estis pretio magno: glorificate ergo Deum in
corpore vestro <note>(Id. VI, 19, 20)</note>
            </hi>. Quid est autem sapientia,
nisi lumen spirituale et incommutabile? Est
enim et sol iste lumen, sed corporale est; et spiritualis
creatura lumen, sed non incommutabile. Lumen
ergo Pater, lumen Filius, lumen Spiritus sanctus:
simul autem non tria lumina, sed unum lumen.
Et ideo sapientia Pater, sapientia Filius, sapientia
Spiritus sanctus; et simul non tres sapientiae, sed una
sapientia: et quia hoc est ibi esse quod sapere, una
essentia Pater et Filius et Spiritus sanctus. Nec aliud
est ibi esse quam Deum esse: unus ergo Deus Pater
et Filius et Spiritus sanctus.
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 <hi>Qua necessitate Graeci tres hypostases
dixerint; Latini, tres personas. Scriptura nullibi
dicit tres personas in Deo.</hi> Itaque loquendi causa de
ineffabilibus, ut fari aliquo modo possemus, quod
effari nullo modo possumus, dictum est a nostris
Graecis una essentia, tres substantiae: a Latinis autem,
una essentia vel substantia, tres personae; quia,
sicut jam diximus, non aliter in sermone nostro, id
est, latino, essentia quam substantia solet intelligi <note>(Lib. 5, capp. 2, 8)</note>.
Et dum intelligatur saltem in
aenigmate quod dicitur, placuit ita dici, ut diceretur
aliquid cum quaereretur quid tria sint, quae tria esse
fides vera pronuntiat, cum et Patrem non dicit esse
Filium, et Spiritum sanctum quod est donum Dei
nec Patrem dicit esse nec Filium. Cum ergo quaeritur
quid tria, vel quid tres, conferimus nos ad inveniendum
aliquod speciale vel generale nomen, quo complectamur
haec tria, neque occurrit animo, quia excedit
supereminentia divinitatis usitati eloquii facultatem.
Verius enim cogitatur Deus quam dicitur, et
verius est quam cogitatur. Cum enim dicimus non
eumdem esse Jacob qui est Abraham, Isaac autem
nec Abraham esse nec Jacob, tres esse utique
fatemur, Abraham, Isaac et Jacob. Sed cum quaeritur
quid tres, respondemus tres homines, nomine speciali
eos pluraliter appellantes; generali autem, si dicamus
tria animalia: homo enim, sicut veteres definierunt,
animal est rationale, mortale: aut sicut Scripturae
nostrae loqui solent, tres animas, cum a parte meliore
totum appellari placet, id est, ab anima, et corpus et
animam, quod est totus homo. Ita quippe dictum
est in Aegyptum descendisse cum Jacob animas septuaginta
quinque, pro tot hominibus <note>(Gen. XLVI, 27,
et Deut. X, 22)</note>. Item cum dicimus equum tuum non
eum esse qui meus est, et tertium alicujus alterius
nec meum esse nec tuum, fatemur tres esse: et intorroganti
<pb n="0940"/>
quid tres, respondemus tres equos nomine
speciali, generali autem tria animalia. Item cum dicimus
bovem non esse equum, canem vero nec bovem
esse nec equum, tria quaedam dicimus: et percontantibus
quid tria, non jam speciali nomine dicimus
tres equos, aut tres boves, aut tres canes, quia non
eadem specie continentur; sed generali, tria animalia;
sive superiore genere, tres substantias, vel tres
creaturas, vel tres naturas. Quaecumque autem plurali
numero enuntiantur specialiter uno nomine, etiam
generaliter enuntiari possunt uno nomine. Non
autem omnia quae generaliter nomine uno appellantur,
etiam specialiter appellare uno nomine possumus.
Nam tres equos, quod est nomen speciale, etiam
animalia tria dicimus: equum vero et bovem et canem,
animalia tria tantum dicimus vel substantias,
quae sunt generalia nomina, et si quid aliud de his
generaliter dici potest; tres vero equos, aut boves,
aut canes, quae specialia vocabula sunt, non ea possumus
dicere. Ea quippe uno nomine quamvis pluraliter
enuntiamus quae communiter habent illud quod
eo nomine significatur. Abraham quippe et Isaac et
Jacob commune habent id quod est homo; itaque dicuntur
tres homines: equus quoque et bos et canis,
commune habent id quod est animal; dicuntur ergo
tria animalia. Ita tres aliquas lauros, etiam tres arbores
dicimus; laurum vero et myrtum et oleam,
tantum tres arbores vel tres substantias, aut tres naturas:
atque ita tres lapides, etiam tria corpora; lapidem
vero et lignum et ferrum, tantum tria corpora,
vel si quo etiam superiore generali nomine dici possunt.
Pater ergo et Filius et Spiritus sanctus, quoniam
tres sunt, quaeramus quid tres sint, et quid
commune habeant. Non enim commune illis est id
quod Pater est, ut invicem sibi sint patres; sicut
amici, cum relative ad alterutrum dicantur, possunt
dici tres amici, quod invicem sibi sunt. Non autem
hoc ibi, quia tantum Pater ibi pater; nec duorum
pater, sed unici Filii. Nec tres filii, cum Pater ibi non
sit filius, nec Spiritus sanctus. Nec tres spiritus
sancti, quia et spiritus sanctus propria significatione
qua etiam donum Dei dicitur, nec Pater nec Filius.
Quid igitur tres? Si enim tres personae, commune est
eis id quod persona est: ergo speciale hoc aut generale
nomen est eis, si consuetudinem loquendi respicimus.
Sed ubi est naturae nulla diversitas, ita generaliter
enuntiantur aliqua plura, ut etiam specialiter enuntiari
possint. Naturae enim differentia facit ut laurus
et myrtus et olea, aut equus et bos et canis, non dicantur
speciali nomine, istae, tres lauri; aut illi, tres
boves: sed generali, et istae, tres arbores; et illa, tria
animalia. Hic vero ubi nulla est essentiae diversitas,
oportet ut speciale nomen habeant haec tria, quod tamen
non invenitur. Nam persona generale nomen est,
in tantum ut etiam homo possit hoc dici, cum tantum
intersit inter hominem et Deum.</p>
          </div3>
<div3>
            <head>8.</head>
            <p>
 Deinde in ipso generali vocabulo, si propterea
dicimus tres personas, quia commune est eis id quod
persona est (alioquin nullo modo possunt ita dici,
<pb n="0941"/>
quemadmodum non dicuntur tres filii, quia non commune
est eis id quod est filius); cur non etiam tres
deos dicimus? Certe enim quia Pater persona, et Filius
persona, et Spiritus sanctus persona, ideo tres
personae: quia ergo Pater Deus, et Filius Deus, et
Spiritus sanctus Deus, cur non tres dii? Aut quoniam
propter ineffabilem conjunctionem haec tria simul
unus Deus; cur non etiam una persona, ut ita non
possimus dicere tres personas, quamvis singulam
quamque appellemus personam, quemadmodum non
possumus dicere tres deos, quamvis quemque singulum
appellemus Deum, sive Patrem, sive Filium, sive
Spiritum sanctum? An quia Scriptura non dicit tres
deos? Sed nec tres personas alicubi Scripturam commemorare
invenimus. An quia nec tres, nec unam
personam Scriptura dicit haec tria (legimus enim personam
Domini, non personam Dominum), propterea
licuit loquendi et disputandi necessitate tres personas
dicere, non quia Scriptura dicit, sed quia Scriptura
non contradicit: si autem diceremus tres deos, contradiceret
Scriptura, dicens, <hi>Audi, Israel; Dominus
Deus tuus, Deus unus est <note>(Deut. VI, 4)</note>
            </hi>? Cur ergo et
tres essentias non licet dicere, quod similiter Scriptura,
sicut non dicit, ita nec contradicit? Nam essentia
si speciale nomen est commune tribus, cur non
dicantur tres essentiae, sicut Abraham, Isaac, et Jacob,
tres homines, quia homo speciale nomen est
commune omnibus hominibus? Si autem speciale nomen
non est essentia, sed generale, quia homo, et
pecus, et arbor, et sidus, et angelus essentia dicitur;
cur non dicuntur istae tres essentiae, sicut tres equi
dicuntur tria animalia, et tres lauri dicuntur tres arbores,
et tres lapides tria corpora? Aut si propter
unitatem Trinitatis non dicuntur tres essentiae, sed
una essentia; cur non propter eamdem unitatem Trinitatis
non dicuntur tres substantiae vel tres personae,
sed una substantia et una persona? Quam enim est
illis commune nomen essentiae, ita ut singulus quisque
dicatur essentia, tam illis commune est vel substantiae
vel personae vocabulum. Quod enim de personis
secundum nostram, hoc de substantiis secundum
Graecorum consuetudinem, ea quae diximus,
oportet intelligi. Sic enim dicunt illi tres substantias,
unam essentiam, quemadmodum nos dicimus
tres personas, unam essentiam vel substantiam.</p>
          </div3>
<div3>
            <head>9.</head>
            <p>
 Quid igitur restat, nisi ut fateamur loquendi necessitate
parta haec vocabula, cum opus esset copiosa
disputatione adversum insidias vel errores haereticorum?
Cum enim conaretur humana inopia loquendo
proferre ad hominum sensus, quod in secretario
mentis pro captu tenet de Domino Deo creatore suo,
sive per piam fidem, sive per qualemcumque intelligentiam,
timuit dicere tres essentias, ne intelligeretur
in illa summa aequalitate ulla diversitas.
Rursus non esse tria quaedam, non poterat dicere,
quod Sabellius quia dixit, in haeresim lapsus est.
Certissime quippe de Scripturis cognoscitur quod pie
<pb n="0942"/>
credendum est, et aspectu mentis indubitata perceptione
perstringitur, et Patrem esse, et Filium, et
Spiritum sanctum; nec Filium esse eumdem qui Pater
est, nec Spiritum sanctum eumdem esse vel Patrem
vel Filium. Quaesivit quid tria diceret: et
dixit substantias sive personas, quibus nominibus
non diversitatem intelligi voluit, sed singularitatem
noluit; ut non solum ibi unitas intelligatur ex
eo quod dicitur una essentia, sed et trinitas ex eo
quod dicuntur tres substantiae vel personae. Nam
si hoc est Deo esse quod subsistere, ita non erant
dicendae tres substantiae, ut non dicuntur tres essentiae:
quemadmodum quia hoc est Deo esse quod sapere,
sicut non tres essentias, ita nec tres sapientias
dicimus. Sic enim quia hoc illi est Deum esse quod
est esse, tam tres essentias quam tres deos dici fas
non est. Si autem aliud est Deo esse, aliud subsistere,
sicut aliud Deo esse, aliud Patrem esse vel Dominum
esse; quod enim est, ad se dicitur, Pater autem
ad Filium et Dominus ad servientem creaturam dicitur:
relative ergo subsistit, sicut relative gignit et
relative dominatur. Ita jam substantia non erit substantia,
quia relativum erit. Sicut enim ab eo quod
est esse appellatur essentia, ita ab eo quod est subsistere
substantiam dicimus. Absurdum est autem ut
substantia relative dicatur: omnis enim res ad se
ipsam subsistit; quanto magis Deus?
</p>
          </div3>
        </div2>

<div2>
          <head>CAPUT V.</head>
<div3>
            <head>10.</head>
            <p>
 <hi>In Deo substantia abusive dicitur,
essentia proprie.</hi> Si tamen dignum est ut Deus
dicatur subsistere: de his enim rebus recte intelligitur,
in quibus subjectis sunt ea quae in aliquo subjecto
esse dicuntur, sicut color aut forma in corpore.
Corpus enim subsistit, et ideo substantia est: illa
vero in subsistente atque subjecto corpore, quae non
substantiae sunt, sed in substantia; et ideo si esse
desinat, vel ille color, vel illa forma, non adimunt
corpori esse corpus, quia non hoc ei est esse, quod
illam vel illam formam coloremve retinere. Res ergo
mutabiles neque simplices, proprie dicuntur substantiae.
Deus autem si subsistit ut substantia proprie
dici possit, inest in eo aliquid tanquam in subjecto,
et non est simplex, cui hoc sit esse quod illi est quidquid
aliud de illo ad illum dicitur, sicut magnus,
omnipotens, bonus, et si quid hujusmodi de Deo non
incongrue dicitur: nefas est autem dicere ut subsistat
et subsit Deus bonitati suae, atque illa bonitas non
substantia sit vel potius essentia, neque ipse Deus
sit bonitas sua, sed in illo sit tanquam in subjecto:
unde manifestum est Deum abusive substantiam vocari,
ut nomine usitatiore intelligatur essentia, quod
vere ac proprie dicitur; ita ut fortasse solum Deum
dici oporteat essentiam. Est enim vere solus, quia incommutabilis
est, idque nomen suum famulo suo
Moysi enuntiavit, cum ait, <hi>Ego sum qui sum;</hi> et, <hi>dices
ad eos: Qui est, misit me ad vos <note>(Exod. III, 14)</note>
            </hi>.
Sed tamen sive essentia dicatur quod proprie dicitur,
sive substantia quod abusive; utrumque ad se dicitur,
<pb n="0943"/>
non relative ad aliquid. Unde hoc est Deo esse
quod subsistere, et ideo si una essentia Trinitas, una
etiam substantia. Fortassis igitur commodius dicuntur
tres personae, quam tres substantiae.
</p>
          </div3>
        </div2>

<div2>
          <head>CAPUT VI.</head>
<div3>
            <head>11.</head>
            <p>
 <hi>Cur in Trinitate non dicatur una
persona, et tres essentiae. De Trinitate quid credere debet
qui supra dicta non capit. Homo et ad imaginem et
imago Dei.</hi> Sed ne nobis videar suffragari, hoc quoque
requiramus. Quanquam et illi, si vellent, sicut
dicunt tres substantias, tres hypostases, possent dicere
tres personas tria prosopa. Illud autem maluerunt,
quod forte secundum linguae suae consuetudinem
aptius diceretur. Nam et in personis eadem ratio
est: non enim aliud est Deo esse, aliud personam
esse, sed omnino idem. Nam si esse ad se dicitur,
persona vero relative; sic dicamus tres personas,
Patrem et Filium et Spiritum sanctum, quemadmodum
dicuntur aliqui tres amici, aut tres propinqui,
aut tres vicini, quod sint ad invicem, non quod unusquisque
eorum sit ad se ipsum. Quapropter quilibet
ex eis amicus est duorum caeterorum, aut propinquus
aut vicinus, quia haec nomina relativam significationem
habent. Quid ergo? num placet ut dicamus Patrem
personam esse Filii et Spiritus sancti, aut Filium
personam esse Patris et Spiritus sancti, aut Spiritum
sanctum personam esse Patris et Filii? Sed
neque persona ita dici alicubi solet, neque in hac
Trinitate cum dicimus personam Patris, aliud dicimus
quam substantiam Patris. Quocirca, ut substantia
Patris ipse Pater est, non quo Pater est, sed
quo est; ita et persona Patris, non aliud quam ipse
Pater est: ad se quippe dicitur persona, non ad Filium
vel Spiritum sanctum; sicut ad se dicitur Deus
et magnus, et bonus, et justus, et si quid aliud hujus
modi. Et quemadmodum hoc illi est esse quod Deum
esse, quod magnum, quod bonum esse; ita hoc illi
est esse, quod personam esse. Cur ergo non haec tria
simul unam personam dicimus, sicut unam essentiam
et unum Deum, sed tres dicimus personas, cum tres
Deos aut tres essentias non dicamus; nisi quia volumus
vel unum aliquod vocabulum servire huic significationi
qua intelligitur Trinitas, ne omnino taceremus
interrogati, quid tres, cum tres esse fateremur?
Nam si genus est essentia, species autem substantia
sive persona, ut nonnulli sentiunt, omitto
illud quod jam dixi, oportere appellari tres essentias,
ut appellantur tres substantiae vel personae, sicut appellantur
tres equi, eademque animalia tria, cum sit
species equus, animal genus. Neque enim species ibi
pluraliter dicta est, et genus singulariter, tanquam
diceretur tres equi unum animal: sed sicut tres equi
speciali nomine, ita tria animalia generali nomine.
Quod si dicunt substantiae vel personae nomine non
speciem significari, sed aliquid singulare atque individuum;
ut substantia vel persona non ita dicatur
sicut dicitur homo, quod commune est omnibus hominibus,
<pb n="0944"/>
sed quomodo dicitur hic homo, velut Abraham,
velut Isaac, velut Jacob, vel si quis alius qui
etiam digito praesens demonstrari possit: sic quoque
illos eadem ratio consequetur. Sicut enim dicuntur
Abraham, Isaac et Jacob tria individua, ita tres homines,
et tres animae. Cur ergo et Pater et Filius
et Spiritus sanctus, si secundum genus et speciem et
individuum etiam ista disserimus, non ita dicuntur
tres essentiae, ut tres substantiae seu personae? Sed
hoc, ut dixi, omitto: illud dico, si essentia genus est,
una essentia jam non habet species; sicut quia genus
est animal, unum animal jam non habet species. Non
sunt ergo tres species unius essentiae, Pater et Filius
et Spiritus sanctus. Si autem species est essentia,
sicut species est homo, tres vero illae quas appellamus
substantias sive personas, sic eamdem speciem
communiter habent, quemadmodum Abraham, Isaac
et Jacob speciem quae homo dicitur, communiter habent;
non sicut homo subdividitur in Abraham, Isaac
et Jacob, ita unus homo et in aliquos singulos homines
subdividi potest: omnino enim non potest, quia
unus homo jam singulus homo est. Cur ergo una essentia
in tres substantias, vel personas subdividitur?
Nam si essentia species est sicut homo, sic est una
essentia sicut unus homo: an sicut dicimus aliquos
tres homines ejusdem sexus, ejusdem temperationis
corporis, ejusdemque animi, unam esse naturam;
tres enim sunt homines, sed una natura: sic etiam
ibi dicimus tres substantias unam essentiam, aut tres
personas unam substantiam vel essentiam? Hoc vero
utcumque simile est, quia et veteres qui latine locuti
sunt, antequam haberent ista nomina, quae non diu
est ut in usum venerunt, id est essentiam vel substantiam,
pro his naturam dicebant. Non itaque secundum
genus et species ista dicimus; sed quasi
secundum communem eamdemque materiam. Sicut
ex eodem auro si fierent tres statuae, diceremus tres
statuas unum aurum, nec tamen diceremus genus
aurum, species autem statuas; nec aurum speciem,
statuas vero individua. Nulla quippe species individua
sua transgreditur, ut aliquid extra comprehendat.
Cum enim definiero quid sit homo, quod est
nomen speciale, singuli quique homines qui sunt individua
eadem definitione continentur, nec aliquid ad
eam pertinet quod homo non sit. Cum vero aurum
definiero, non solae statuae, si aureae fuerint, sed et
annuli, et si quid aliud de auro fuerit, ad aurum pertinebit,
etsi nihil inde fiat, aurum dicitur, quia
etiamsi non sint aureae, non ideo non erunt statuae.
Item nulla species excedit definitionem generis sui.
Cum enim definiero animal, quoniam generis hujus
species est equus, omnis equus animal est, non autem
statua omnis aurum est. Ideo quamvis in tribus
statuis aureis, recte dicamus tres statuas unum aurum;
non tamen ita dicimus, ut genus aurum, species
vero statuas intelligamus. Nec sic ergo Trinitatem
dicimus tres personas vel substantias, unam essentiam
et unum Deum, tanquam ex una materia tria
quaedam subsistant, etiamsi quidquid illud est, in his
<pb n="0945"/>
tribus explicatum sit. Non enim aliquid aliud ejus
essentiae est praeter istam Trinitatem: tamen tres
personas ejusdem essentiae, vel tres personas unam
essentiam dicimus: tres autem personas ex eadem
essentia non dicimus, quasi aliud ibi sit quod essentia
est, aliud quod persona; sicut tres statuas ex
eodem auro possumus dicere; aliud enim illuc est
esse aurum, aliud esse statuas. Et cum dicuntur tres
homines una natura, vel tres homines ejusdem naturae,
possunt etiam dici tres homines ex eadem natura,
quia ex eadem natura et alii tres tales homines
possunt existere; in illa vero essentia Trinitatis, nullo
modo alia quaelibet persona ex eadem essentia potest
existere. Deinde in his rebus non tantum est unus
homo, quantum tres homines simul; et plus sunt
aliquid homines duo, quam unus homo: et in statuis
aequalibus plus auri est tres simul quam singulae, et
minus auri est una quam duae. At in Deo non ita est:
non enim major essentia est Pater et Filius et Spiritus
sanctus simul, quam solus Pater aut solus Filius;
sed tres simul illae substantiae sive personae, si ita
dicendae sunt, aequales sunt singulis: quod animalis
homo non percipit. Non enim potest cogitare nisi
moles et spatia, vel minuta vel grandia, volitantibus
in animo ejus phantasmatibus tanquam imaginibus
corporum.</p>
          </div3>
<div3>
            <head>12.</head>
            <p>
 Ex qua immunditia donec purgetur, credat in
Patrem et Filium et Spiritum sanctum, unum Deum,
solum, magnum, omnipotentem, bonum, justum, misericordem,
omnium visibilium et invisibilium conditorem,
et quidquid de illo pro humana facultate digne
vereque dici potest. Neque cum audierit Patrem solum
Deum, separet inde Filium, aut Spiritum sanctum:
cum eo quippe solus Deus, cum quo et unus Deus est;
quia et Filium cum audimus solum Deum, sine ulla
separatione Patris aut Spiritus sancti oportet accipere.
Atque ita dicat unam essentiam, ut non existimet
aliud alio, vel majus, vel melius, vel aliqua ex parte
diversum. Non tamen ut Pater ipse sit et Filius et
Spiritus sanctus, et quidquid aliud ad alterutrum singula
dicuntur; sicut Verbum quod non dicitur nisi
Filius, aut Donum quod non dicitur nisi Spiritus sanctus:
propter quod etiam pluralem numerum admittunt,
sicut in Evangelio scriptum est: <hi>Ego et Pater
unum sumus <note>(Joan. X, 30)</note>
            </hi>. Et <hi>unum</hi> dixit; et, <hi>sumus:
unum,</hi> secundum essentiam, quod idem Deus; <hi>sumus,</hi> 
secundum relativum, quod ille Pater, hic Filius. Aliquando
et tacetur unitas essentiae, et sola pluraliter
relativa commemorantur: <hi>Veniemus ad eum ego et
Pater, et habitabimus apud eum <note>(Id. XIV, 23)</note>
            </hi>. <hi>Veniemus</hi> 
<pb n="0946"/>
et <hi>habitabimus,</hi> pluralis numerus est, quia praedictum
est, <hi>Ego et Pater,</hi> id est, Filius et Pater, quae
relative ad invicem dicuntur. Aliquando latenter omnino,
sicut in Genesi: <hi>Faciamus hominem ad imaginem
et similitudinem nostram <note>(Gen. I, 26)</note>
            </hi>. Et <hi>faciamus,</hi> et <hi>nostram,</hi> 
 pluraliter dictum est, et nisi ex relativis accipi
non oportet. Non enim ut facerent dii, aut ad
imaginem et similitudinem deorum; sed ut facerent
Pater et Filius et Spiritus sanctus, ad imaginem Patris
et Filii et Spiritus sancti, ut subsisteret homo
imago Dei. Deus autem Trinitas. Sed quia non omnino
aequalis fiebat illa imago Dei, tanquam non ab illo
nata, sed ab eo creata, hujus rei significandae causa,
ita imago est ut ad imaginem sit: id est, non aequatur
parilitate, sed quadam similitudine accedit. Non enim
locorum intervallis, sed similitudine acceditur ad
Deum, et dissimilitudine receditur ab eo. Sunt enim
qui ita distinguunt, ut imaginem velint esse Filium:
hominem vero non imaginem, sed ad imaginem. Refellit
autem eos Apostolus dicens: <hi>Vir quidem non debet
velare caput, cum sit imago et gloria Dei <note>(I Cor. XI, 7.)</note>
            </hi>.
Non dixit, Ad imaginem; sed <hi>imago.</hi> Quae tamen imago,
cum alibi dicitur, <hi>Ad imaginem,</hi> non quasi ad Filium
dicitur, quae imago aequalis est Patri; alioquin non diceret, <hi>ad imaginem nostram.</hi> 
 Quomodo enim <hi>nostram,</hi> 
cum Filius solius Patris imago sit? Sed propter imparem,
ut diximus, similitudinem dictus est homo <hi>ad
imaginem:</hi> et ideo <hi>nostram,</hi> ut imago Trinitatis esset
homo; non Trinitati aequalis sicut Filius Patri, sed
accedens, ut dictum est, quadam similitudine; sicut
in distantibus significatur quaedam vicinitas, non loci,
sed cujusdam imitationis. Ad hoc enim et dicitur, <hi>Reformamini in novitate mentis vestrae 
 <note>(Rom. XII, 2)</note>
            </hi>:
quibus item dicit, <hi>Estote itaque imitatores Dei, sicut
filii charissimi <note>(Ephes. V, 1)</note>
            </hi>. Novo enim homini dicitur: <hi>Qui renovatur in agnitionem. Dei, secundum imaginem
ejus qui creavit eum 
 <note>(Coloss. III, 10)</note>
            </hi>. Aut si jam
placet propter disputandi necessitatem, etiam exceptis
nominibus relativis, pluralem numerum admittere,
ut uno nomine respondeatur, cum quaeritur, quid tria,
et dicere tres substantias sive tres personas; nullae
moles aut intervalla cogitentur, nulla distantia quantulaecumque
dissimilitudinis, ut ibi intelligatur aliud
alio vel paulo minus, quocumque modo minus esse
aliud alio potest: ut neque personarum sit confusio,
nec talis distinctio qua sit impar aliquid. Quod si intellectu
capi non potest, fide tencatur, donec illucescat
in cordibus ille qui ait per prophetam, <hi>Nisi credideritis,
non intelligetis <note>(Isai. VII, 9)</note>
            </hi>.
</p>
          </div3>
        </div2>
      </div1>

<div1>
        <head> <hi>LIBER OCTAVUS.</hi> In quo ratione reddita monstrat, non solum Patrem Filio non esse majorem, sed nec ambos simul aliquid majus esse quam Spiritum sanctum, nec quoslibet duos simul in eadem Trinitate majus esse aliquid quam unum, nec omnes simul tres majus aliquid esse quam singulos. Deinde agit ut et ex veritatis intellectione, et ex notitia summi boni,et ex insito amore justitiae, propter quam diligitur animus justus ab animo etiam nondum justo, intelligatur ipsa natura Dei: maxime vero admonet ut Dei cognitio quaeratur per charitatem, quae in Scripturis Deus dicitur; qua in charitate etiam Trinitatis vestigium quoddam inesse observat.</head>
<div2>
          <head>PROOEMIUM.</head>
<div3>
            <head>1.</head>
            <p>
 <hi>Epilogus superius dictorum. Regula
<pb n="0945"/>
              <pb n="0946"/>
in difficilioribus fidei quaestionibus servanda.</hi> Diximus
<pb n="0947"/>
alibi, ea dici proprie in illa Trinitate distincte ad
singulas personas pertinentia, quae relative dicuntur
ad invicem, sicut Pater et Filius, et utriusque Donum
Spiritus sanctus: non enim Pater Trinitas, aut Filius
Trinitas, aut Trinitas Donum. Quod vero ad se dicuntur
singuli, non dici pluraliter tres, sed unum
ipsam Trinitatem: sicut Deus Pater, Deus Filius,
Deus Spiritus sanctus; et bonus Pater, bonus Filius,
bonus Spiritus sanctus; et omnipotens Pater, omnipotens
Filius, omnipotens Spiritus sanctus: nec tamen
tres dii, aut tres boni, aut tres omnipotentes;
sed unus Deus, bonus, omnipotens ipsa Trinitas; et
quidquid aliud non ad invicem relative, sed ad se singuli
dicuntur. Hoc enim secundum essentiam dicuntur,
quia hoc est ibi esse, quod magnum esse, quod bonum
esse, quod sapientem esse, et quidquid aliud
ad se unaquaeque ibi persona, vel ipsa Trinitas dicitur.
Ideoque dici tres personas, vel tres substantias,
non ut aliqua intelligatur diversitas essentiae, sed ut
vel uno aliquo vocabulo responderi possit, cum dicitur
quid tres, vel quid tria; tantamque esse aequalitatem
in ea Trinitate, ut non solum Pater non sit major
quam Filius, quod attinet ad divinitatem, sed nec
Pater et Filius simul majus aliquid sint quam Spiritus
sanctus, aut singula quaeque persona quaelibet trium
minus aliquid sit quam ipsa Trinitas. Dicta sunt haec,
et si saepius versando repetantur, familiarius quidem
innotescunt: sed et modus aliquis adhibendus est,
Deoque supplicandum devotissima pietate, ut intellectum
aperiat, et studium contentionis absumat, quo
possit mente cerni essentia veritatis, sine ulla mole,
sine ulla mobilitate. Nunc itaque, in quantum ipse
adjuvat Creator mire misericors, attendamus haec,
quae modo interiore quam superiora tractabimus,
cum sint eadem: servata illa regula, ut quod intellectui
nostro nondum eluxerit, a firmitate fidei non
dimittatur.
</p>
          </div3>
        </div2>

<div2>
          <head>CAPUT PRIMUM.</head>
<div3>
            <head>2.</head>
            <p>
 <hi>In Deo non esse majus quid
tres quam unam personam, ratione monstratur.</hi> Dicimus
enim non esse in hac Trinitate majus aliquid duas
aut tres personas quam unam earum: quod non capit
consuetudo carnalis, non ob aliud, nisi quia vera quae
creata sunt sentit ut potest; veritatem autem ipsam
qua creata sunt non potest intueri: nam si posset,
nullo modo esset lux ista corporea manifestior quam
hoc quod diximus. In substantia quippe veritatis, quoniam
sola vere est, non est major aliqua, nisi quae
verius est. Quidquid autem intelligibile atque incommutabile
est, non aliud alio verius est, quia aeque
incommutabiliter aeternum est: nec quod ibi magnum
dicitur, aliunde magnum est, quam eo quo vere est.
Quapropter ubi magnitudo ipsa veritas est, quidquid
<pb n="0948"/>
plus habet magnitudinis, necesse est ut plus habeat
veritatis: quidquid ergo plus veritatis non habet, non
habet plus etiam magnitudinis. Porro, quidquid plus
habet veritatis, profecto verius est, sicut majus est
quod plus habet magnitudinis: hoc ergo ibi est majus
quod verius. Non autem verius est Pater et Filius
simul, quam singulus Pater, aut singulus Filius. Non
igitur majus aliquid utrumque simul, quam singulum
eorum. Et quoniam aeque vere est etiam Spiritus sanctus,
nec Pater et Filius simul majus aliquid est quam
ipse, quia nec verius est. Pater quoque et Spiritus
sanctus simul, quoniam veritate non superant Filium;
non enim verius sunt; nec magnitudine superant. Atque
ita Filius et Spiritus sanctus simul tam magnum
aliquid sunt quam Pater solus, quia tam vere sunt.
Sic et ipsa Trinitas tam magnum est, quam unaquaeque
ibi persona. Non enim ibi major est, quae verior
non est, ubi est ipsa veritas magnitudo. Quia in essentia
veritatis, hoc est verum esse quod est esse; et
hoc est esse quod est magnum esse: hoc est ergo
magnum esse, quod verum esse. Quod igitur ibi
aeque verum est, etiam aeque magnum sit necesse
est.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Respuenda omnis corporalis cogitatio,
ut Deus capiatur quomodo Deus est veritas.</hi> In corporibus
autem fieri potest ut aeque verum sit hoc aurum
atque illud, sed majus hoc sit quam illud, quia
non eadem ibi est magnitudo quae veritas; aliudque
illi est aurum esse, aliud magnum esse. Sic et in animi
natura, secundum quod dicitur magnus animus,
non secundum hoc dicitur verus animus. Animum
enim verum habet etiam qui non est magnanimus:
quandoquidem corporis et animi essentia, non est
ipsius veritatis essentia, sicut est Trinitas Deus unus,
solus, magnus, verus, verax, veritas. Quem si cogitare
conamur, quantum sinit et donat, nullus cogitetur
per locorum spatia contactus aut complexus, quasi
trium corporum; nulla compago juncturae, sicut tricorporem
Geryonem fabulae ferunt: sed quidquid
animo tale occurrerit, ut majus sit in tribus quam in
singulis, minusque in uno quam in duobus, sine ulla
dubitatione respuatur: ita enim respuitur omne corporeum.
In spiritualibus autem omne mutabile quod
occurrerit, non putetur Deus. Non enim parvae notitiae
pars est, cum de profundo isto in illam summitatem
respiramus, si antequam scire possimus quid sit
Deus, possumus jam scire quid non sit. Non est enim
certe, nec terra, nec coelum, nec quasi terra et coelum,
nec tale aliquid quale videmus in coelo, nec
quidquid tale non videmus et est fortassis in coelo.
Nec si augeas imaginatione cogitationis lucem solis,
quantum potes, sive quo sit major, sive quo sit clarior,
millies tantum, aut innumerabiliter, neque hoc
est Deus. Nec sicut cogitantur Angeli mundi spiritus
coelestia corpora inspirantes, atque ad arbitrium quo
serviunt Deo mutantes atque versantes, nec si omnes,
<pb n="0949"/>
cum sint millia millium <note>(I Apoc. V, 11)</note>, in unum collati
unus fiant, nec tale aliquid Deus est. Nec si eosdem
spiritus sine corporibus cogites, quod quidem
carnali cogitationi difficillimum est. Ecce vide, si potes,
o anima praegravata corpore quod corrumpitur,
et onusta terrenis cogitationibus multis et variis; ecce
vide, si potes: Deus Veritas est <note>(Sap. IX, 15)</note>. Hoc
enim scriptum est, <hi>Quoniam Deus lux est <note>(I Joan. I,
5)</note>
            </hi>: non quomodo isti oculi vident, sed quomodo videt
cor, cum audis, Veritas est. Noli quaerere quid sit
veritas; statim enim se opponent caligines imaginum
corporalium et nubila phantasmatum, et perturbabunt
serenitatem, quae primo ictu diluxit tibi, cum dicerem,
Veritas. Ecce in ipso primo ictu quo velut coruscatione
perstringeris, cum dicitur, Veritas, mane
si potes: sed non potes; relaberis in ista solita
atque terrena. Quo tandem pondere, quaeso, relaberis,
nisi sordium contractarum cupiditatis visco et
peregrinationis erroribus?
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Quomodo cognoscatur Deum esse
summum bonum. Animus nonnisi conversione ad Deum
fit bonus.</hi> Ecce iterum vide, si potes. Non amas certe
nisi bonum, quia bona est terra altitudine montium
et temperamento collium et planitie camporum, et
bonum praedium amoenum ac fertile, et bona domus
paribus membris disposita et ampla et lucida, et bona
animalia animata corpora, et bonus aer modestus et
salubris, et bonus cibus suavis atque aptus valetudini,
et bona valetudo sine doloribus et lassitudine, et bona
facies hominis dimensa pariliter et affecta hilariter et
luculenter colorata, et bonus animus amici consensionis
dulcedine et amoris fide, et bonus vir justus, et
bonae divitiae, quia facile expediunt, et bonum coelum
cum sole et luna et stellis suis, et boni Angeli sancta
obedientia, et bona locutio suaviter docens et congruenter
monens audientem, et bonum carmen canorum
numeris et sententiis grave. Quid plura et
plura? Bonum hoc et bonum illud: tolle hoc et illud,
et vide ipsum bonum, si potes; ita Deum videbis, non
alio bono bonum, sed bonum omnis boni. Neque enim
in his omnibus bonis, vel quae commemoravi, vel
quae alia cernuntur sive cogitantur, diceremus aliud
alio melius cum vere judicamus, nisi esset nobis impressa
notio ipsius boni, secundum quod et probaremus
aliquid, et aliud alii praeponeremus. Sic amandus
est Deus, non hoc et illud bonum, sed ipsum bonum.
Quaerendum enim bonum animae, non cui supervolitet
judicando, sed cui haereat amando: et quid hoc,
nisi Deus? Non bonus animus, aut bonus angelus, aut
bonum coelum; sed bonum bonum. Sic enim forte facilius
advertitur quid velim dicere. Cum enim audio,
verbi gratia, quod dicitur animus bonus, sicut duo
verba sunt, ita ex eis verbis duo quaedam intelligo:
aliud quo animus est, aliud quo bonus. Et quidem ut
animus esset, non egit ipse aliquid; non enim jam
erat quod ageret ut esset: ut autem sit bonus animus,
<pb n="0950"/>
video agendum esse voluntate; non quia idipsum quo
animus est, non est aliquid boni; nam unde jam dicitur,
et verissime dicitur corpore melior? sed ideo,
nondum dicitur bonus animus, quoniam restat ei actio
voluntatis, qua sit praestantior; quam si neglexerit,
jure culpatur, recteque dicitur non bonus animus.
Distat enim ab eo qui hoc agit: et quia ille laudabilis,
profecto iste qui hoc non agit, vituperabilis est. Cum
vero agit hoc studio, et fit bonus animus, nisi se ad
aliquid convertat quod ipse non est, non potest hoc
assequi. Quo se autem convertat ut fiat bonus animus,
nisi ad bonum, cum hoc amat et appetit et adipiscitur?
Unde se si rursus avertat, fiatque non bonus,
hoc ipso quo se avertit a bono, nisi maneat in se illud
bonum unde se avertit, non est quo se iterum, si voluerit
emendare, convertat.</p>
          </div3>
<div3>
            <head>5.</head>
            <p>
 Quapropter nulla essent mutabilia bona, nisi
esset incommutabile bonum. Cum itaque audis bonum
hoc et bonum illud, quae possunt alias dici etiam non
bona, si potueris sine illis quae participatione boni
bona sunt, perspicere ipsum bonum cujus participatione
bona sunt; simul enim et ipsum intelligis, cum
audis hoc aut illud bonum: si ergo potueris illis detractis
per se ipsum perspicere bonum, perspexeris
Deum. Et si amore inhaeseris, continuo beatificaberis.
Pudeat autem, cum alia non amentur nisi
quia bona sunt, eis inhaerendo non amare bonum
ipsum unde bona sunt. Illud etiam, quod animus,
tantum quia est animus, etiam nondum eo modo bonus
quo se convertit ad incommutabile bonum; sed,
ut dixi, tantum animus, cum ita nobis placet ut eum
omni etiam luci corporeae cum bene intelligimus,
praeferamus, non in se ipso nobis placet, sed in illa
arte qua factus est. Inde enim approbatur factus, ubi
videtur fuisse faciendus. Haec est veritas, et simplex
bonum: non enim est aliud aliquid quam ipsum bonum,
ac per hoc etiam summum bonum. Non enim
minui vel augeri bonum potest, nisi quod ex alio
bono bonum est. Ad hoc se igitur animus convertit
ut bonus sit, a quo habet ut animus sit. Tunc ergo
voluntas naturae congruit ut perficiatur in bono animus,
cum illud bonum diligitur conversione voluntatis,
unde est et illud quod non amittitur nec aversione
voluntatis. Avertendo enim se a summo bono,
amittit animus ut sit bonus animus; non autem amittit
ut sit animus, cum et hoc jam bonum sit corpore
melius: hoc ergo amittit voluntas, quod voluntas
adipiscitur. Jam enim erat animus, qui converti ad id
vellet a quo erat: qui autem vellet esse antequam
esset nondum erat. Et hoc est bonum nostrum, ubi
videmus utrum esse debuerit aut debeat, quidquid
esse debuisse aut debere comprehendimus; et ubi
videmus esse non potuisse nisi esse debuisset, quidquid
etiam quomodo esse debuerit non comprehendimus.
Hoc ergo bonum non longe positum est ab
unoquoque nostrum: in illo enim vivimus, et movemur,
<pb n="0951"/>
et sumus <note>(Act. XVII, 27, 28)</note>.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Deus prius fide non errante cognoscendus,
ut amari possit.</hi> Sed dilectione standum est
ad illud et inhaerendum illi, ut praesente perfruamur
a quo sumus, quo absente nec esse possemus. Cum
enim <hi>per fidem adhuc ambulamus, non per speciem <note>(II Cor. V, 7)</note>
            </hi>,
nondum utique videmus Deum, sicut
idem ait, <hi>facie ad faciem <note>(I Cor. XIII, 12)</note>
            </hi>: quem tamen
nisi nunc jam diligamus, nunquam videbimus.
Sed quis diligit quod ignorat? Sciri enim aliquid et
non diligi potest: diligi autem quod nescitur, quaero
utrum possit; quia si non potest, nemo diligit Deum
antequam sciat. Et quid est Deum scire, nisi eum
mente conspicere, firmeque percipere? Non enim corpus
est, ut carneis oculis inquiratur. Sed et priusquam
valeamus conspicere atque percipere Deum,
sicut conspici et percipi potest, quod mundicordibus
licet; <hi>Beati</hi> enim <hi>mundicordes, quia ipsi Deum videbunt <note>(Matth. V, 8)</note>
            </hi>:
nisi per fidem diligatur, non poterit
cor mundari, quo ad eum videndum sit aptum et
idoneum. Ubi sunt enim illa tria, propter quae in animo
aedificanda omnium divinorum Librorum machinamenta
consurgunt, fides, spes, charitas <note>(I Cor. XIII,
13)</note>; nisi in animo credente quod nondum videt, et
sperante atque amante quod credit? Amatur ergo et
qui ignoratur; sed tamen creditur. Nimirum autem
cavendum est, ne credens animus id quod non videt,
fingat sibi aliquid quod non est, et speret diligatque
quod falsum est. Quod si fit, non erit charitas de
corde puro et conscientia bona et fide non ficta, quae
finis praecepti est, sicut idem apostolus dicit <note>(I Tim.
I, 5)</note>.</p>
          </div3>
<div3>
            <head>7.</head>
            <p>
 Necesse est autem, cum aliqua corporalia lecta
vel audita quae non vidimus, credimus, fingat sibi
aliquid animus in lineamentis formisque corporum,
sicut occurrerit cogitanti, quod aut verum non sit,
aut etiam si verum est, quod rarissime potest accidere:
non hoc tamen fide ut teneamus quidquam prodest,
sed ad aliud aliquid utile, quod per hoc insinuatur.
Quis enim legentium vel audientium quae scripsit
apostolus Paulus, vel quae de illo scripta sunt,
non fingat animo et ipsius Apostoli faciem, et omnium
quorum ibi nomina commemorantur? Et cum in tanta
hominum multitudine quibus illae Litterae notae sunt,
alius aliter lincamenta figuramque illorum corporum
cogitet, quis propinquius et similius cogitet, utique
incertum est. Neque ibi occupatur fides nostra, qua
facie corporis fuerint illi homines; sed tantum quia
per Dei gratiam ita vixerunt, et ea gesserunt quae
Scriptura illa testatur: hoc et utile est credere, et
non desperandum, et appetendum. Nam et ipsius
Dominicae facies carnis, innumerabilium cogitationum
diversitate variatur et fingitur, quae tamen una erat,
quaecumque erat. Neque in fide nostra quam de Domino
Jesu Christo habemus, illud salubre est quod
sibi animus fingit, longe fortasse aliter quam res se
habet, sed illud quod secundum speciem de homine
<pb n="0952"/>
cogitamus: habemus enim quasi regulariter infixam
humanae naturae notitiam, secundum quam quidquid
tale aspicimus, statim hominem esse cognoscimus vel
hominis formam.
</p>
          </div3>
        </div2>

<div2>
          <head>CAPUT V.</head>
<p> <hi>Quomodo Trinitas diligatur incognita.</hi> Secundum hanc notitiam cogitatio nostra informatur,
cum credimus pro nobis Deum hominem factum, ad
humilitatis exemplum, et ad demonstrandam erga
nos dilectionem Dei. Hoc enim nobis prodest credere,
et firmum atque inconcussum corde retinere, humilitatem
qua natus est Deus ex femina et a mortalibus
per tantas contumelias perductus ad mortem, summum
esse medicamentum quo superbiae nostrae sanaretur
tumor, et altum sacramentum quo peccati vinculum
solveretur. Sic et virtutem miraculorum ipsius
et resurrectionis ejus, quoniam novimus quid sit omnipotentia,
de omnipotente Deo credimus, et secundum
species et genera rerum vel natura insita vel experientia
collecta, de factis hujuscemodi cogitamus,
ut non ficta sit fides nostra. Neque enim novimus faciem
virginis Mariae, ex qua ille a viro intacta neque
in ipso partu corrupta mirabiliter natus est. Nec quibus
membrorum lineamentis fuerit Lazarus, nec Bethaniam,
nec sepulcrum lapidemque illum quem removeri
jussit cum eum resuscitaret, vidimus, nec
monumentum novum excisum in petra unde ipse resurrexit,
nec montem Oliveti unde ascendit in coelum:
neque omnino scimus, quicumque ista non vidimus,
an ita sint ut ea cogitamus, imo vero probabilius
existimamus non esse ita. Namque cum alicujus
facies vel loci vel hominis vel cujuslibet corporis
eadem occurrerit oculis nostris, quae occurrebat animo,
cum eam priusquam videremus cogitabamus, non
parvo miraculo movemur; ita raro et pene nunquam
accidit: et tamen ea firmissime credimus, quia secundum
specialem generalemque notitiam quae certa
nobis est, cogitamus. Credimus enim Dominum Jesum
Christum natum de virgine quae Maria vocabatur.
Quid sit autem virgo, et quid sit nasci, et quid sit
nomen proprium non credimus, sed prorsus novimus.
Utrum autem illa facies Mariae fuerit quae occurrerit
animo cum ista loquimur aut recordamur, nec
novimus omnino, nec credimus. Itaque hic salva fide
licet dicere, Forte talem habebat faciem, forte non
talem: Forte autem de virgine natus est Christus,
nemo salva fide christiana dixerit.</p>
<div3>
            <head>8.</head>
            <p>
 Quamobrem quoniam Trinitatis aeternitatem, et
aequalitatem, et unitatem, quantum datur, intelligere
cupimus, prius autem quam intelligamus credere debemus,
vigilandumque nobis est, ne ficta sit fides
nostra: eadem quippe Trinitate fruendum est, ut
beate vivamus; si autem falsum de illa crediderimus,
inanis erit spes, et non casta charitas: quomodo igitur
eam Trinitatem quam non novimus, credendo diligimus?
An secundum specialem generalemve notitiam,
secundum quam diligimus apostolum Paulum.
Qui etiam si non ea facie fuit quae nobis occurrit de
illo cogitantibus, et hac penitus ignoramus, novimus
<pb n="0953"/>
tamen quid sit homo. Ut enim longe non eamus, hoc
sumus: et illum hoc fuisse, et animam ejus corpori
copulatam mortaliter vixisse manifestum est. Hoc ergo
de illo credimus, quod invenimus in nobis, juxta
speciem vel genus, quo humana omnis natura pariter
continetur. Quid igitur de illa excellentia Trinitatis
sive specialiter sive generaliter novimus, quasi multae
sint tales trinitates, quarum aliquas experti sumus,
ut per regulam similitudinis impressam vel specialem
vel generalem notitiam, illam quoque talem esse credamus;
atque ita rem quam credimus et nondum novimus,
ex parilitate rei quam novimus diligamus?
Quod utique non ita est. An quemadmodum diligimus
in Domino Jesu Christo, quod resurrexit a mortuis,
quamvis inde neminem unquam resurrexisse viderimus,
ita Trinitatem quam non videmus, et qualem
nullam unquam vidimus, possumus credendo diligere?
Sed quid sit mori, et quid sit vivere, utique
scimus: quia et vivimus et mortuos ac morientes aliquando
vidimus et experti sumus. Quid est autem
aliud resurgere, nisi reviviscere, id est, ex morte ad
vitam redire? Cum ergo dicimus et credimus esse
Trinitatem, novimus quid sit Trinitas, quia novimus
quid sint tria; sed non hoc diligimus. Nam id ubi
volumus, facile habemus, ut alia omittam, vel micando
digitis tribus. An vero diligimus, non quod
omnis trinitas, sed quod Trinitas, Deus? Hoc ergo diligimus
in Trinitate, quod Deus est: sed Deum nullum
alium vidimus, aut novimus, quia unus est
Deus, ille solus quem nondum vidimus, et credendo
diligimus. Sed ex qua rerum notarum similitudine vel
comparatione credamus, quo etiam nondum notum
Deum diligamus, hoc quaeritur.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 <hi>Quomodo nondum justus justum
cognoscat quem diligit.</hi> Redi ergo mecum, et consideremus
cur diligamus Apostolum. Numquidnam propter
humanam speciem, quam notissimam habemus,
eo quod credimus eum hominem fuisse? Non utique:
alioquin nunc non est quem diligamus, quandoquidem
homo ille jam non est; anima enim ejus a corpore
separata est. Sed id quod in illo amamus, etiam
nunc vivere credimus: amamus enim animum justum.
Ex qua ergo generali aut speciali regula, nisi quia
scimus et quid sit animus, et quid sit justus? Et animus
quidem quid sit, non incongrue nos dicimus
ideo nosse, quia et nos habemus animum. Neque
enim unquam oculis vidimus, et ex similitudine visorum
plurium notionem generalem specialemve percepimus;
sed potius, ut dixi, quia et nos habemus.
Quid enim tam intime scitur, seque ipsum esse
sentit; quam id quo etiam caetera sentiuntur, id est,
ipse animus? Nam et motus corporum, quibus praeter
nos alios vivere sentimus, ex nostra similitudine
agnoscimus: quia et nos ita movemus corpus vivendo,
sicut illa corpora moveri advertimus. Neque
enim cum corpus vivum movetur, aperitur ulla via
oculis nostris ad videndum animum, rem quae oculis
videri non potest: sed illi moli aliquid inesse sentimus
quale nobis inest ad movendum similiter
<pb n="0954"/>
molem nostram, quod est vita et anima. Neque
quasi humanae prudentiae rationisque proprium
est. Et bestiae quippe sentiunt vivere, non tantum se
ipsas, sed etiam se invicem atque alterutrum, et nos
ipsos. Nec animas nostras vident, sed ex motibus
corporis, idque statim et facillime quadam conspiratione
naturali. Animum igitur cujuslibet et ex nostro
novimus, et ex nostro credimus quem non novimus.
Non enim tantum sentimus animum, sed etiam scire
possumus quid sit animus consideratione nostri:
habemus enim animum. Sed quid sit justus, unde
novimus? Dixeramus enim nos Apostolum non alia
causa diligere, nisi quod sit justus animus. Novimus
ergo et quid sit justus, sicut et quid sit animus.
Sed quid sit animus, ut dictum est, novimus
ex nobis: inest enim animus nobis. Quid autem sit
justus unde novimus, si justi non sumus? Quod si
nemo novit quid sit justus nisi qui justus est, nemo
diligit justum nisi justus: non enim potest diligere
quem justum esse credit, ob hoc ipsum quia justum
esse credit, si quid sit justus ignorat; secundum quod
superius demonstravimus, neminem diligere quod credit
et non videt, nisi ex aliqua regula notitiae generalis
sive specialis. Ac per hoc si non diligit justum nisi
justus, quomodo volet quisque justus esse qui nondum
est? Non enim vult quisquam esse quod non diligit.
Ut autem sit justus qui nondum est, volet utique
justus esse: ut autem velit, diligit justum. Diligit ergo
justum et qui nondum justus est. Diligere autem justum
non potest, qui quid sit justus, ignorat. Proinde
novit quid sit justus, etiam qui nondum est: ubi ergo
novit? num oculis vidit? An ullum corpus justum,
velut album, aut nigrum, aut quadrum, aut rotundum?
Quis hoc dixerit? At oculis non vidit nisi corpora.
Justus autem in homine non est, nisi animus:
et cum homo justus dicitur, ex animo dicitur, non ex
corpore. Est enim quaedam pulchritudo animi justitia,
qua pulchri sunt homines, plerique etiam qui corpore
distorti atque deformes sunt. Sicut autem animus non
videtur oculis, ita nec pulchritudo ejus. Ubi ergo novit
quid sit justus, qui nondum est, atque ut sit diligit
justum? An signa quaedam per motum corporis emicant,
quibus ille aut ille homo esse justus apparet?
Sed unde novit illa signa esse animi justi, nesciens
quid omnino sit justus? Novit ergo. Sed ubi novimus
quid sit justus, etiam cum justi nondum sumus? Si
extra nos novimus, in corpore aliquo novimus. Sed
non est ista res corporis. In nobis igitur novimus quid
sit justus. Non enim alibi hoc invenio, cum quaero
ut hoc eloquar, nisi apud me ipsum: et si interrogem
alium quid sit justus, apud se ipsum quaerit quid
respondeat; et quisquis hinc verum respondere potuit,
apud se ipsum quid responderet invenit. Et Carthaginem
quidem cum eloqui volo, apud me ipsum
quaero ut eloquar, et apud me ipsum invenio phantasiam
Carthaginis: sed eam per corpus accepi, id est
per corporis sensum, quoniam praesens in ea corpore
<pb n="0955"/>
fui, et eam vidi atque sensi, memoriaque retinui, ut
apud me invenirem de illa verbum, cum eam vellem
dicere. Ipsa enim phantasia ejus in memoria mea verbum
ejus, non sonus iste trisyllabus cum Carthago
nominatur, vel etiam tacite nomen ipsum per spatia
temporum cogitatur; sed illud quod in animo meo
cerno, cum hoc trisyllabum voce profero, vel antequam
proferam. Sic et Alexandriam cum eloqui volo,
quam nunquam vidi, praesto est apud me phantasma
ejus. Cum enim a multis audissem et credidissem
magnam esse illam urbem, sicut mihi narrari potuit,
finxi animo meo imaginem ejus quam potui: et hoc
est apud me verbum ejus, cum eam volo dicere, antequam
voce quinque syllabas proferam, quod nomen
ejus fere omnibus notum est. Quam tamen imaginem
si ex animo meo proferre possem ad oculos hominum
qui Alexandriam noverunt, profecto aut omnes dicerent,
Non est ipsa; aut si dicerent, Ipsa est, multum
mirarer, atque intuens in animo meo ipsam, id est
imaginem quasi picturam ejus, ipsam tamen esse nescirem,
sed eis crederem qui visam tenerent. Non autem
ita quaero quid sit justus, nec ita invenio, nec ita
intueor, cum id eloquor; nec ita probor, cum audior;
nec ita probo, cum audio; quasi tale aliquid ocultis viderim,
aut ullo corporis sensu didicerim, aut ab eis
qui ita didicissent audierim. Cum enim dico et sciens
dico, Justus est animus qui scientia atque ratione in
vita ac moribus sua cuique distribuit; non aliquam
rem absentem cogito, sicut Carthaginem, aut fingo
ut possum, sicut Alexandriam, sive ita sit, sive non
ita: sed praesens quiddam cerno, et cerno apud me,
etsi non sum ipse quod cerno, et multi si audiant approbabunt.
Et quisquis me audit atque scienter approbat,
apud se et ipse hoc idem cernit, etiamsi non
sit et ipse quod cernit. Justus vero cum id dicit, id
quod ipse est cernit et dicit. Et ubi etiam ipse cernit,
nisi apud se ipsum? Sed hoc mirum non est: ubi enim
se cerneret, nisi apud se ipsum? Illud mirabile est ut
apud se animus videat quod alibi nusquam vidit, et
verum videat, et ipsum verum justum animum videat,
et sit ipse animus et non sit justus animus, quem apud
se ipsum videt. Num est alius animus justus in animo
nondum justo? Aut si non est, quem ibi videt, cum
videt et dicit quid sit animus justus, nec alibi quam
in se ipso videt, cum ipse non sit animus justus? An
illud quod videt, veritas est interior praesens animo
qui eam valet intueri? Neque omnes valent: et qui
intueri valent, hoc etiam quod intuentur non omnes
sunt, hoc est, non sunt etiam ipsi justi animi, sicut
possunt videre ac dicere quid sit justus animus. Quod
unde esse poterunt, nisi inhaerendo eidem ipsi formae
quam intuentur, ut inde formentur et sint justi
animi; non tantum cernentes et dicentes justum esse
animum qui scientia atque ratione in vita ac moribus
sua cuique distribuit, sed etiam ut ipsi juste vivant
justeque morati sint, sua cuique distribuendo, ut nemini
quidquam debeant, nisi ut invicem diligant <note>(Rom.
XIII, 8)</note>. Et unde inhaeretur illi formae, nisi amando?
<pb n="0956"/>
Cur ergo alium diligimus quem credimus justum, et
non diligimus ipsam formam ubi videmus quid sit justus
animus, ut et nos justi esse possimus? An vero
nisi et istam diligeremus, nullo modo eum diligeremus
quem diligimus ex ista, sed dum justi non sumus,
minus eam diligimus quam ut justi esse valeamus?
Homo ergo qui creditur justus, ex ea forma et
veritate diligitur, quam cernit et intelligit apud se ille
qui diligit: ipsa vero forma et veritas non est quomodo
aliunde diligatur. Neque enim invenimus aliquid
tale praeter ipsam, ut eam, cum incognita est,
credendo diligamus, ex eo quod jam tale aliquid novimus.
Quidquid enim tale aspexeris, ipsa est: et non
est quidquam tale, quoniam sola ipsa talis est, qualis
ipsa est. Qui ergo amat homines, aut quia justi sunt,
aut ut justi sint, amare debet. Sic enim et semetipsum
amare debet, aut quia justus est, aut ut justus sit:
sic enim diligit proximum tanquam se ipsum sine
ullo periculo. Qui enim aliter se diligit, injuste se diligit,
quoniam se ad hoc diligit ut sit injustus: ad hoc
ergo ut sit malus, ac per hoc jam non se diligit. <hi>Qui</hi> 
enim <hi>diligit iniquitatem, odit animam suam <note>(Psal.
X, 6)</note>
            </hi>.
</p>
          </div3>
        </div2>

<div2>
          <head>CAPUT VII.</head>
<div3>
            <head>10.</head>
            <p>
 <hi>De vera dilectione, per quam ad
Trinitatis cognitionem pervenitur. Quaerendus Deus,
non exterius, appetendo mira facere cum Angelis; sed
interius, imitando bonorum Angelorum pietatem.</hi> Quapropter
non est praecipue videndum in hac quaestione,
quae de Trinitate nobis est, et de cognoscendo Deo,
nisi quid sit vera dilectio, imo vero quid sit dilectio.
Ea quippe dilectio dicenda est, quae vera est; alioquin
cupiditas est: atque ita cupidi abusive dicuntur
diligere, quemadmodum cupere abusive dicuntur qui
diligunt. Haec est autem vera dilectio, ut inhaerentes
veritati juste vivamus: et ideo contemnamus omnia
mortalia prae amore hominum, quo eos volumus
juste vivere. Ita enim et mori pro fratribus utiliter
parati esse poterimus, quod nos Dominus Jesus Christus
exemplo suo docuit. Cum enim duo praecepta
sint in quibus tota Lex pendet et Prophetae, dilectio
Dei et dilectio proximi <note>(Matth. XXII, 37-40)</note>; non immerito
plerumque Scriptura pro utroque unum ponit:
sive tantum Dei, sicuti est illud, <hi>Scimus quoniam diligentibus
Deum omnia cooperantur in bonum <note>(Rom.
VIII, 28)</note>
            </hi>; et iterum, <hi>Quisquis autem diligit Deum, hic
cognitus est ab illo <note>(I Cor. VIII, 3)</note>
            </hi>; et illud, <hi>Quoniam
charitas Dei diffusa est in cordibus nostris per Spiritum
sanctum qui datus est nobis <note>(Rom. V, 5)</note>
            </hi>; et alia multa:
quia et qui diligit Deum consequens est ut faciat quod
praecepit Deus, et in tantum diligit in quantum facit;
consequens ergo est ut et proximum diligat, quia hoc
praecepit Deus: sive tantum proximi dilectionem
Scriptura commemorat, sicut est illud, <hi>Invicem onera
vestra portate, et sic adimplebitis legem Christi <note>(Galat.
VI, 2)</note>
            </hi>; et illud, <hi>Omnis enim lex in uno sermone impletur,
in eo quod scriptum est, Diliges proximum tuum
tanquam te ipsum <note>(Id. V, 14)</note>
            </hi>; et in Evangelio, <hi>Omnia
quaecumque vultis ut faciant vobis homines, ita et vos
<pb n="0957"/>
facite illis; haec enim est Lex et Prophetae <note>(Matth. VII,
12)</note>
            </hi>. Et pleraque alia reperimus in Litteris sanctis, in
quibus sola dilectio proximi ad perfectionem praecipi
videtur, et taceri de dilectione Dei; cum in utroque
praecepto Lex pendeat et Prophetae. Sed et hoc ideo,
quia et qui proximum diligit, consequens est ut et
ipsam praecipue dilectionem diligat. <hi>Deus</hi> autem <hi>dilectio
est, et qui manet in dilectione, in Deo manet <note>(I Joan. IV, 16)</note>
            </hi>.
Consequens ergo est ut praecipue
Deum diligat.</p>
          </div3>
<div3>
            <head>11.</head>
            <p>
 Quapropter, qui quaerunt Deum per istas Potestates,
quae mundo praesunt vel partibus mundi,
auferuntur ab eo longeque jactantur; non intervallis
locorum, sed diversitate affectuum: exterius enim
conantur ire, et interiora sua deserunt, quibus interior
est Deus. Itaque etiamsi aliquam sanctam coelestem
Potestatem vel audierint, vel utcumque cogitaverint,
facta magis ejus appetunt quae humana miratur
infirmitas, non imitantur pietatem qua divina requies
comparatur. Malunt enim superbe hoc posse quod angelus,
quam devote hoc esse quod angelus. Non enim
sanctus quisquam potestate sua gaudet, sed ejus a quo
habet posse quidquid congruenter potest: et novit
potentius esse conjungi Omnipotenti pia voluntate,
quam propria potestate et voluntate posse, quod
contremiscant qui talia non possunt. Itaque ipse Dominus
Jesus Christus talia faciens, ut mirantes doceret
ampliora, et temporalibus insolitis intentos atque
suspensos ad aeterna atque interiora converteret: <hi>Venite,</hi> 
inquit, <hi>ad me, omnes qui laboratis et onerati estis,
et reficiam vos; tollite jugum meum super vos.</hi> Et non
ait, Discite a me quia quatriduanos mortuos suscito;
sed ait, <hi>Discite a me quia mitis sum et humilis corde.</hi> 
Potentior est enim et tutior solidissima humilitas,
quam ventosissima celsitudo. Et ideo sequitur dicens: <hi>Et invenietis requiem animabus vestris 
 <note>(Matth. XI, 28,
29)</note>
            </hi>. <hi>Dilectio</hi> enim <hi>non inflatur <note>(I Cor. XIII, 4)</note>
            </hi>: et <hi>Deus
dilectio est <note>(I Joan. IV, 8)</note>
            </hi>: et <hi>fideles in dilectione acquiescent
illi <note>(Sap. III, 9)</note>
            </hi>, revocati a strepitu qui foris
est ad gaudia silentia. Ecce <hi>Deus dilectio est:</hi> utquid
imus et currimus in sublimia coelorum et ima terrarum,
quaerentes cum qui est apud nos, si nos velimus
esse apud cum?
</p>
          </div3>
        </div2>

<div2>
          <head>CAPUT VIII.</head>
<div3>
            <head>12.</head>
            <p>
 <hi>Quod qui fratrem diligit, Deum
diligat; quia amat ipsam dilectionem quae ex Deo est,
et Deus est.</hi> Nemo dicat: Non novi quid diligam.
Diligat fratrem, et diliget eamdem dilectionem. Magis
enim novit dilectionem qua diligit, quam fratrem
quem diligit. Ecce jam potest notiorem Deum habere
quam fratrem: plane notiorem, quia praesentiorem;
notiorem, quia interiorem; notiorem, quia certiorem.
Amplectere dilectionem Deum, et dilectione
amplectere Deum. Ipsa est dilectio quae omnes bonos
Angelos, et omnes Dei servos consociat vinculo sanctitatis,
nosque et illos conjungit invicem nobis, et
subjungit sibi. Quanto igitur saniores sumus a tumore
<pb n="0958"/>
superbiae, tanto sumus dilectione pleniores: et quo,
nisi Deo plenus est, qui plenus est dilectione? At
enim charitatem video, et quantum possum eam
mente conspicio, et credo Scripturae dicenti quoniam <hi>Deus charitas est, et qui manet in charitate, in Deo
manet 
 <note>(I Joan. IV, 16)</note>
            </hi>: sed cum illam video, non in
ea video Trinitatem. Imo vero vides Trinitatem, si
charitatem vides. Sed commonebo, si potero, ut videre
te videas: adsit tantum ipsa, ut moveamur
charitate ad aliquod bonum. Quia cum diligimus
charitatem, aliquid diligentem diligimus, propter hoc
ipsum quia diligit aliquid. Ergo quid diligit charitas,
ut possit etiam ipsa charitas diligi? Charitas enim
non est, quae nihil diligit. Si autem se ipsam diligit,
diligat aliquid oportet, ut charitatem se diligat. Sicut
enim verbum indicat aliquid, indicat etiam se ipsum,
sed non se verbum indicat, nisi se aliquid indicare
indicet: sic et charitas diligit quidem se, sed nisi se
aliquid diligentem diligat, non charitatem se diligit.
Quid ergo diligit charitas, nisi quod charitate diligimus?
Id autem, ut a proximo provehamur, frater est.
Dilectionem autem fraternam quantum commendet
Joannes apostolus, attendamus: <hi>Qui diligit,</hi> inquit, <hi>fratrem suum, in lumine manet, et scandalum in eo non
est 
 <note>(Id. II, 10)</note>
            </hi>. Manifestum est quod justitiae perfectionem
in fratris dilectione posuerit: nam in quo
scandalum non est, utique perfectus est. Et tamen
videtur dilectionem Dei tacuisse: quod nunquam faceret,
nisi quia in ipsa fraterna dilectione vult intelligi
Deum. Apertissime enim in eadem Epistola paulo
post ita dicit: <hi>Dilectissimi, diligamus invicem, quia
dilectio ex Deo est; et omnis qui diligit, ex Deo natus
est, et cognoscit Deum. Qui non diligit, non cognovit
Deum; quia Deus dilectio est.</hi> Ista contextio satis aperteque
declarat, eamdem ipsam fraternam dilectionem
(nam fraterna dilectio est, qua diligimus invicem) non
solum ex Deo, sed etiam Deum esse tanta auctoritate
praedicari. Cum ergo de dilectione diligimus
fratrem, de Deo diligimus fratrem: nec fieri potest
ut eamdem dilectionem non praecipue diligamus, qua
fratrem diligimus. Unde colligitur, duo illa praecepta
non posse esse sine invicem. Quoniam quippe <hi>Deus
dilectio est;</hi> Deum certe diligit, qui diligit dilectionem:
dilectionem autem necesse est ut diligat, qui
diligit fratrem. Et ideo paulo post ait, <hi>Non potest
Deum diligere quem non videt, qui fratrem quem videt
non diligit <note>(Id. IV, 7, 8, 20)</note>
            </hi>: quia haec illi causa
est non videndi Deum, quod non diligit fratrem. Qui
enim non diligit fratrem, non est in dilectione: et
qui non est in dilectione, non est in Deo, quia Deus
dilectio est. Porro qui non est in Deo, non est in
lumine: quia <hi>Deus lumen est, et tenebrae in eo non sunt
ullae <note>(Id. I, 5)</note>
            </hi>. Qui ergo non est in lumine, quid mirum
si non videt lumen, id est, non videt Deum,
quia in tenebris est? Fratrem autem videt humano
visu, quo videri Deus non potest. Sed si eum quem
<pb n="0959"/>
videt humano visu, spirituali charitate diligeret, videret
Deum, qui est ipsa charitas, visu interiore quo
videri potest. Itaque qui fratrem quem videt non
diligit, Deum, quem propterea non videt, quia Deus
dilectio est, qua caret qui fratrem non diligit, quomodo
potest diligere? Nec illa jam quaestio moveat,
quantum fratri charitatis debeamus impendere, quantum
Deo: incomparabiliter plus quam nobis Deo,
fratri autem quantum nobis ipsis: nos autem ipsos
tanto magis diligimus, quanto magis diligimus Deum.
Ex una igitur eademque charitate Deum proximumque
diligimus: sed Deum propter Deum, nos autem
et proximum propter Deum.
</p>
          </div3>
        </div2>

<div2>
          <head>CAPUT IX.</head>
<div3>
            <head>13.</head>
            <p>
 <hi>In dilectionem justorum accendimur
ex ipsa dilectione incommutabilis formae justitiae.</hi> 
Quid enim est, quaeso, quod exardescimus, cum audimus
et legimus: <hi>Ecce nunc tempus acceptabile, ecce
nunc dies salutis: nullam in quoquam dantes offensionem,
ut non reprehendatur ministerium nostrum; sed
in omnibus commendantes nosmetipsos ut Dei ministros,
in multa patientia, in tribulationibus, in necessitatibus,
in angustiis, in plagis, in carceribus, in seditionibus, in
laboribus, in vigiliis, in jejuniis, in castitate, in scientia,
in longanimitate, in bonitate, in Spiritu sancto, in
charitate non ficta, in verbo veritatis, in virtute Dei:
per arma justitiae, a dextris et a sinistris, per gloriam
et ignobilitatem, per infamiam et bonam famam; ut
seductores, et veraces; ut qui ignoramur, et cognoscimur;
quasi morientes, et ecce vivimus; ut coerciti, et
non mortificati; ut tristes, semper autem gaudentes;
sicut egeni, multos autem ditantes; tanquam nihil habentes,
et omnia possidentes <note>(II Cor. VI, 2-10)</note>
            </hi>? Quid
est quod accendimur in dilectionem Pauli apostoli,
cum ista legimus, nisi quod credimus eum ita vixisse?
Vivendum tamen sic esse Dei ministris, non de aliquibus
auditum credimus, sed intus apud nos, vel
potius supra nos in ipsa veritate conspicimus. Illum
ergo quem sic vixisse credimus, ex hoc quod videmus
diligimus. Et nisi hanc formam, quam semper
stabilem atque incommutabilem cernimus, praecipue
<pb n="0960"/>
diligeremus, non ideo diligeremus illum, quia ejus
vitam, cum in carne viveret, huic formae coaptatam
et congruentem fuisse, fide retinemus. Sed nescio
quomodo amplius et in ipsius formae charitatem excitamur,
per fidem qua credimus vixisse sic aliquem;
et spem, qua nos quoque ita posse vivere, qui homines
sumus, ex eo quod aliqui homines ita vixerunt,
minime desperamus, ut hoc et desideremus ardentius,
et fidentius precemur. Ita et ipsorum vitam facit a
nobis diligi formae illius dilectio, secundum quam
vixisse creduntur, et illorum vita credita in eamdem
formam flagrantiorem excitat charitatem: ut quanto
flagrantius diligimus Deum, tanto certius sereniusque
videamus; quia in Deo conspicimus incommutabilem
formam justitiae, secundum quam hominem vivere
oportere judicamus. Valet ergo fides ad cognitionem
et ad dilectionem Dei, non tanquam omnino incogniti,
aut omnino non dilecti; sed quo cognoscatur manifestius,
et quo firmius diligatur.
</p>
          </div3>
        </div2>

<div2>
          <head>CAPUT X.</head>
<div3>
            <head>14.</head>
            <p>
 <hi>Tria quaedam in charitate, velut
vestigium Trinitatis.</hi> Quid est autem dilectio vel charitas,
quam tantopere Scriptura divina laudat et
praedicat, nisi amor boni? Amor autem alicujus amantis
est, et amore aliquid amatur. Ecce tria sunt;
amans, et quod amatur, et amor. Quid est ergo amor,
nisi quaedam vita duo aliqua copulans, vel copulare
appetens, amantem scilicet, et quod amatur? Et hoc
etiam in externis carnalibusque amoribus ita est:
sed ut aliquid purius et liquidius hauriamus, calcata
carne ascendamus ad animum. Quid amat animus in
amico, nisi animum? Et illic igitur tria sunt: amans,
et quod amatur, et amor. Restat etiam hinc ascendere,
et superius ista quaerere, quantum homini datur.
Sed hic paululum requiescat intentio, non ut se
jam existimet invenisse quod quaerit, sed sicut solet
inveniri locus, ubi quaerendum est aliquid; nondum
illud inventum est, sed jam inventum est ubi quaeratur:
ita hoc dixisse suffecerit, ut tanquam ab articulo
alicujus exordii caetera contexamus.
</p>
          </div3>
        </div2>
      </div1>

<div1>
        <head> <hi>LIBER NONUS.</hi> Trinitatem in homine, qui imago Dei est, quamdam inesse; mentem scilicet, et notitiam qua se novit, et amorem quo se notitiamque suam diligit: atque haec tria aequalia inter se, et unius ostenduntur esse essentiae.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>De Trinitate quomodo inquirendum.</hi> 
<pb n="0959"/>Trinitatem certe quaerimus, non quamlibet,
sed illam Trinitatem quae Deus est, verusque ac
summus et solus Deus. Exspecta ergo, quisquis haec
audis: adhuc enim quaerimus, et talia quaerentem
nemo juste reprehendit; si tamen in fide firmissimus
quaerat, quod aut nosse aut eloqui difficillimum est.
Affirmantem vero cito justeque reprehendit, quisquis
melius vel videt vel docet. <hi>Quaerite,</hi> inquit, <hi>Deum, et
vivet anima vestra <note>(Psal. LXVIII, 33)</note>
            </hi>. Et ne quisquam
se tanquam apprehendisse temere gaudeat: <hi>Quaerite,</hi> 
inquit, <hi>faciem ejus semper <note>(Psal. CIV, 4)</note>
            </hi>. Et Apostolus: <hi>Si quis se,</hi> 
 inquit, <hi>putat aliquid scire, nondum scit
<pb n="0960"/>
quemadmodum scire oporteat. Quisquis autem diligit
Deum, hic cognitus est ab illo <note>(I Cor. VIII, 2, 3)</note>
            </hi>. Nec
sic quidem dixit, Cognovit illum; quae periculosa
praesumptio est: sed, <hi>cognitus est ab illo.</hi> Sic et alibi
cum dixisset, <hi>Nunc autem cognoscentes Deum;</hi> statim
corrigens, <hi>imo cogniti,</hi> inquit, <hi>a Deo <note>(Galat. IV, 9)</note>
            </hi>:
maximeque illo loco, <hi>Fratres,</hi> inquit, <hi>ego me ipsum
non arbitror apprehendisse: unum autem, quae retro
oblitus, in ea quae ante sunt extentus, secundum intentionem
sequor ad palmam supernae vocationis Dei in Christo
Jesu. Quotquot ergo perfecti, hoc sapiamus <note>(Philipp.
III, 13 15)</note>
            </hi>. Perfectionem in hac vita dicit, non aliud
quam ea quae retro sunt oblivisci, et in ea quae ante
<pb n="0961"/>
sunt extendi secundum intentionem. Tutissima est
enim quaerentis intentio, donec apprehendatur illud
quo tendimus et quo extendimur. Sed ea recta intentio
est, quae proficiscitur a fide. Certa enim fides
utcumque inchoat cognitionem: cognitio vero certa
non perficietur, nisi post hanc vitam, cum videbimus
facie ad faciem <note>(I Cor. XIII, 12)</note>. Hoc ergo sapiamus,
ut noverimus tutiorem esse affectum vera quaerendi,
quam incognita pro cognitis praesumendi. Sic ergo
quaeramus tanquam inventuri: et sic inveniamus,
tanquam quaesituri. <hi>Cum</hi> enim <hi>consummaverit homo,
tunc incipit <note>(Eccli. XVIII, 6)</note>
            </hi>. De credendis nulla infidelitate
dubitemus, de intelligendis nulla temeritate
affirmemus: in illis auctoritas tenenda est, in his
veritas exquirenda. Quod ergo ad istam quaestionem
attinet, credamus Patrem et Filium et Spiritum sanctum
esse unum Deum, universae creaturae conditorem
atque rectorem: nec Patrem esse Filium, nec
Spiritum sanctum vel Patrem esse vel Filium; sed
Trinitatem relatarum ad invicem personarum, et
unitatem aequalis essentiae. Hoc autem quaeramus
intelligere, ab eo ipso quem intelligere volumus,
auxilium precantes, et quantum tribuit quod intelligimus
explicare tanta cura et sollicitudine pietatis
cupientes, ut etiam si aliquid aliud pro alio dicimus,
nihil tamen indignum dicamus. Ut si quid, verbi
gratia, de Patre dicimus, quod Patri proprie non
conveniat, aut Filio conveniat, aut Spiritui sancto,
aut ipsi Trinitati: et si quid de Filio, quod Filio
proprie non congruat, saltem congruat Patri, aut
Spiritui sancto, aut Trinitati: item si quid de Spiritu
sancto, quod proprietatem Spiritus sancti non deceat,
non tamen alienum sit a Patre aut a Filio, aut ab
uno Deo ipsa Trinitate. Veluti nunc cupimus videre
utrum illa excellentissima charitas proprie Spiritus
sanctus sit: quod si non est, aut Pater est charitas,
aut Filius, aut ipsa Trinitas; quoniam resistere non
possumus certissimae fidei, et validissimae auctoritati
Scripturae dicentis, <hi>Deus charitas est <note>(I Joan. IV, 16)</note>
            </hi>:
non tamen debemus deviare sacrilego errore, ut aliquid
de Trinitate dicamus quod non Creatori, sed
creaturae potius conveniat, aut inani cogitatione fingatur.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Consideranda tria illa quae reperiuntur
in charitate.</hi> Quae cum ita sint, attendamus
ista tria, quae invenisse nobis videmur. Nondum de
supernis loquimur, nondum de Deo Patre et Filio et
Spiritu sancto; sed de hac impari imagine, attamen
imagine, id est homine: familiarius enim eam et facilius
fortassis intuetur mentis nostrae infirmitas. Ecce
ego qui hoc quaero, cum aliquid amo tria sunt: ego
et quod amo, et ipse amor. Non enim amo amorem,
nisi amantem amem: nam non est amor, ubi nihil
amatur. Tria ergo sunt; amans, et quod amatur, et
amor. Quid, si non amen nisi me ipsum? nonne duo
erunt; quod amo, et amor? Amans enim et quod
amatur, hoc idem est, quando se ipse amat: sicut
amare et amari, eodem modo idipsum est, cum se
<pb n="0962"/>
quisque amat. Eadem quippe res bis dicitur, cum
dicitur, Amat se, et amatur a se. Tunc enim non est
aliud atque aliud, amare et amari; sicut non est alius
atque alius, amans et amatus. At vero amor, et quod
amatur, etiam sic duo sunt. Non enim cum quisque
se amat amor est, nisi cum amatur ipse amor. Aliud
est autem amare se, aliud est amare amorem suum.
Non enim amatur amor, nisi jam aliquid amans: quia
ubi nihil amatur, nullus est amor. Duo ergo sunt,
cum se quisque amat; amor, et quod amatur. Tunc
enim amans et quod amatur unum est. Unde videtur
non esse consequens ut ubicumque amor fuerit, jam
tria intelligantur. Auferamus enim ab hac consideratione
caetera quae multa sunt, quibus homo constat:
atque ut haec quae nunc requirimus, quantum in his
rebus possumus, liquido reperiamus, de sola mente
tractemus. Mens igitur cum amat se ipsam, duo quaedam
ostendit, mentem, et amorem. Quid est autem
amare se, nisi sibi praesto esse velle ad fruendum se?
Et cum tantum se vult esse, quantum est, par menti
voluntas est, et amanti amor aequalis. Et si aliqua
substantia est amor, non est utique corpus, sed spiritus:
nec mens corpus, sed spiritus est. Neque tamen
amor et mens duo spiritus, sed unus spiritus;
nec essentiae duae, sed una: et tamen duo quaedam
unum sunt, amans et amor; sive sic dicas, quod
amatur et amor. Et haec quidem duo relative ad invicem
dicuntur. Amans quippe ad amorem refertur,
et amor ad amantem. Amans enim aliquo amore
amat, et amor alicujus amantis est. Mens vero et
spiritus non relative dicuntur, sed essentiam demonstrant.
Non enim quia mens et spiritus alicujus hominis
est, ideo mens et spiritus est. Retracto enim
eo quod homo est, quod adjuncto corpore dicitur;
retracto ergo corpore, mens et spiritus manet: retracto
autem amante, nullus est amor; et retracto
amore, nullus est amans. Ideoque quantum ad invicem
referuntur, duo sunt: quod autem ad se ipsa
dicuntur, et singula spiritus, et simul utrumque unus
spiritus; et singula mens, et simul utrumque una
mens. Ubi ergo trinitas? Attendamus quantum possumus,
et invocemus lucem sempiternam, ut illuminet
tenebras nostras, et videamus in nobis, quantum sinimur,
imaginem Dei.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Trinitatis imago in mente hominis
noscentis se et amantis. Mens se ipsam per se ipsam
novit.</hi> Mens enim amare se ipsam non potest, nisi
etiam se noverit: nam quomodo amat quod nescit?
Aut si quisquam dicit ex notitia generali vel speciali
mentem credere se esse talem, quales alias experta
est, et ideo amare se ipsam, insipientissime loquitur.
Unde enim mens aliquam mentem novit, si se non
novit? Neque enim ut oculus corporis videt alios
oculos, et se non videt; ita mens novit alias mentes,
et ignorat semetipsam. Per oculos enim corporis
corpora videmus, quia radios qui per eos emicant et
quidquid cernimus tangunt, refringere ac retorquere
in ipsos non possumus, nisi cum specula intuemur.
<pb n="0963"/>
Quod subtilissime obscurissimeque disseritur, donec
apertissime demonstretur, vel ita se rem habere, vel
non ita. Sed quoquo modo se habeat vis qua per
oculos cernimus; ipsam certe vim, sive sint radii,
sive aliud aliquid, oculis cernere non valemus; sed
mente quaerimus, et si fieri potest, etiam hoc mente
comprehendimus. Mens ergo ipsa sicut corporearum
rerum notitias per sensus corporis colligit, sic incorporearum
per semetipsam. Ergo et semetipsam per
se ipsam novit, quoniam est incorporea. Nam si non
se novit, non se amat.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Tria unum et aequalia, mens ipsa,
et amor, et notitia ejus. Tria eadem substantialiter esse,
ac relative dici. Tria eadem esse inseparabilia. Tria
eadem non partium instar juncta et commixta esse;
sed esse unius essentiae, ac relativa.</hi> Sicut autem duo
quaedam sunt, mens et amor ejus, cum se amat; ita
quaedam duo sunt, mens et notitia ejus, cum se novit.
Igitur ipsa mens et amor et notitia ejus, tria quaedam
sunt, et haec tria unum sunt; et cum perfecta sunt,
aequalia sunt. Si enim minus se amat quam est, ut
verbi gratia, tantum se amet hominis mens, quantum
amandum est corpus hominis, cum plus sit ipsa quam
corpus; peccat, et non est perfectus amor ejus. Item
si amplius se amat quam est, velut si tantum se amet,
quantum amandus est Deus, cum incomparabiliter
minus sit ipsa quam Deus; etiam sic nimium peccat,
et non perfectum habet amorem sui. Majore autem
perversitate et iniquitate peccat, cum corpus tantum
amat, quantum amandus est Deus. Item notitia si
minor est, quam est illud quod noscitur, et plene
nosci potest, perfecta non est. Si autem major est,
jam superior est natura quae novit, quam illa quae
nota est: sicut major est notitia corporis, quam
ipsum corpus quod ea notitia notum est. Illa enim
vita quaedam est in ratione cognoscentis: corpus autem
non est vita. Et vita quaelibet quolibet corpore
major est, non mole, sed vi. Mens vero cum se ipsam
cognoscit; non se superat notitia sua; quia ipsa cognoscit,
ipsa cognoscitur. Cum ergo se totam cognoscit,
neque secum quidquam aliud, par illi est cognitio sua:
quia neque ex alia natura est ejus cognitio, cum se
ipsam cognoscit. Et cum se totam nihilque amplius
percipit, nec minor nec major est. Recte igitur diximus,
haec tria cum perfecta sunt, esse consequenter
aequalia.</p>
          </div3>
<div3>
            <head>5.</head>
            <p>
 Simul etiam admonemur, si utcumque videre
possumus, haec in anima existere, et tanquam involuta
evolvi ut sentiantur et dinumerentur substantialiter,
vel, ut ita dicam, essentialiter, non tanquam in
subjecto, ut color, aut figura in corpore, aut ulla
alia qualitas aut quantitas. Quidquid enim tale est,
non excedit subjectum in quo est. Non enim color
iste aut figura hujus corporis potest esse et alterius
corporis. Mens autem amore quo se amat, potest
amare et aliud praeter se. Item non se solam cognoscit
mens, sed et alia multa. Quamobrem non amor
et cognitio tanquam in subjecto insunt menti; sed
substantialiter etiam ista sunt, sicut ipsa mens:
<pb n="0964"/>
quia et si relative dicuntur ad invicem, in sua tamen
sunt singula quaeque substantia. Nec sicut color et
coloratum relative ita dicuntur ad invicem, ut color
in subjecto colorato sit, non habens in se ipso propriam
substantiam; quoniam coloratum corpus substantia
est, ille autem in substantia: sed sicut duo
amici etiam duo sunt homines, quae sunt substantiae;
cum homines non relative dicantur, amici autem
relative.</p>
          </div3>
<div3>
            <head>6.</head>
            <p>
 Sed item quamvis substantia sit amans vel
sciens, substantia sit scientia, substantia, sit amor,
sed amans et amor, aut sciens et scientia relative ad
se dicantur sicut amici; mens vero aut spiritus non
sint relativa, sicut nec homines relativa sunt: non
tamen sicut amici homines possunt seorsum esse ab
invicem, sic amans et amor, aut sciens et scientia.
Quanquam et amici corpore videntur separari posse,
non animo, in quantum amici sunt: verumtamen
fieri potest ut amicus amicum etiam odisse incipiat,
et eo ipso amicus esse desinat, nesciente illo, et adhuc
amante. Amor autem quo se mens amat, si esse desinat,
simul et illa desinet esse amans. Item notitia
qua se mens novit, si esse desinat, simul et illa nosse
se desinet. Sicut caput capitati alicujus utique caput
est, et relative ad se dicuntur, quamvis etiam substantiae
sint: nam et caput corpus est, et capitatum;
et si non sit caput, nec capitatum erit. Sed haec
praecisione ab invicem separari possunt, illa non possunt.</p>
          </div3>
<div3>
            <head>7.</head>
            <p>
 Quod si sunt aliqua corpora quae secari omnino
et dividi nequeunt; tamen nisi partibus suis constarent,
corpora non essent. Pars ergo ad totum relative
dicitur; quia omnis pars alicujus totius pars est, et
totum omnibus partibus totum est. Sed quoniam et pars
corpus est, et totum; non tantum ista relative dicuntur,
sed etiam substantialiter sunt. Fortassis ergo mens totum
est, et ejus quasi partes amor quo se amat, et scientia
qua se novit, quibus duabus partibus illud totum
constat? An tres sunt aequales partes, quibus totum
unum completur? Sed nulla pars totum, cujus pars
est, complectitur: mens vero cum se totam novit,
hoc est perfecte novit, per totum ejus est notitia ejus;
et cum se perfecte amat, totam se amat, et per totum
ejus est amor ejus. Num ergo sicut ex vino et
aqua et melle una fit potio, et singula per totum sunt,
et tamen tria sunt (nulla enim pars est potionis,
quae non habeat haec tria; non enim juncta, velut si
aqua et oleum essent, sed omnino commixta sunt;
et substantiae sunt omnes, et totus ille liquor una
quaedam est ex tribus confecta substantia); tale aliquid
arbitrandum est esse simul haec tria, mentem,
amorem, notitiam? Sed non unius substantiae sunt,
aqua, vinum, et mel, quamvis ex eorum commixtione
fiat una substantia potionis. Quomodo autem illa tria
non sint ejusdem substantiae, non video; cum mens
ipsa se amet, atque ipsa se noverit; atque ita sint
haec tria, ut non alteri alicui rerum mens vel amata
<pb n="0965"/>
vel nota sit. Unius ergo ejusdemque essentiae necesse
est haec tria sint: et ideo si tanquam commixtione
confusa essent; nullo modo essent tria, nec referri ad
invicem possent. Quemadmodum si ex uno eodemque
auro tres annulos similes facias, quamvis connexos
sibi, referuntur ad invicem, quod similes sunt;
omnis enim similis alicui similis est; et trinitas annulorum
est, et unum aurum: at si misceantur sibi,
et per totam singuli massam suam conspergantur,
intercidet illa trinitas, et omnino non erit; ac non solum
unum aurunt dicetur, sicut in illis tribus annulis
dicebatur, sed jam nulla aurea tria.
</p>
          </div3>
        </div2>

<div2>
          <head>CAPUT V.</head>
<div3>
            <head>8.</head>
            <p>
 <hi>Ea tria esse singula in se ipsis,
et invicem tota in totis.</hi> At in illis tribus, cum se novit
mens et amat se, manet trinitas, mens, amor, notitia;
et nulla commixtione confunditur: quamvis et singula
sint in semetipsis, et invicem tota in totis, sive
singula in binis, sive bina in singulis. Itaque omnia
in omnibus. Nam et mens est utique in se ipsa, quoniam
ad se ipsam mens dicitur: quamvis noscens,
vel nota, vel noscibilis ad suam notitiam relative dicatur;
amans quoque et amata vel amabilis ad amorem
referatur, quo se amat. Et notitia quamvis referatur
ad mentem cognoscentem vel cognitam, tamen
et ad se ipsam nota et noscens dicitur: non enim sibi
est incognita notitia, qua se mens ipsa cognoscit.
Et amor quamvis referatur ad mentem amantem, cujus
amor est; tamen et ad se ipsum est amor, ut sit
etiam in se ipso: quia et amor amatur, nec alio nisi
amore amari potest, id est se ipso. Ita sunt haec singula
in se ipsis. In alternis autem ita sunt, quia et
mens amans in amore est, et amor in amantis notitia,
et notitia in mente noscente. Singula in binis ita sunt,
quia mens quae se novit et amat, in amore et notitia
sua est; et amor amantis mentis seseque scientis,
in mente notitiaque ejus est; et notitia mentis se
scientis et amantis in mente atque in amore ejus est,
quia scientem se amat, et amantem se novit. Ac per
hoc et bina in singulis, quia mens quae se novit et
amat, cum sua notitia est in amore, et cum suo
amore in notitia: amor quoque ipse et notitia
simul sunt in mente, quae se amat et novit. Tota vero
in totis quemadmodum sint, jam supra ostendimus,
cum se totam mens amat, et totam novit, et totum
amorem suum novit, totamque amat notitiam suam,
quando tria ista ad se ipsa perfecta sunt. Miro itaque
modo tria ista inseparabilia sunt a semetipsis, et tamen
eorum singulum quodque substantia est, et simul
omnia una substantia vel essentia, cum relative
dicantur ad invicem.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 <hi>Alia notitia rei in ipsa re, alia
in ipsa aeterna veritate. Quod ex aeternae veritatis regulis
judicium de rebus etiam corporeis fiat.</hi> Sed cum se
ipsam novit humana mens et amat se ipsam, non aliquid
incommutabile novit et amat: aliterque unusquisque
homo loquendo enuntiat mentem suam, quid
in se ipso agatur attendens; aliter autem humanam
mentem speciali aut generali cognitione definit. Itaque
<pb n="0966"/>
cum mihi de sua propria loquitur, utrum intelligat
hoc aut illud, an non intelligat, et utrum velit,
an nolit hoc aut illud, credo: cum vero de humana
specialiter aut generaliter verum dicit, agnosco et
approbo. Unde manifestum est, aliud unumquemque
videre in se, quod sibi alius dicenti credat, non tamen
videat; aliud autem in ipsa veritate, quod alius
quoque possit intueri: quorum alterum mutari per
tempora, alterum incommutabili aeternitate consistere.
Neque enim oculis corporeis multas mentes
videndo, per similitudinem colligimus generalem vel
specialem mentis humanae notitiam: sed intuemur
inviolabilem veritatem, ex qua perfecte, quantum
possumus, definiamus, non qualis sit uniuscujusque
hominis mens, sed qualis esse sempiternis rationibus
debeat.</p>
          </div3>
<div3>
            <head>10.</head>
            <p>
 Unde etiam phantasias rerum corporalium per
corporis sensum haustas, et quodam modo infusas
memoriae, ex quibus etiam ea quae non visa sunt,
ficto phantasmate cogitantur, sive aliter quam sunt,
sive fortuitu sicuti sunt, aliis omnino regulis supra
mentem nostram incommutabiliter manentibus, vel
approbare apud nosmetipsos, vel improbare convincimur,
cum recte aliquid approbamus aut improbamus.
Nam et cum recolo Carthaginis moenia quae vidi, et
cum fingo Alexandriae quae non vidi, easdemque imaginarias
formas quasdam quibusdam praeferens, rationabiliter
praefero; viget et claret desuper judicium veritatis,
ac sui juris incorruptissimis regulis firmum est:
et si corporalium imaginum quasi quodam nubilo
subtexitur, non tamen involvitur atque confunditur.</p>
          </div3>
<div3>
            <head>11.</head>
            <p>
 Sed interest utrum ego sub illa vel in illa caligine,
tanquam a coelo perspicuo secludar; an sicut
in altissimis montibus accidere solet, inter utrumque
aere libero fruens, et serenissimam lucem supra, et
densissimas nebulas subter aspiciam. Nam unde in
me fraterni amoris inflammatur ardor, cum audio virum
aliquem pro fidei pulchritudine et firmitate acria
tormenta tolerasse? Et si mihi digito ostendatur
ipse homo, studeo mihi conjungere, notum facere,
amicitia colligare. Itaque si facultas datur, accedo,
alloquor, sermonem confero, affectum meum in illum
quibus verbis possum exprimo, vicissimque in
eo fieri quem in me habeat atque exprimi volo, spiritualemque
complexum credendo molior, quia pervestigare
tam cito et cernere penitus ejus interiora
non possum. Amo itaque fidelem et fortem virum
amore casto atque germano. Quod si mihi inter nostras
loquelas fateatur, aut incautus aliquo modo
sese indicet, quod vel de Deo credat incongrua, atque
in illo quoque carnale aliquid desideret, et pro
tali errore illa pertulerit, vel speratae pecuniae cupiditate,
vel inani aviditate laudis humanae: statim
amor ille, quo in eum ferebar, offensus, et quasi repercussus,
atque ab indigno homine ablatus, in ea
forma permanet, ex qua eum talem credens amaveram.
<pb n="0967"/>
Nisi forte ad hoc amo jam, ut talis sit, cum
talem non esse comperero. At in illo homine nihil
mutatum est: mutari tamen potest, ut fiat quod cum
jam esse credideram. In mente autem mea mutata
est utique ipsa existimatio, quae de illo aliter se habebat,
et aliter habet: idemque amor ab intentione
perfruendi ad intentionem consulendi, incommutabili
desuper justitia jubente deflexus est. Ipsa vero
forma inconcussae ac stabilis veritatis, et in qua fruerer
homine bonum eum credens, et in qua consulo
ut bonus sit, eadem luce incorruptibilis sincerissimaeque
rationis et meae mentis aspectum, et illam
phantasiae nubem, quam desuper cerno, cum eumdem
hominem quem videram cogito, imperturbabili
aeternitate perfundit. Item cum arcum pulchre ac
aequabiliter intortum, quem vidi, verbi gratia, Carthagine,
animo revolvo, res quaedam menti nuntiata
per oculos, memoriaeque transfusa, imaginarium
conspectum facit. Sed aliud mente conspicio, secundum
quod mihi opus illud placet; unde etiam, si displiceret,
corrigerem. Itaque de istis secundum illam
 judicamus, et illam cernimus rationalis mentis
intuitu. Ista vero aut praesentia sensu corporis
tangimus, aut imagines absentium fixas in memoria
recordamur, aut ex earum similitudine talia fingimus,
qualia nos ipsi, si vellemus atque possemus,
etiam opere moliremur: aliter figurantes animo imagines
corporum, aut per corpus corpora videntes;
aliter autem rationes artemque ineffabiliter pulchram
talium figurarum super aciem mentis simplici intelligentia
capientes.
</p>
          </div3>
        </div2>

<div2>
          <head>CAPUT VII.</head>
<div3>
            <head>12.</head>
            <p>
 <hi>Verbum intus ex rebus in aeterna
veritate conspectis concipimus et gignimus. Verbum amore
concipitur sive creaturae sive Creatoris.</hi> In illa igitur
aeterna veritate, ex qua temporalia facta sunt omnia,
formam secundum quam sumus, et secundum quam
vel in nobis vel in corporibus vera et recta ratione
aliquid operamur, visu mentis aspicimus: atque inde
conceptam rerum veracem notitiam, tanquam verbum
apud nos habemus, et dicendo intus gignimus;
nec a nobis nascendo discedit. Cum autem ad alios
loquimur, verbo intus manenti ministerium vocis
adhibemus, aut alicujus signi corporalis, ut per quamdam
commemorationem sensibilem tale aliquid fiat
etiam in animo audientis, quale de loquentis animo
non recedit. Nihil itaque agimus per membra corporis
in factis dictisque nostris, quibus vel approbantur
vel improbantur mores hominum, quod non verbo
apud nos intus edito praevenimus. Nemo enim volens
aliquid facit, quod non in corde suo prius dixerit.</p>
          </div3>
<div3>
            <head>13.</head>
            <p>
 Quod verbum amore concipitur, sive creaturae,
sive Creatoris, id est, aut naturae mutabilis, aut incommutabilis
veritatis.
</p>
          </div3>
        </div2>

<div2>
          <head>CAPUT VIII.</head>
<p> <hi>Cupiditas et charitas quo differunt.</hi> Ergo aut cupiditate, aut charitate: non quo
<pb n="0968"/>
non sit amanda creatura; sed si ad Creatorem
refertur ille amor, non jam cupiditas, sed charitas
erit. Tunc enim est cupiditas, cum propter se
amatur creatura. Tunc non utentem adjuvat, sed
corrumpit fruentem. Cum ergo aut par nobis,
aut inferior creatura sit, inferiore utendum est ad
Deum; pari autem fruendum, sed in Deo. Sicut enim
te ipso, non in te ipso frui debes, sed in eo qui fecit
te; sic etiam illo quem diligis tanquam te ipsum. Et
nobis ergo et fratribus in Domino fruamur, et inde
nos nec ad nosmetipsos remittere, et quasi relaxare
deorsum versus audeamus. Nascitur autem verbum,
cum excogitatum placet, aut ad peccandum, aut ad
recte faciendum. Verbum ergo nostrum et mentem
de qua gignitur, quasi medius amor conjungit, seque
cum eis tertium complexu incorporeo, sine ulla confusione
constringit.</p>
</div2>

<div2>
          <head>CAPUT IX.</head>
<div3>
            <head>14.</head>
            <p>
 <hi>In amore spiritualium verbum
natum idem quod conceptum: secus in amore carnalium.</hi> 
Conceptum autem verbum et natum idipsum
est, cum voluntas in ipsa notitia conquiescit, quod
fit in amore spiritualium. Qui enim, verbi gratia,
perfecte novit, perfecteque amat justitiam, jam justus
est, etiamsi nulla existat secundum eam forinsecus
per membra corporis operandi necessitas. In amore
autem carnalium temporaliumque rerum, sicut in
ipsis animalium fetibus, alius est conceptus verbi,
alius partus. Illic enim quod cupiendo concipitur,
adipiscendo nascitur. Quoniam non sufficit avaritiae
nosse et amare aurum, nisi et habeat; neque nosse et
amare vesci, aut concumbere, nisi etiam id agat;
neque nosse et amare honores et imperia, nisi proveniant.
Quae tamen omnia, nec adepta sufficiunt. <hi>Qui enim biberit ex hac,</hi> 
 inquit, <hi>aqua, sitiet iterum <note>(Joan. IV, 13)</note>
            </hi>.
Ideoque et in Psalmo: <hi>Concepit,</hi> inquit, <hi>dolorem, et peperit iniquitatem 
 <note>(Psal. VII, 15)</note>
            </hi>.
Dolorem vel laborem dicit concipi, cum ea concipiuntur
quae nosse ac velle non sufficit, et inardescit
atque aegrotat animus indigentia, donec ad ea perveniat,
et quasi pariat ea. Unde eleganter in latina
lingua parta dicuntur et reperta atque comperta, quae
verba quasi a partu ducta resonant. Quia <hi>concupiscentia
cum conceperit, parit peccatum <note>(Jacobi I, 15)</note>
            </hi>. Unde
Dominus clamat, <hi>Venite ad me, omnes qui laboratis et
onerati estis <note>(Matth. XI, 28)</note>
            </hi>: et alio loco, <hi>Vae praegnantibus
et mammantibus in illis diebus <note>(Id. XXIV,
19)</note>
            </hi>. Cum itaque ad partum verbi referret omnia vel
recte facta vel peccata, <hi>Ex ore,</hi> inquit, <hi>tuo justificaberis,
et ex ore tuo condemnaberis <note>(Id. XII, 37)</note>
            </hi>: os volens
intelligi, non hoc visibile, sed interius invisibile
cogitationis et cordis.
</p>
          </div3>
        </div2>

<div2>
          <head>CAPUT X.</head>
<div3>
            <head>15.</head>
            <p>
 <hi>An sola notitia amata sit verbum
mentis.</hi> Recte ergo quaeritur, utrum omnis notitia verbum,
an tantum amata notitia. Novimus enim et ea
quae odimus: sed nec concepta, nec parta dicenda
sunt animo, quae nobis displicent. Non enim omnia
quae quoquo modo tangunt, concipiuntur: sed alia
<pb n="0969"/>
ut tantum nota sint, non tamen verba dicantur; sicut
ista de quibus nunc agimus. Aliter enim dicuntur
verba quae spatia temporum syllabis tenent, sive pronuntientur,
sive cogitentur; aliter omne quod notum
est, verbum dicitur animo impressum, quamdiu de
memoria proferri et definiri potest, quamvis res ipsa
displiceat; aliter cum placet quod mente concipitur.
Secundum quod genus verbi accipiendum est quod
ait Apostolus, <hi>Nemo dicit, Dominus Jesus, nisi in Spiritu
sancto <note>(I Cor. XII, 3)</note>
            </hi>: cum secundum aliam
verbi notionem dicant hoc et illi, de quibus ipse Dominus
ait, <hi>Non omnis qui dicit mihi, Domine, Domine,
intrabit in regnum coelorum <note>(Matth. VII, 21)</note>
            </hi>. Verumtamen
cum et illa quae odimus, recte displicent,
recteque improbantur, approbatur eorum improbatio,
et placet, et verbum est. Neque vitiorum notitia nobis
displicet, sed ipsa vitia. Nam placet mihi quod
novi et definio quid sit intemperantia; et hoc est
verbum ejus. Sicuti sunt in arte nota vitia, et recte
approbatur eorum notitia, cum discernit cognitor speciem
privationemque virtutis, sicut aiere et negare,
esse et non esse: attamen virtute privari atque in
vitium deficere, damnabile est. Et definire intemperantiam,
verbumque ejus dicere, pertinet ad artem
morum: esse autem intemperantem, ad id pertinet
quod illa arte culpatur. Sicut nosse ac definire quid
sit soloecismus, pertinet ad artem loquendi: facere
autem, vitium est quod eadem arte reprehenditur.
Verbum est igitur, quod nunc discernere ac insinuare
volumus, cum amore notitia. Cum itaque se mens
novit et amat, jungitur ei amore verbum ejus. Et
quoniam amat notitiam et novit amorem, et verbum
in amore est, et amor in verbo, et utrumque in
amante atque dicente.
</p>
          </div3>
        </div2>

<div2>
          <head>CAPUT XI.</head>
<div3>
            <head>16.</head>
            <p>
 <hi>Mentis se ipsam noscentis imaginem
seu verbum genitum ipsi aequale esse.</hi> Sed omnis
secundum speciem notitia, similis est ei rei quam
novit. Est enim alia notitia secundum privationem,
quam cum improbamus, loquimur. Et haec privationis
improbatio speciem laudat, ideoque approbatur. Habet
ergo animus nonnullam speciei notae similitudinem,
sive cum ea placet, sive cum ejus privatio displicet.
Quocirca in quantum Deum novimus, similes sumus:
sed non ad aequalitatem similes, quia nec tantum eum
novimus, quantum ipse se. Et quemadmodum cum
per sensum corporis dicimus corpora, fit eorum aliqua
similitudo in animo nostro, quae phantasia memoriae
est: non enim omnino ipsa corpora in animo
sunt, cum ea cogitamus; sed eorum similitudines:
itaque cum eas pro illis approbamus, erramus; error
namque est pro alio alterius approbatio: melior est
tamen imaginatio corporis in animo, quam illa species
corporis, in quantum haec in meliore natura est,
id est, in substantia vitali, sicuti animus est: ita cum
Deum novimus, quamvis meliores efficiamur quam
eramus antequam nossemus, maximeque cum eadem
notitia etiam placita digneque amata verbum est, fitque
aliqua Dei similitudo illa notitia: tamen inferior
est, quia in inferiore natura est; creatura quippe
<pb n="0970"/>
animus, Creator autem Deus. Ex quo colligitur, quia
cum se mens ipsa novit atque approbat, sic est
eadem notitia verbum ejus, ut ei sit par omnino et
aequale, atque identidem: quia neque inferioris essentiae
notitia est, sicut corporis; neque superioris, sicut
Dei. Et cum habeat notitia similitudinem ad eam
rem quam novit, hoc est, cujus notitia est; haec habet
perfectam et aequalem, qua mens ipsa, quae
novit, est nota. Ideoque et imago et verbum est,
quia de illa exprimitur, cum cognoscendo eidem
coaequatur, et est gignenti aequale quod genitum
est.
</p>
          </div3>
        </div2>

<div2>
          <head>CAPUT XII.</head>
<div3>
            <head>17.</head>
            <p>
 <hi>Cur sicut notitia mentis est proles,
non etiam amor partus ejusdem sit. Solutio quaestionis.
Trinitatis imago, mens cum sua ipsius notitia et amore.</hi> 
Quid ergo amor? non erit imago? non verbum? non
genitus? Cur enim mens notitiam suam gignit, cum
se novit; et amorem suum non gignit, cum se amat?
Nam si propterea est notionis suae causa, quia noscibilis.
est; amoris etiam sui causa est, quia est amabilis.
Cur utrumque itaque non genuerit, difficile est
dicere. Haec enim quaestio etiam de ipsa summa Trinitate,
omnipotentissimo creatore Deo, ad cujus imaginem
homo factus est, solet movere homines, quos
veritas Dei per humanam locutionem invitat ad fidem,
cur non Spiritus quoque sanctus a Patre Deo genitus
vel creditur vel intelligitur, ut filius etiam ipse dicatur?
Quod nunc in mente humana utcumque investigare
conamur, ut ex inferiore imagine, in qua nobis familiarius
natura ipsa nostra, quasi interrogata respondet,
exercitationem mentis aciem ab illuminata creatura
ad lumen incommutabile dirigamus: si tamen
veritas ipsa persuaserit, sicut Dei Verbum Filium esse
nullus christianus dubitat, ita charitatem esse Spiritum
sanctum. Ergo ad imaginem illam, quae creatura
est, hoc est, ad rationalem mentem diligentius de
hac re interrogandam considerandamque redeamus,
ubi temporaliter existens nonnullarum rerum notitia,
quae antea non erat, et aliquarum rerum amor, quae
antea non amabantur, distinctius nobis aperit quid
dicamus: quia et ipsi locutioni temporaliter dirigendae,
facilior est ad explicandum res quae in ordine
temporum comprehenditur.</p>
          </div3>
<div3>
            <head>18.</head>
            <p>
 Primo itaque manifestum sit, posse fieri ut sit
aliquid scibile, id est, quod sciri possit, et tamen
nesciatur: illud autem fieri non posse, ut sciatur quod
scibile non fuerit. Unde liquido tenendum est quod
omnis res quamcumque cognoscimus, congenerat in
nobis notitiam sui. Ab utroque enim notitia paritur,
a cognoscente et cognito. Itaque mens cum se ipsam
cognoscit, sola parens est notitiae suae: et cognitum
enim et cognitor ipsa est. Erat autem sibi ipsa noscibilis,
et antequam se nosset: sed notitia sui non erat
in ea, cum se ipsa non noverat. Quod ergo cognoscit
se, parem sibi notitiam sui gignit: quia non minus se
novit quam est, nec alterius essentiae est notitia ejus,
non solum quia ipsa novit, sed etiam quia se ipsam,
<pb n="0971"/>
sicut supra diximus. Quid ergo de amore dicendum
est, cur non etiam cum se amat, ipsum quoque amorem
sui genuisse videatur? Erat enim amabilis sibi,
et antequam se amaret, quia poterat se amare: sicut
erat sibi noscibilis, et antequam se nosset, quia poterat
se nosse. Nam si non sibi esset noscibilis, nunquam
se nosse potuisset: ita si non sibi esset amabilis,
nunquam se amare potuisset. Cur itaque amando
se non genuisse dicatur amorem suum; sicut
cognoscendo se genuit notitiam suam? An eo quidem
manifeste ostenditur hoc amoris esse principium,
unde procedit: ab ipsa quippe mente procedit: quae sibi
est amabilis antequam se amet; atque ita principium est
amoris sui, quo se amat: sed ideo non recte dicitur
genitus ab ea, sicut notitia sui qua se novit, quia notitia
jam inventum est, quod partum vel repertum dicitur,
quod saepe praecedit inquisitio eo fine quietura? Nam
inquisitio est appetitus inveniendi, quod idem valet
si dicas, reperiendi. Quae autem reperiuntur, quasi
pariuntur: unde proli similia sunt; ubi, nisi in ipsa
notitia? Ibi enim quasi expressa formantur. Nam etsi
jam erant res quas quaerendo invenimus, notitia tamen
ipsa non erat, quam sicut prolem nascentem deputamus.
Porro appetitus ille, qui est in quaerendo, procedit
a quaerente, et pendet quodam modo, neque
<pb n="0972"/>
requiescit fine quo inteditur, nisi id quod quaeritur
inventum quaerenti copuletur. Qui appetitus, id est,
inquisitio, quamvis amor esse non videatur, quo id
quod notum est, amatur; hoc enim adhuc ut cognoscatur
agitur: tamen ex eodem genere quiddam est.
Nam voluntas jam dici potest, quia omnis qui quaerit
invenire vult; et si id quaeritur quod ad notitiam pertineat,
omnis qui quaerit nosse vult. Quod si ardenter
atque instanter vult, studere dicitur: quod maxime
in assequendis atque adipiscendis quibusque doctrinis
dici solet. Partum ergo mentis antecedit appetitus
quidam, quo id quod nosse volumus quaerendo et inveniendo,
nascitur proles ipsa notitia: ac per hoc
appetitus ille quo concipitur pariturque notitia, partus
et proles recte dici non potest; idemque appetitus
quo inhiatur rei cognoscendae, fit amor cognitae, dum
tenet atque amplectitur placitam prolem, id est, notitiam,
gignentique conjungit. Et est quaedam imago
Trinitatis, ipsa mens, et notitia ejus, quod est proles
ejus ac de se ipsa verbum ejus, et amor tertius, et
haec tria unum atque una substantia. Nec minor proles,
dum tantam se novit mens quanta est: nec minor
amor, dum tantum se diligit quantum novit et
quanta est.
</p>
          </div3>
        </div2>
      </div1>

<div1>
        <head> <hi>LIBER DECIMUS,</hi> In quo trinitatem aliam in hominis mente inesse ostenditur, eamque longe evidentiorem apparere in memoria, intelligentia et voluntate.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Amorem studentis animi, id
<pb n="0971"/>est, scire cupientis, non esse amorem ejus rei quam
nescit.</hi> Nunc ad ea ipsa consequenter enodatius explicanda
limatior accedat intentio. Ac primum, quia rem
prorsus ignotam amare omnino nullus potest, diligenter
intuendum est cujusmodi sit amor studentium,
id est, non jam scientium, sed adhuc scire cupientium
quamque doctrinam. Et in his quippe rebus in quibus
non usitate dicitur studium, solent existere amores ex
auditu, dum cujusque pulchritudinis fama ad videndum
ac fruendum animus accenditur, quia generaliter
novit corporum pulchritudines, ex eo quod plurimas
vidit, et inest intrinsecus unde approbetur, cui forinsecus
inhiatur. Quod cum fit, non rei penitus incognitae
amor excitatur, cujus genus ita notum est. Cum
autem virum bonum amamus, cujus faciem non vidimus,
ex notitia virtutum amamus, quas novimus in
ipsa veritate. Ad doctrinas autem cognoscendas, plerumque
nos laudantium atque praedicantium accendit
auctoritas: et tamen nisi breviter impressam cujusque
doctrinae haberemus in animo notionem, nullo ad
eam discendam studio flagraremus. Quis enim sciendae,
verbi gratia, rhetoricae ullam curam et operam
impenderet, nisi ante sciret eam dicendi esse scientiam?
Aliquando etiam ipsarum doctrinarum fines auditos
expertosve miramur, et ex hoc inardescimus facultatem
comparare discendo, qua ad eos pervenire
<pb n="0972"/>
possimus. Tanquam si litteras nescienti dicatur quamdam
esse doctrinam, qua quisque valeat, quamvis
longe absenti, verba mittere manu facta in silentio,
quae rursus ille cui mittuntur, non auribus, sed oculis
colligat, idque fieri videat; nonne, dum concupiscit
nosse quo id possit, omni studio circa illum finem
movetur, quem jam notum tenet? Sic accenduntur
studia discentium: nam quod quisque prorsus ignorat,
amare nullo pacto potest.</p>
          </div3>
<div3>
            <head>2.</head>
            <p>
 Ita etiam signum si quis audiat incognitum, veluti
verbi alicujus sonum, quo quid significetur ignorat,
cupit scire quidnam sit, id est, sonus ille cui rei
commemorandae institutus sit: veluti si audiat cum
dicitur temetum, et ignorans quid sit requirat. Jam
itaque oportet ut noverit signum esse, id est, non
esse inanem illam vocem, sed aliquid ea significari:
alioquin jam notum est hoc trisyllabum, et articulatam
speciem suam impressit animo per sensum aurium:
quid amplius in eo requiratur, quo magis
innotescat, cujus omnes litterae omniaque soni spatia
nota sunt; nisi quia simul innotuit signum esse, movitque
sciendi cupiditatem, cujus rei signum sit? Quo
igitur amplius notum est, sed non plene notum est,
eo cupit animus de illo nosse quod reliquum est. Si
enim tantummodo esse istam vocem nosset, eamque
<pb n="0973"/>
alicujus rei signum esse non nosset, nihil jam quaereret,
sensibili re, quantum poterat, sentiendo percepta.
Quia vero non solum esse vocem, sed et signum
esse jam novit, perfecte id nosse vult. Neque ullum
perfecte signum noscitur, nisi cujus rei signum sit
cognoscatur. Hoc ergo qui ardenti cura quaerit ut noverit,
studioque accensus insistit, num potest dici esse
sine amore? Quid igitur amat? Certe enim amari aliquid
nisi notum non potest. Neque enim ille istas tres
syllabas amat, quas jam notas habet. Quod si hoc in
eis amat, quia scit eas significare aliquid; non inde
nunc agitur, non enim hoc nosse quaerit: sed in eo
quod scire studet, quid amet inquirimus, quod profecto
nondum novit: et propterea miramur cur amet,
quoniam firmissime novimus amari nisi nota non
posse. Quid ergo amat, nisi quia novit atque intuetur
in rationibus rerum quae sit pulchritudo doctrinae,
qua continentur notitiae signorum omnium; et quae
sit utilitas in ea peritia, qua inter se humana societas
sensa communicat, ne sibi hominum coetus deteriores
sint quavis solitudine, si cogitationes suas colloquendo
non misceant. Hanc ergo speciem decoram et utilem
cernit anima, et novit, et amat; eamque in se perfici
studet, quantum potest, quisquis vocum significantium
quaecumque ignorat, inquirit. Aliud est enim
quod eam in veritatis luce conspicit, aliud quod in
sua facultate concupiscit. Conspicit namque in luce
veritatis quam magnum et quam bonum sit omnes omnium
gentium linguas intelligere ac loqui, nullamque
ut alienigena audire, et a nullo ita audiri. Cujus notitiae
decus cogitatione jam cernitur, amaturque res
nota; quae ita conspicitur, atque inflammat studia
discentium, ut circa eam moveantur, eique inhient in
omni opera quam impendunt consequendae tali facultati,
ut etiam usu amplectantur quod ratione praenoscunt:
atque ita quisque, cui facultati spe propinquat,
ei ferventius amore inardescit. Eis doctrinis
quippe studetur vehementius, quae capi posse non
desperantur. Nam cujus rei adipiscendae spem quisque
non gerit, aut tepide amat, aut omnino non amat,
quamvis quam pulchra sit videat. Quocirca, quia omnium
linguarum scientia fere ab omnibus desperatur,
suae gentis quisque maxime studet, ut noverit. Quod
si et illi ad perfectum percipiendae se non sufficere
sentit, nemo tamen tam desidiosus est hujus notitiae,
qui non, cum audierit incognitum verbum, velit nosse
quid illud sit, et si potest, quaerat ac discat. Quod
dum quaerit, utique in studio discendi est, et videtur
amare rem incognitam; quod non ita est. Species
namque illa tangit animum, quam novit et cogitat, in
qua elucet decus consociandorum animorum in vocibus
notis audiendis atque reddendis: eaque accendit
studio quaerentem quidem quod ignorat, sed notam
formam, quo id pertineat, intuentem et amantem.
Itaque si quaerenti, verbi gratia, quid sit temetum
(hoc enim exempli causa posueram), dicatur, Quid
<pb n="0974"/>
ad te pertinet? respondebit, Ne forte audiam loquentem,
et non intelligam, aut uspiam forte id legam, et
quid scriptor senserit, nesciam. Quis tandem huic
dicat, Noli intelligere quod audis, noli nosse quod
legis? Omnibus enim fere animis rationalibus in
promptu est ad videndum hujus peritiae pulchritudo,
qua hominum inter se cogitata, significantium vocum
enuntiatione noscuntur: propter hoc notum decus,
et ob hoc amatum quia notum, studiose quaeritur verbum
illud ignotum. Itaque cum audierit atque cognoverit
temetum a veteribus vinum appellatum, sed jam
ex usu loquendi quem nunc habemus, hoc vocabulum
emortuum, propter nonnullos fortasse veterum libros
sibi necessarium deputabit. Si autem et illos supervacaneos
habet, forte jam nec dignum quod memoriae
commendet existimat, quia videt ad illam speciem
doctrinae quam notam mente intuetur atque amat,
minime pertinere.</p>
          </div3>
<div3>
            <head>3.</head>
            <p>
 Quamobrem omnis amor studentis animi, hoc
est volentis scire quod nescit, non est amor ejus rei
quam nescit, sed ejus quam scit, propter quam vult
scire quod nescit. Aut si tam curiosus est, ut non
propter causam aliam notam, sed solo amore rapiatur
incognita sciendi; discernendus quidem est ab studiosi
nomine iste curiosus, sed nec ipse amat incognita,
imo congruentius dicitur, Odit incognita,
quae nulla esse vult, dum vult omnia cognita. Sed ne
quisquam nobis difficiliorem referat quaestionem,
asserens tam non posse quemquam odisse quod nescit,
quam non potest amare quod nescit, non resistimus
veris: sed intelligendum est, non hoc idem
dici cum dicitur, Amat scire incognita, ac si diceretur,
Amat incognita. Illud enim fieri potest, ut
amet quisque scire incognita: ut autem amet incognita,
non potest. Non enim frustra ibi est positum scire:
quoniam qui scire amat incognita, non ipsa incognita,
sed ipsum scire amat. Quod nisi haberet cognitum,
neque scire se quisquam posset fidenter dicere, neque
nescire. Non solum enim qui dicit, Scio et verum
dicit, necesse est ut quid sit scire sciat: sed etiam
qui dicit, Nescio, idque fidenter et verum dicit, et
scit verum se dicere, scit utique quid sit scire: quia
et discernit ab sciente nescientem, cum veraciter se
intuens dicit, Nescio; et cum id se scit verum dicere,
unde sciret, si quid sit scire nesciret?
</p>
          </div3>
        </div2>

<div2>
          <head>CAPUT II.</head>
<div3>
            <head>4.</head>
            <p>
 <hi>Nemo prorsus amat incognita.</hi> 
Quilibet igitur studiosus, quilibet curiosus non amat
incognita, etiam cum ardentissimo appetitu instat
scire quod nescit. Aut enim jam genere notum habet
quod amat, idque nosse expetit, etiam in aliqua re
singula, vel in singulis rebus, quae illi nondum notae
forte laudantur, fingitque animo imaginariam formam
qua excitetur in amorem. Unde autem fingit, nisi ex
iis quae jam noverat? Cujus tamen formae animo figuratae
atque in cogitatione notissimae, si eam quae laudabatur
dissimilem invenerit, fortasse non amabit.
Quod si amaverit, ex illo amare incipiet ex quo
didicit. Paulo ante quippe alia erat quae amabatur,
<pb n="0975"/>
quam sibi animus formans exhibere consueverat. Si
autem illi formae similem invenerit quam fama praedicaverat,
cui vere possit dicere, Jam te amabam; nec
tunc utique amabat incognitam, quam in illa similitudine
noverat. Aut in specie sempiternae rationis videmus
aliquid et ibi amamus, quod cum expressum
in aliqua rei temporalis effigie, illis qui experti sunt
laudantibus et credimus, et amamus, non aliquid
amamus incognitum, unde jam supra satis disseruimus:
aut aliquid notum amamus, propter quod ignotum
aliquid quaerimus: cujus ignoti amor nequaquam
nos tenet, sed illius cogniti, quo pertinere novimus,
ut illud etiam quod adhuc ignotum quaerimus, noverimus;
sicut de incognito verbo paulo ante locutus
sum. Aut ipsum scire quisque amat, quod nulli scire
aliquid cupienti esse incognitum potest. His causis
videntur amare incognita, qui scire aliquid volunt
quod nesciunt, et propter ardentiorem quaerendi appetitum
sine amore esse dici non possunt. Sed quam se
res aliter habeat, neque omnino quidquam ametur
incognitum, arbitror me persuasisse verum diligenter
intuentibus. Sed quia exempla quae dedimus, eorum
sunt, qui aliquid quod ipsi non sunt nosse cupiunt;
videndum est ne forte aliquod novum genus appareat,
cum se ipsa mens nosse desiderat.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Quod mens amet se ipsam non incognitam
sibi.</hi> Quid ergo amat mens, cum ardenter se
ipsam quaerit ut noverit, dum incognita sibi est?
Ecce enim mens semetipsam quaerit ut noverit, et
inflammatur hoc studio. Amat igitur: sed quid amat?
Se ipsam? Quomodo, cum se nondum noverit, nec
quisquam possit amare quod nescit? An ei fama praedicavit
speciem suam, sicut de absentibus solemus
audire? Forte ergo se non amat, sed quod de se
fingit, hoc amat, longe fortasse aliud quam ipsa est:
aut si se mens sui similem fingit, et ideo cum hoc
figmentum amat, se amat antequam noverit; quia id
quod sui simile est intuetur: novit igitur alias
mentes ex quibus se fingat, et genere ipso sibi nota
est. Cur ergo cum alias mentes novit, se non novit,
cum se ipsa nihil sibi possit esse praesentius?
Quod si ut oculis corporis magis alii oculi noti sunt,
quam ipsi sibi; non se ergo quaerat nunquam inventura.
Nunquam enim se oculi praeter specula videbunt:
nec ullo modo putandum est etiam rebus
incorporeis contemplandis tale aliquid adhiberi, ut
mens tanquam in speculo se noverit. An in ratione
veritatis aeternae videt quam speciosum sit nosse semetipsam,
et hoc amat quod videt, studetque in se
fieri? quia quamvis sibi nota non sit, notum tamen ei
est quam bonum sit, ut sibi nota sit. Et hoc quidem
permirabile est, nondum se nosse, et quam pulchrum
sit se nosse, jam nosse. An aliquem finem optimum,
id est securitatem et beatitudinem suam videt, per
quamdam occultam memoriam, quae in longinqua
eam progressam non deseruit, et credit ad eumdem
finem, nisi se ipsam cognoverit, se pervenire non
posse? Ita dum illud amat, hoc quaerit: et notum
<pb n="0976"/>
amat illud, propter quod quaerit ignotum. Sed cur
memoria beatitudinis suae potuit, et memoria sui cum
ea perdurare non potuit, ut tam se nosset quae vult
pervenire, quam novit illud quo vult pervenire? An
cum se nosse amat, non se quam nondum novit, sed
ipsum nosse amat; acerbiusque tolerat se ipsam
deesse scientiae suae, qua vult cuncta comprehendere?
Novit autem quid sit nosse, et dum hoc amat quod
novit, etiam se cupit nosse. Ubi ergo nosse suum novit,
si se non novit? Nam novit quod alia noverit, se
autem non noverit: hinc enim novit et quid sit nosse.
Quo pacto igitur se aliquid scientem scit, quae se
ipsam nescit? Neque enim alteram mentem scientem
scit, sed se ipsam. Scit igitur se ipsam. Deinde cum
se quaerit ut noverit, quaerentem se jam novit. Jam
se ergo novit. Quapropter non potest omnino nescire
se, quae dum se nescientem scit, se utique scit. Si autem
se nescientem nesciat, non se quaerit ut sciat. Quapropter
eo ipso quo se quaerit, magis se sibi notam
quam ignotam esse convincitur. Novit enim se quaerentem
atque nescientem, dum se quaerit ut noverit.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Quomodo mens non ex parte, sed
totam se cognoscat.</hi> Quid ergo dicemus? an quod ex
parte se novit, ex parte non novit? Sed absurdum
est dicere, non eam totam scire quod scit. Non dico,
Totum scit; sed quod scit, tota scit. Cum itaque
aliquid de se scit, quod nisi tota non potest, totam
se scit. Scit autem se aliquid scientem, nec potest
quidquam scire nisi tota. Scit se igitur totam. Deinde
quid ejus ei tam notum est, quam se vivere? Non
potest autem et mens esse, et non vivere, quando
habet etiam amplius ut intelligat: nam et animae
bestiarum vivunt, sed non intelligunt. Sicut ergo
mens tota mens est, sic tota vivit. Novit autem vivere
se. Totam se igitur novit. Postremo cum se
nosse mens quaerit, mentem se esse jam novit: alioquin
utrum se quaerat ignorat, et aliud pro alio forsitan
quaerat. Fieri enim potest ut ipsa non sit
mens, atque ita dum mentem nosse quaerit, non se
ipsam quaerat. Quapropter, quoniam cum quaerit
mens quid sit mens, novit quod se quaerat, profecto
novit quod ipsa sit mens. Porro si hoc in se novit
quod mens est, et tota mens est, totam se novit.
Sed ecce non se noverit esse mentem, cum autem
se quaerit, hoc tantummodo noverit quod se quaerat.
Potest enim etiam sic aliud pro alio quaerere, si hoc
nescit: ut autem non quaerat aliud pro alio, procul
dubio novit quid quaerat. At si novit quid quaerat,
et se ipsam quaerit, se ipsam utique novit. Quid ergo
adhuc quaerit? Quod si ex parte se novit, ex parte
autem adhuc quaerit, non se ipsam, sed partem suam
quaerit. Cum enim ea ipsa dicitur, tota dicitur. Deinde
quia novit nondum se a se inventam totam, novit
quanta sit tota. Atque ita quaerit quod deest, quemadmodum
solemus quaerere, ut veniat in mentem
quod excidit, nec tamen penitus excedit; quia potest
recognosci, cum venerit, hoc esse quod quaerebatur.
<pb n="0977"/>
Sed quomodo mens veniat in mentem, quasi possit
mens in mente non esse? Huc accedit, quia si parte
inventa, non se totam quaerit, tamen tota se quaerit.
Tota ergo sibi praesto est, et quid adhuc quaeratur
non est: hoc enim deest quod quaeritur, non illa quae
quaerit. Cum itaque tota se quaerit, nihil ejus deest.
Aut si non tota se quaerit, sed pars quae inventa est
quaerit partem quae nondum inventa est; non se ergo
mens quaerit, cujus se nulla pars quaerit. Pars enim
quae inventa est, non se quaerit: pars autem quae
nondum inventa est, nec ipsa se quaerit, quoniam ab
ea quae jam inventa est parte quaeritur. Quocirca,
quia nec tota se mens quaerit, nec pars ejus ulla se
quaerit, se mens omnino non quaerit.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Animae cur praeceptum ut se cognoscat.
Unde errores mentis de sua ipsius substantia.</hi> 
Utquid ergo ei praeceptum est, ut se ipsam cognoscat?
Credo, ut se ipsam cogitet, et secundum naturam
suam vivat, id est, ut secundum naturam suam ordinari
appetat, sub eo scilicet cui subdenda est, supra
ea quibus praeponenda est; sub illo a quo regi debet,
supra ea quae regere debet. Multa enim per cupiditatem
pravam, tanquam sui sit oblita, sic agit. Videt
enim quaedam intrinsecus pulchra, in praestantiore
natura quae Deus est: et cum stare debeat ut eis
fruatur, volens ea sibi tribuere, et non ex illo similis
illius, sed ex se ipsa esse quod ille est, avertitur ab
eo, moveturque et labitur in minus et minus, quod
putat amplius et amplius; quia nec ipsa sibi, nec ei
quidquam sufficit recedenti ab illo qui solus sufficit:
ideoque per egestatem ac difficultatem fit nimis intenta
in actiones suas et inquietas delectationes quas
per eas colligit; atque ita cupiditate acquirendi notitias
ex iis quae foris sunt, quorum cognitum genus
amat et sentit amitti posse, nisi impensa cura teneatur,
perdit securitatem, tantoque se ipsam minus
cogitat, quanto magis secura est quod se non possit
amittere. Ita cum aliud sit non se nosse, aliud non
se cogitare (neque enim multarum doctrinarum peritum,
ignorare grammaticam dicimus, cum eam non
cogitat, quia de medicinae arte tunc cogitat): cum
ergo aliud sit non se nosse, aliud non se cogitare,
tanta vis est amoris, ut ea quae cum amore diu cogitaverit,
eisque curae glutino inhaeserit, attrahat
secum etiam cum ad se cogitandam quodam modo
redit. Et quia illa corpora sunt, quae foris per sensus
carnis adamavit, eorumque diuturna quadam familiaritate
implicata est, nec secum potest introrsum
tanquam in regionem incorporeae naturae ipsa corpora
inferre, imagines eorum convolvit, et rapit
factas in semetipsa de semetipsa. Dat enim eis formandis
quiddam substantiae suae: servat autem aliquid
quo libere de specie talium imaginum judicet,
et hoc est magis mens, id est rationalis intelligentia,
quae servatur ut judicet. Nam illas animae partes quae
corporum similitudinibus informantur, etiam cum
bestiis nos communes habere sentimus.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Fallax mentis de se ipsa existimatio.</hi> 
<pb n="0978"/>Errat autem mens, cum se istis imaginibus
tanto amore conjungit, ut etiam se esse aliquid hujusmodi
existimet. Ita enim conformatur eis quodam
modo, non id existendo, sed putando: non quo se
imaginem putet; sed omnino illud ipsum cujus imaginem
secum habet. Viget quippe in ea judicium
discernendi corpus quod foris relinquit, ab imagine
quam de illo secum gerit: nisi cum ita exprimuntur
eaedem imagines tanquam foris sentiantur, non intus
cogitentur, sicut dormientibus, aut furentibus, aut in
aliqua ecstasi accidere solet.
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Philosophorum opiniones de animae
substantia. Error opinantium animam esse corpoream,
non venit ex eo quod anima eorum notitiae desit,
sed quod alienum quiddam adjungant. Invenire quid.</hi> 
Cum itaque se tale aliquid putat, corpus esse se
putat. Et quia sibi bene conscia est principatus sui
quo corpus regit; hinc factum est ut quidam quaererent
quid corporis amplius valeret in corpore, et
hoc esse mentem, vel omnino totam animam existimarent.
Itaque alii sanguinem, alii cerebrum, alii
cor, non sicut Scriptura dicit, <hi>Confitebor tibi, Domine,
in toto corde meo;</hi> et, <hi>Diliges Dominum Deum tuum
ex toto corde tuo <note>(Psal. IX, CX, et CXXXVII; Deut. VI, 5,
et Matth. XXII, 37)</note>
            </hi>: hoc enim abutendo vel transferendo
vocabulum ducitur a corpore ad animam: sed
ipsam omnino particulam corporis quam in visceribus
dilaniatis videmus, eam esse putaverunt. Alii ex
minutissimis individuisque corpusculis, quas atomos
dicunt, concurrentibus in se atque cohaerentibus,
eam confici crediderunt. Alii aerem, alii ignem substantiam
ejus esse dixerunt. Alii eam nullam esse
substantiam, quia nisi corpus nullam substantiam
poterant cogitare, et eam corpus esse non inveniebant:
sed ipsam temperationem corporis nostri vel
compagem primordiorum, quibus ista caro tanquam
connectitur, esse opinati sunt. Eoque hi omnes eam
mortalem esse senserunt, quia sive corpus esset, sive
aliqua compositio corporis, non posset utique immortaliter
permanere. Qui vero ejus substantiam vitam
quamdam nequaquam corpoream; quandoquidem
vitam omne vivum corpus animantem ac vivificantem
esse repererunt; consequenter et immortalem, quia
vita carere vita non potest, ut quisque potuit, probare
conati sunt. Nam de quinto illo nescio quo corpore,
quod notissimis quatuor hujus mundi elementis
quidam conjungentes, hinc animam esse dixerunt,
hoc loco diu disserendum non puto. Aut enim hoc
vocant corpus quod nos, cujus in loci spatio pars
toto minor est, et in illis annumerandi sunt qui mentem
corpoream esse crediderunt: aut si vel omnem
substantiam, vel omnem mutabilem substantiam
corpus appellant, cum sciant non omnem locorum
spatiis aliqua longitudine et latitudine et altitudine
contineri, non cum eis de vocabuli quaestione pugnandum
est.
<pb n="0979"/>
</p>
          </div3>
<div3>
            <head>10. </head>
            <p>
In his omnibus sententiis quisquis videt mentis
naturam et esse substantiam, et non esse corpoream,
id est, non minore sui parte minus occupare loci
spatium, majusque majore; simul oportet videat eos
qui opinantur esse corpoream, non ob hoc errare,
quod mens desit eorum notitiae, sed quod adjungunt
ea sine quibus nullam possunt cogitare naturam. Sine
phantasiis enim corporum quidquid jussi fuerint
cogitare, nihil omnino esse arbitrantur. Ideoque non
se, tanquam sibi desit, mens requirat. Quid enim
tam cognitioni adest, quam id quod menti adest? aut
quid tam menti adest, quam ipsa mens? Unde et
ipsa quae appellatur inventio, si verbi originem retractemus,
quid aliud resonat, nisi quia invenire est
in id venire quod quaeritur? Propterea, quae quasi
ultro in mentem veniunt, non usitate dicuntur inventa,
quamvis cognita dici possint; quia non in ea
quaerendo tendebamus, ut in ea veniremus, hoc est,
ea inveniremus. Quapropter, sicut ea quae oculis aut
ullo alio corporis sensu requiruntur, ipsa mens quaerit
(ipsa enim etiam sensum carnis intendit, tunc
autem invenit, cum in ea quae requiruntur idem sensus
venit): sic alia quae non corporeo sensu internuntio,
sed per se ipsam nosse debet, cum in ea venit,
invenit; aut in superiore substantia, id est in
Deo, aut in caeteris animae partibus, sicut de ipsis
imaginibus corporum cum judicat; intus enim in anima
eas invenit per corpus impressas.
</p>
          </div3>
        </div2>

<div2>
          <head>CAPUT VIII.</head>
<div3>
            <head>11.</head>
            <p>
 <hi>Quomodo se ipsam anima inquirat.
Error animae de se ipsa unde.</hi> Ergo se ipsam
quemadmodum quaerat et inveniat, mirabilis quaestio
est, quo tendat ut quaerat, aut quo veniat ut inveniat.
Quid enim tam in mente quam mens est? Sed
quia in iis est quae cum amore cogitat, sensibilibus
autem, id est corporalibus, cum amore assuefacta
est, non valet sine imaginibus eorum esse in semetipsa.
Hinc ei oboritur erroris dedecus, dum rerum
sensarum imagines secernere a se non potest, ut se
solam videat. Cohaeserunt enim mirabiliter glutino
amoris: et haec est ejus immunditia, quoniam dum
se solam nititur cogitare, hoc se putat esse sine quo
se non potest cogitare. Cum igitur ei praecipitur ut se
ipsam cognoscat, non se tanquam sibi detracta sit
quaerat; sed id quod sibi addidit detrahat. Interior
est enim ipsa, non solum quam ista sensibilia quae
manifeste foris sunt, sed etiam quam imagines eorum
quae in parte quadam sunt animae, quam habent et
bestiae, quamvis intelligentia careant, quae mentis
est propria. Cum ergo sit mens interior, quodam
modo exit a semetipsa, cum in haec quasi vestigia
multarum intentionum exserit amoris affectum. Quae
vestigia tanquam imprimuntur memoriae, quando
haec quae foris sunt corporalia sentiuntur, ut etiam
cum absunt ista, praesto sint tamen imagines eorum
cogitantibus. Cognoscat ergo semetipsam, nec quasi
absentem se quaerat, sed intentionem voluntatis qua
per alia vagabatur, statuat in semetipsam, et se
<pb n="0980"/>
cogitet. Ita videbit quod nunquam se non amaverit,
nunquam nescierit: sed aliud secum amando cum eo
se confudit et concrevit quodam modo; atque ita
dum sicut unum diversa complectitur, unum putavit
esse quae diversa sunt.
</p>
          </div3>
        </div2>

<div2>
          <head>CAPUT IX.</head>
<div3>
            <head>12.</head>
            <p>
 <hi>Mens eo ipso se cognoscit, quo
intelligit praeceptum se cognoscendi.</hi> Non itaque velut
absentem se quaerat cernere, sed praesentem se curet
discernere. Nec se quasi non norit cognoscat, sed ab
eo quod alterum novit dignoscat. Ipsum enim quod
audit, Cognosce te ipsam, quomodo agere curabit,
si nescit, aut quid sit, Cognosce; aut quid sit, Te
ipsam? Si autem utrumque novit, novit et se ipsam:
quia non ita dicitur menti, Cognosce te ipsam, sicut
dicitur, Cognosce Cherubim et Seraphim: de absentibus
enim illis credimus, secundum quod coelestes
quaedam potestates esse praedicantur. Neque sicut
dicitur, Cognosce voluntatem illius hominis: quae
nobis nec ad sentiendum ullo modo, nec ad intelligendum
praesto est, nisi corporalibus signis editis;
et hoc ita, ut magis credamus, quam intelligamus.
Neque ita ut dicitur homini, Vide faciem tuam:
quod nisi in speculo fieri non potest. Nam et ipsa
nostra facies absens ab aspectu nostro est, quia non
ibi est quo ille dirigi potest. Sed cum dicitur menti,
Cognosce te ipsam, eo ictu quo intelligit quod dictum
est, Te ipsam, cognoscit se ipsam; nec ob aliud,
quam eo quod sibi praesens est. Si autem quod dictum
est non intelligit, non utique facit. Hoc igitur ei praecipitur
ut faciat, quod cum ipsum praeceptum intelligit,
facit.
</p>
          </div3>
        </div2>

<div2>
          <head>CAPUT X.</head>
<div3>
            <head>13.</head>
            <p>
 <hi>Mens omnis tria de se ipsa certo
scit, intelligere, esse, et vivere.</hi> Non ergo adjungat
aliud ad id quod se ipsam cognoscit, cum audit ut se
ipsam cognoscat. Certe enim novit sibi dici, sibi
scilicet quae est, et vivit, et intelligit. Sed est et
cadaver, vivit et pecus: intelligit autem nec cadaver,
nec pecus. Sic ergo se esse et vivere scit, quomodo
est et vivit intelligentia. Cum ergo, verbi gratia,
mens aerem se putat, aerem intelligere putat,
se tamen intelligere scit: aerem autem se esse non
scit, sed putat. Secernat quod se putat, cernat quod
scit: hoc ei remaneat, unde ne illi quidem dubitaverunt,
qui aliud atque aliud corpus esse mentem putaverunt.
Neque enim omnis mens aerem se esse existimat,
sed aliae ignem, aliae cerebrum, aliaeque
aliud corpus, et aliud aliae, sicut supra commemoravi:
omnes tamen se intelligere noverunt, et esse
et vivere; sed intelligere ad id quod intelligunt referunt,
esse autem et vivere ad se ipsas. Et nulli est
dubium, nec quemquam intelligere qui non vivat,
nec quemquam vivere qui non sit. Ergo consequenter
et esse et vivere id quod intelligit, non sicuti est cadaver
quod non vivit, nec sicuti vivat anima quae non
intelligit, sed proprio quodam eodemque praestantiore
modo. Item velle se sciunt, neque hoc posse quemquam
qui non sit et qui non vivat, pariter sciunt:
itemque ipsam voluntatem referunt ad aliquid, quod
<pb n="0981"/>
ea voluntate volunt. Meminisse etiam se sciunt; simulque
sciunt quod nemo meminisset, nisi esset ac
viveret: sed et ipsam memoriam ad aliquid referimus,
quod ea meminimus. Duobus igitur horum
trium, memoria et intelligentia, multarum rerum
notitia atque scientia continentur: voluntas autem
adest, per quam fruamur eis vel utamur. Fruimur
enim cognitis, in quibus voluntas ipsis propter se ipsa
delectata conquiescit: utimur vero eis quae ad aliud
referimus quo fruendum est. Nec est alia vita hominum
vitiosa atque culpabilis, quam male utens et male
fruens. De qua re non est nunc disserendi locus.</p>
          </div3>
<div3>
            <head>14.</head>
            <p>
 Sed quoniam de natura mentis agitur, removeamus
a consideratione nostra omnes notitias quae
capiuntur extrinsecus per sensus corporis; et ea quae
posuimus, omnes mentes de se ipsis nosse certasque
esse, diligentius attendamus. Utrum enim aeris sit
vis vivendi, reminiscendi, intelligendi, volendi,
cogitandi, sciendi, judicandi; an ignis, an cerebri,
an sanguinis, an atomorum, an praeter usitata quatuor
elementa quinti nescio cujus corporis, an ipsius
carnis nostrae compago vel temperamentum haec efficere
valeat, dubitaverunt homines: et alius hoc,
alius aliud affirmare conatus est. Vivere se tamen et
meminisse, et intelligere, et velle, et cogitare, et
scire, et judicare quis dubitet? Quandoquidem etiam
si dubitat, vivit: si dubitat unde dubitet, meminit;
si dubitat, dubitare se intelligit; si dubitat, certus
esse vult; si dubitat, cogitat, si dubitat, scit se
nescire; si dubitat, judicat non se temere consentire
oportere. Quisquis igitur aliunde dubitat, de his omnibus
dubitare non debet: quae si non essent, de ulla
re dubitare non posset.</p>
          </div3>
<div3>
            <head>15.</head>
            <p>
 Haec omnia, qui vel corpus vel compositionem
seu temperationem corporis esse mentem putant, in
subjecto esse volunt videri, ut substantia sit aer,
vel ignis, sive aliquod aliud corpus, quod mentem
putant; intelligentia vero ita insit huic corpori,
sicut qualitas ejus: ut illud subjectum sit, haec in
subjecto; subjectum scilicet mens quam corpus esse
arbitrantur, in subjecto autem intelligentia, sive
quid aliud eorum quae certa nobis esse commemoravimus.
Juxta opinantur etiam illi qui mentem ipsam
negant esse corpus, sed compaginem aut temperationem
corporis. Hoc enim interest, quod illi mentem
ipsam dicunt esse substantiam, in quo subjecto sit
intelligentia: isti autem ipsam mentem in subjecto esse
dicunt, corpore scilicet cujus compositio vel temperatio
est. Unde consequenter etiam intelligentiam quid
aliud quam in eodem subjecto corpore existimant?</p>
          </div3>
<div3>
            <head>16.</head>
            <p>
 Qui omnes non advertunt, mentem nosse se
etiam cum quaerit se, sicut jam ostendimus. Nullo
modo autem recte dicitur sciri aliqua res, dum ejus
ignoratur substantia. Quapropter, cum se mens novit,
substantiam suam novit; et cum de se certa est,
de substantia sua certa est. Certa est autem de se,
sicut convincunt ea quae supra dicta sunt. Nec omnino
certa est, utrum aer, an ignis sit, an aliquod
corpus, vel aliquid corporis. Non est igitur aliquid
<pb n="0982"/>
eorum: totumque illud quod se jubetur ut noverit,
ad hoc pertinet ut certa sit non se esse aliquid eorum
de quibus incerta est, idque solum esse se certa sit,
quod solum esse se certa est. Sic enim cogitat ignem
aut aerem, et quidquid aliud corporis cogitat. Neque
ullo modo fieri posset ut ita cogitaret id quod
ipsa est, quemadmodum cogitat, id quod ipsa
non est. Per phantasiam quippe imaginariam cogitat
haec omnia, sive ignem, sive aerem, sive illud vel
illud corpus, partemve illam, seu compaginem temperationemque
corporis; nec utique ista omnia, sed
aliquid horum esse dicitur. Si quid autem horum
esset, aliter id quam caetera cogitaret, non scilicet
per imaginale figmentum, sicut cogitantur absentia,
quae sensu corporis tacta sunt, sive omnino ipsa,
sive ejusdem generis aliqua; sed quadam interiore,
non simulata, sed vera praesentia (non enim quidquam
illi est se ipsa praesentius): sicut cogitat vivere
se, et meminisse, et intelligere, et velle se.
Novit enim haec in se, nec imaginatur quasi extra se
illa sensu tetigerit, sicut corporalia quaeque tanguntur.
Ex quorum cogitationibus si nihil sibi affingat,
ut tale aliquid esse se putet, quidquid ei de se remanet,
hoc solum ipsa est.
</p>
          </div3>
        </div2>

<div2>
          <head>CAPUT XI.</head>
<div3>
            <head>17.</head>
            <p>
 <hi>In memoria, intelligentia, et voluntate
observatur ingenium, doctrina et usus. Memoria,
intelligentia et voluntas unum sunt essentialiter, et tria
relative.</hi> Remotis igitur paulisper caeteris, quorum
mens de se ipsa certa est, tria haec potissimum considerata
tractemus, memoriam, intelligentiam, voluntatem.
In his enim tribus inspici solent etiam ingenia
parvulorum cujusmodi praeferant indolem. Quanto
quippe tenacius et facilius puer meminit, quantoque
acutius intelligit, et studet ardentius, tanto est laudabilioris
ingenii. Cum vero de cujusque doctrina
quaeritur, non quanta firmitate ac facilitate meminerit,
vel quanto acumine intelligat; sed quid meminerit,
et quid intelligat quaeritur. Et quia non tantum quam
doctus sit, consideratur laudabilis animus, sed etiam
quam bonus: non tantum quid meminerit et quid intelligat,
verum etiam quid velit attenditur; non
quanta flagrantia velit, sed quid velit prius, deinde
quantum velit. Tunc enim laudandus est animus vehementer
amans, cum id quod amat vehementer
amandum est. Cum ergo dicuntur haec tria, ingenium,
doctrina, usus, primum horum consideratur in illis
tribus, quid possit quisque memoria, intelligentia, et
voluntate. Secundum eorum consideratur, quid habeat
quisque in memoria, et intelligentia, quo studiosa
voluntate pervenerit. Jam vero usus tertius in
voluntate est, pertractante illa quae in memoria et
intelligentia continentur, sive ad aliquid ea referat,
sive eorum fine delectata conquiescat. Uti enim, est
assumere aliquid in facultatem voluntatis: frui est
autem, uti cum gaudio, non adhuc spei, sed jam rei.
Proinde omnis qui fruitur, utitur; assumit enim aliquid
in facultatem voluntatis, cum fine delectationis:
<pb n="0983"/>
non autem omnis qui utitur, fruitur; si id quod in
facultatem voluntatis assumit, non propter illud
ipsum, sed propter aliud appetivit.</p>
          </div3>
<div3>
            <head>18.</head>
            <p>
 Haec igitur tria, memoria, intelligentia, voluntas,
quoniam non sunt tres vitae, sed una vita; nec
tres mentes, sed una mens: consequenter utique nec
tres substantiae sunt, sed una substantia. Memoria
quippe, quae vita et mens et substantia dicitur, ad se
ipsam dicitur: quod vero memoria dicitur, ad aliquid
relative dicitur. Hoc de intelligentia quoque et de voluntate
dixerim: et intelligentia quippe et voluntas
ad aliquid dicuntur. Vita est autem unaquaeque ad se
ipsam, et mens, et essentia. Quocirca tria haec eo
sunt unum, quo una vita, una mens, una essentia:
et quidquid aliud ad se ipsa singula dicuntur, etiam
simul, non pluraliter, sed singulariter dicuntur. Eo
vero tria, quo ad se invicem referuntur: quae si
aequalia non essent, non solum singula singulis, sed
etiam omnibus singula; non utique se invicem caperent.
Neque enim tantum a singulis singula, verum
etiam a singulis omnia capiuntur. Memini enim me
habere memoriam, et intelligentiam, et voluntatem;
et intelligo me intelligere, et velle, atque meminisse;
et volo me velle, et meminisse, et intelligere, totamque
meam memoriam, et intelligentiam, et voluntatem
simul memini. Quod enim memoriae meae
non memini, non est in memoria mea. Nihil autem
tam in memoria, quam ipsa memoria est. Totam
igitur memini. Item quidquid intelligo, intelligere
me scio, et scio me velle quidquid volo: quidquid
autem scio memini. Totam igitur intelligentiam,
totamque voluntatem meam memini. Similiter cum
haec tria intelligo, tota simul intelligo. Neque enim
quidquam intelligibilium non intelligo, nisi quod
ignoro. Quod autem ignoro, nec memini, nec volo.
Quidquid itaque intelligibilium non intelligo consequenter
<pb n="0984"/>
etiam nec memini, nec volo. Quidquid autem
intelligibilium memini et volo, consequenter intelligo.
Voluntas etiam mea totam intelligentiam totamque
memoriam meam capit, dum toto utor quod intelligo
et memini. Quapropter quando invicem a singulis et
tota omnia capiuntur, aequalia sunt tota singula totis
singulis, et tota singula simul omnibus totis; et haec
tria unum, una vita, una mens, una essentia.
</p>
          </div3>
        </div2>

<div2>
          <head>CAPUT XII.</head>
<div3>
            <head>19.</head>
            <p>
 <hi>Mens imago Trinitatis in sui ipsius
memoria, intelligentia et voluntate.</hi> Jamne igitur
ascendendum est qualibuscumque intentionis viribus
ad illam summam et altissimam essentiam, cujus
impar imago est humana mens, sed tamen imago? an
adhuc eadem tria distinctius declaranda sunt in
anima, per illa quae extrinsecus sensu corporis capimus,
ubi temporaliter imprimitur rerum corporearum
notitia? Mentem quippe ipsam in memoria et intelligentia
et voluntate suimetipsius talem reperiebamus,
ut quoniam semper se nosse semperque se ipsam velle
comprehendebatur, simul etiam semper sui meminisse,
semperque se ipsam intelligere et amare comprehenderetur;
quamvis non semper se cogitare discretam
ab eis quae non sunt, quod ipsa est: ac per hoc
difficile in ea dignoscitur memoria sui, et intelligentia
sui. Quasi enim non sint haec duo, sed unum duobus
vocabulis appelletur, sic apparet in ea re ubi valde
ista conjuncta sunt, et aliud alio nullo praeceditur
tempore: amorque ipse non ita sentitur esse, cum
eum non prodit indigentia, quoniam semper praesto
est quod amatur. Quapropter etiam tardioribus dilucescere
haec possunt, dum ea tractantur quae ad
animum tempore accedunt et quae illi temporaliter
accidunt, cum meminit quod antea non meminerat,
et cum videt quod antea non videbat, et cum amat
quod antea non amabat. Sed aliud haec tractatio jam
poscit exordium, propter hujus libelli modum.
</p>
          </div3>
        </div2>
      </div1>

<div1>
        <head> <hi>LIBER UNDECIMUS.</hi> Trinitatis imago quaedam monstratur etiam in exteriore homine: primo quidem in his quae cernuntur extrinsecus; ex corpore scilicet quod videtur, et forma quae inde in acie cernentis imprimitur, et utrumque copulantis intentione voluntatis: tametsi haec tria neque inter se aequalia sint, neque unius substantiae. Deinde in ipso animo ab his quae extrinsecus sensa sunt, velut introducta observatur altera trinitas, seu tria quaedam unius substantiae; imaginatio corporis quae in memoria est, et inde informatio cum ad eam convertitur acies cogitantis, et utrumque conjungens intentio voluntatis: quae nimirum altera trinitas ad exteriorem quoque hominem pertinere dicitur quod de corporibus illata sit, quae sentiuntur extrinsecus.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Vestigium Trinitatis etiam in
<pb n="0983"/>exteriore homine.</hi> Nemini dubium est, sicut interiorem
hominem intelligentia, sic exteriorem sensu corporis
praeditum. Nitamur igitur, si possumus, in hoc quoque
exteriore indagare qualecumque vestigium Trinitatis,
non quia et ipse eodem modo sit imago Dei. Manifesta
est quippe apostolica sententia, quae interiorem hominem
renovari in Dei agnitione <note>(Coloss. III, 10)</note> declarat
secundum imaginem ejus qui creavit eum: cum et
alio loco dicat, <hi>Et si exterior homo noster corrumpitur,
tamen interior ronovatur de die in diem <note>(II Cor. IV, 16)</note>
            </hi>.
<pb n="0984"/>
In hoc ergo qui corrumpitur, quaeramus, quemadmodum
possumus, quamdam Trinitatis effigiem, et si
non expressiorem, tamen fortassis ad dignoscendum
faciliorem. Neque enim frustra et iste homo dicitur,
nisi quia inest ei nonnulla interioris similitudo. Et
illo ipso ordine conditionis nostrae quo mortales atque
carnales effecti sumus, facilius et quasi familiarius
visibilia quam intelligibilia pertractamus: cum ista
sint exterius, illa interius, et ista sensu corporis sentiamus,
illa mente intelligamus; nosque ipsi animi
non sensibiles simus, id est, corpora, sed intelligibiles,
quoniam vita sumus: tamen, ut dixi, tanta facta
<pb n="0985"/>
est in corporibus consuetudo, et ita in haec miro
modo relabens foras se nostra projecit intentio, ut
cum ab incerto corporum ablata fuerit, ut in spiritum
 multo certiore ac stabiliore cognitione figatur,
refugiat ad ista, et ibi appetat requiem unde traxit
infirmitatem. Cujus aegritudini congruendum est: ut
si quando interiora spiritualia accommodatius distinguere
atque facilius insinuare conamur, de corporalibus
exterioribus similitudinum documenta capiamus.
Sensu igitur corporis exterior homo praeditus sentit
corpora: et iste sensus, quod facile advertitur, quinquepartitus
est; videndo, audiendo, olfaciendo, gustando,
tangendo. Sed et multum est, et non necessarium,
ut omnes hos quinque sensus id quod
quaerimus interrogemus. Quod enim nobis unus eorum
renuntiat, etiam in caeteris valet. Itaque potissimum
testimonio utamur oculorum. Is enim sensus corporis
maxime excellit, et est visioni mentis pro sui
generis diversitate vicinior.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Trinitas quaedam in visione. Tria
quae in visione sunt, natura sua differre. Quomodo ex re
visibili gignatur visio, seu imago ejus rei quae videtur.
Exemplo clarius res demonstratur. Quomodo tria illa in
unum coeunt.</hi> Cum igitur aliquod corpus videmus,
haec tria, quod facillimum est, consideranda sunt et
dignoscenda. Primo, ipsa res quam videmus, sive lapidem,
sive aliquam flammam, sive quid aliud quod
videri oculis potest; quod utique jam esse poterat,
et antequam videretur: deinde, visio, quae non erat
priusquam rem illam objectam sensui sentiremus:
tertio, quod in ea re quae videtur, quamdiu videtur
sensum detinet oculorum, id est, animi intentio. In
his igitur tribus, non solum est manifesta distinctio,
sed etiam discreta natura. Primum quippe illud corpus
visibile longe alterius naturae est, quam sensus
oculorum, quo sibimet incidente fit visio. Ipsaque
visio quid aliud, quam sensus ex ea re quae sentitur
informatus apparet? Quamvis re visibili detracta
nulla sit, nec ulla omnino esse possit talis visio, si
corpus non sit quod videri queat: nullo modo tamen
ejusdem substantiae est corpus quo formatur sensus
oculorum, cum idem corpus videtur, et ipsa forma
quae ab eodem imprimitur sensui, quae visio vocatur.
Corpus enim visum in sua natura separabile est:
sensus autem qui jam erat in animante, etiam priusquam
videret quod videre posset, cum in aliquid visibile
incurreret, vel visio quae fit in sensu ex visibili
corpore, cum jam conjunctum est et videtur;
sensus ergo vel visio, id est sensus formatus extrinsecus
ad animantis naturam pertinet, omnino aliam
quam est illud corpus quod videndo sentimus, quo
sensus non ita formatur ut sensus sit, sed ut visio sit.
Nam sensus et ante objectum rei sensibilis nisi esset in
nobis, non distaremus a caecis, dum nihil videmus,
sive in tenebris, sive clausis luminibus. Hoc autem
distamus, quod nobis inest et non videntibus, quo
videre possimus, qui sensus vocatur: illis vero non
<pb n="0986"/>
inest; nec aliunde, nisi quod eo carent, caeci appellantur.
Itemque illa animi intentio, quae in ea re
quam videmus sensum tenet, atque utrumque conjungit,
non tantum ab ea re visibili natura differt;
quandoquidem iste animus, illud corpus est: sed ab
ipso quoque sensu atque visione: quoniam solius
animi est haec intentio: sensus autem oculorum non
ob aliud sensus corporis dicitur, nisi quia et ipsi
oculi membra sunt corporis: et quamvis non sentiat
corpus exanime, anima tamen commixta corpori per
instrumentum sentit corporeum, et idem instrumentum
sensus vocatur. Qui etiam passione corporis, cum
quisque excaecatur, interceptus exstinguitur, cum
idem maneat animus, et ejus intentio, luminibus
amissis, non habeat quidem sensum corporis quem
videndo extrinsecus corpori adjungat atque in eo viso
figat aspectum, nisu tamen ipso indicet se adempto
corporis sensu, nec perire potuisse, nec minui. Manet
enim quidam videndi appetitus integer, sive id
possit fieri, sive non possit. Haec igitur tria, corpus
quod videtur, et ipsa visio, et quae utrumque conjungit
intentio, manifesta sunt ad dignoscendum, non
solum propter propria singulorum, verum etiam propter
differentiam naturarum.</p>
          </div3>
<div3>
            <head>3.</head>
            <p>
 Atque in his cum sensus non procedat ex corpore
illo quod videtur, sed ex corpore sentientis animantis,
cui anima suo quodam miro modo contemperatur: tamen
ex corpore quod videtur gignitur visio, id est, sensus
ipse formatur; ut jam non tantum sensus qui etiam
in tenebris esse integer potest, dum est incolumitas
oculorum, sed etiam sensus informatus sit, quae visio
vocatur. Gignitur ergo ex re visibili visio, sed non ex
sola, nisi adsit et videns. Quocirca ex visibili et vidente
gignitur visio, ita sane ut ex vidente sit sensus
oculorum, et aspicientis atque intuentis intentio: illa
tamen informatio sensus, quae visio dicitur, a solo
imprimatur corpore quod videtur, id est, a re aliqua
visibili: qua detracta, nulla remanet forma quae inerat
sensui, dum adesset illud quod videbatur: sensus
tamen ipse remanet qui erat et priusquam aliquid
sentiretur; velut in aqua vestigium tamdiu est, donec
ipsum corpus quod imprimitur inest; quo ablato nullum
erit, cum remaneat aqua, quae erat et antequam
illam formam corporis caperet. Ideoque non possumus
quidem dicere quod sensum gignat res visibilis:
gignit tamen formam velut similitudinem
suam, quae fit in sensu, cum aliquid videndo sentimus.
Sed formam corporis quod videmus, et formam
quae ab illa in sensu videntis fit, per eumdem sensum
non discernimus; quoniam tanta conjunctio est, ut
non pateat discernendi locus. Sed ratione colligimus
nequaquam nos potuisse sentire, nisi fieret in sensu
nostro aliqua similitudo conspecti corporis. Neque
enim cum annulus cerae imprimitur, ideo nulla imago
facta est, quia non discernitur, nisi cum fuerit separata.
Sed quoniam post ceram separatam manet quod
factum est ut videri possit, propterea facile persuadetur,
quod inerat jam cerae forma impressa ex annulo
et antequam ab illa separaretur. Si autem liquido
<pb n="0987"/>
humori adjungeretur annulus, eo detracto nihil imaginis
appareret: nec ideo tamen discernere ratio non
deberet, fuisse in illo humore, antequam detraheretur,
annuli formam factam ex annulo, quae distinguenda
est ab ea forma quae in annulo est, unde ista facta
est quae detracto annulo non erit, quamvis illa in
annulo maneat unde ista facta est. Sic sensus oculorum
non ideo non habet imaginem corporis quod videtur
quamdiu videtur, quia eo detracto non remanet. Ac
per hoc tardioribus ingeniis difficillime persuaderi potest,
formari in sensu nostro imaginem rei visibilis,
cum eam videmus, et eamdem formam esse visionem.</p>
          </div3>
<div3>
            <head>4.</head>
            <p>
 Sed qui forte adverterint quod commemorabo,
non ita in hac inquisitione laborabunt. Plerumque
cum diuscule attenderimus quaeque luminaria, et
deinde oculos clauserimus, quasi versantur in conspectu
quidam lucidi colores varie sese commutantes,
et minus minusque fulgentes, donec omnino desistant:
quos intelligendum est reliquias esse formae
illius quae facta erat in sensu, cum corpus lucidum
videretur, paulatimque et quodam modo gradatim
deficiendo variari. Nam et insertarum fenestrarum
cancelli, si eos forte intuebamur, saepe in illis apparuere
coloribus: ut manifestum sit, hanc affectionem
nostro sensui ex ea re quae videbatur impressam.
Erat ergo etiam cum videremus, et illa erat clarior
et expressior; sed multum conjuncta cum specie rei
ejus quae cernebatur, ut discerni omnino non posset;
et ipsa erat visio. Quin etiam cum lucernae flammula
modo quodam divaricatis radiis oculorum quasi geminatur,
duae visiones fiunt, cum sit res una quae
videtur. Singillatim quippe afficiuntur idem radii de
suo quisque oculo emicantes, dum non sinuntur in
illud corpus intuendum pariter conjuncteque concurrere,
ut unus fiat ex utroque contuitus. Et ideo si unum
oculum clauserimus, non geminum ignem, sed sicuti
est unum videbimus. Cur autem sinistro clauso illa
species desinit videri quae ad dextrum erat, vicissimque
dextro clauso illa intermoritur quae ad sinistrum erat,
et longum est et rei praesenti non necessarium modo
quaerere atque disserere. Quod enim ad susceptam quaestionem
satis est; nisi fieret in sensu nostro quaedam
imago simillima rei ejus quam cernimus, non secundum
oculorum numerum flammae species geminaretur,
cum quidam cernendi modus adhibitus fuerit,
qui possit concursum separare radiorum. Ex uno
quippe oculo quolibet modo deducto, aut impresso, aut
intorto, si alter clausus est, dupliciter videri aliquid
quod sit unum nullo pacto potest.</p>
          </div3>
<div3>
            <head>5.</head>
            <p>
 Quae cum ita sint, tria haec quamvis diversa natura,
quemadmodum in quamdam unitatem contemperentur
meminerimus; id est, species corporis quae
videtur, et impressa ejus imago sensui quod est visio
sensusve formatus, et voluntas animi quae rei sensibili
sensum admovet, in eoque ipsam visionem tenet.
<pb n="0988"/>
Horum primum, id est, res ipsa visibilis non pertinet
ad animantis naturam, nisi cum corpus nostrum cernimus.
Alterum autem ita pertinet, ut in corpore
fiat, et per corpus in anima: fit enim in sensu, qui
neque sine corpore est, neque sine anima. Tertium
vero solius animae est, quia voluntas est. Cum igitur
horum trium tam diversae substantiae sint, tamen in
tantam coeunt unitatem, ut duo priora vix intercedente
judice ratione discerni valeant, species videlicet
corporis quod videtur, et imago ejus quae fit in
sensu, id est, visio. Voluntas autem tantam vim habet
copulandi haec duo, ut et sensum formandum admoveat
ei rei quae cernitur, et in ea formatum teneat.
Et si tam violenta est, ut possit vocari amor, aut cupiditas,
aut libido, etiam caeterum corpus animantis
vehementer afficit: et ubi non resistit pigrior duriorque
materies, in similem speciem coloremque commutat.
Licet videre corpusculum chamaeleontis ad
colores quos videt facillima conversione variari.
Aliorum autem animalium quia non est ad conversionem
facilis corpulentia, fetus plerumque produnt
libidines matrum, quid cum magna delectatione conspexerint.
Quam enim teneriora, atque, ut ita dixerim,
formabiliora sunt primordia seminum, tam efficaciter
et capaciter sequuntur intentionem maternae
animae, et quae in ea facta est phantasiam per corpus
quod cupide aspexit. Sunt exempla quae copiose commemorari
possint: sed unum sufficit de fidelissimis
Libris, quod fecit Jacob, ut oves et caprae varios coloribus
parerent, supponendo eis variata virgulta in
canalibus aquarum, quae potantes intuerentur eo tempore
quo conceperant <note>(Gen. XXX, 37-41)</note>.
</p>
          </div3>
        </div2>

<div2>
          <head>CAPUT III.</head>
<div3>
            <head>6.</head>
            <p>
 <hi>Trium unitas in cogitatione fit
memoriae, internae visionis, et voluntatis utrumque copulantis.</hi> 
Sed anima rationalis deformiter vivit, cum secundum
trinitatem exterioris hominis vivit; id est,
cum ad ea quae forinsecus sensum corporis formant,
non laudabilem voluntatem, qua haec ad utile aliquid
referat, sed turpem cupiditatem qua his inhaerescat,
accommodat. Quia etiam detracta specie corporis quae
corporaliter sentiebatur, remanet in memoria similitudo
ejus, quo rursus voluntas convertat aciem, ut
inde formetur intrinsecus, sicut ex corpore objecto
sensibili sensus extrinsecus formabatur. Atque ita fit
illa trinitas ex memoria, et interna visione, et quae
utrumque copulat voluntate. Quae tria cum in unum
coguntur, ab ipso coactu cogitatio dicitur. Nec jam in
his tribus diversa substantia est. Neque enim aut corpus
illud sensibile ibi est, quod omnino discretum est
ab animantis natura, aut sensus corporis ibi formatur
ut fiat visio, aut ipsa voluntas id agit ut formandum
sensum sensibili corpori admoveat, in eoque formatum
detineat: sed pro illa specie corporis quae sentiebatur
extrinsecus, succedit memoria retinens illam
speciem quam per corporis sensum combibit anima;
proque illa visione quae foris erat cum sensus ex corpore
sensibili formaretur, succedit intus similis visio,
cum ex eo quod memoria tenet, formatur acies animi,
et absentia corpora cogitantur: voluntasque ipsa
<pb n="0989"/>
quomodo foris corpori objecto formandum sensum
admovebat, formatumque jungebat, sic aciem recordantis
animi convertit ad memoriam, ut ex eo quod
illa retinuit, ista formetur, et sit in cogitatione similis
visio. Sicut autem ratione discernebatur species
visibilis qua sensus corporis formabatur, et ejus similitudo
quae fiebat in sensu formato ut esset visio
(alioquin ita erant conjunctae, ut omnino una eademque
putaretur): sic illa phantasia, cum animus cogitat
speciem visi corporis, cum constet ex corporis
similitudine quam memoria tenet, et ex ea quae inde
formatur in acie recordantis animi; tamen sic una et
singularis apparet, ut duo quaedam esse non inveniantur
nisi judicante ratione, qua intelligimus aliud
esse illud quod in memoria manet, etiam cum aliunde
cogitamus, et aliud fieri cum recordamur, id est, ad
memoriam redimus, et illic invenimus eamdem speciem.
Quae si jam non ibi esset, ita oblitos nos esse diceremus,
ut omnino recolere non possemus. Si autem
acies recordantis non formaretur ex ea re quae erat in
memoria, nullo modo fieret visio cogitantis: sed
utriusque conjunctio, id est, ejus quam memoria tenet,
et ejus quae inde exprimitur ut formetur acies recordantis,
quia simillimae sunt, veluti unam facit apparere.
Cum autem cogitantis acies aversa inde fuerit,
atque id quod in memoria cernebatur destiterit intueri,
nihil formae quae impressa erat in eadem acie
remanebit: atque inde formabitur, quo rursus conversa
fuerit ut alia cogitatio fiat. Manet tamen illud
quod reliquit in memoria, quo rursus cum id recordamur
convertatur, et conversa formetur, atque unum
cum eo fiat unde formatur.
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 <hi>Quomodo fit haec unitas.</hi> Voluntas
vero illa quae hac atque illac fert et refert aciem formandam,
conjungitque formatam, si ad interiorem
phantasiam tota confluxerit, atque a praesentia corporum
quae circumjacent sensibus, atque ab ipsis sensibus
corporis, animi aciem omnino averterit, atque
ad eam quae intus cernitur imaginem penitus converterit;
tanta offenditur similitudo speciei corporalis
expressa ex memoria, ut nec ipsa ratio discernere
sinatur, utrum foris corpus ipsum videatur, an intus
tale aliquid cogitetur. Nam interdum homines nimia
cogitatione rerum visibilium vel illecti, vel territi,
etiam ejusmodi repente voces ediderunt, quasi revera
in mediis talibus actionibus sive passionibus versarentur.
Et memini me audisse a quodam, quod tam
expressam et quasi solidam speciem feminei corporis
in cogitando cernere soleret, ut ei se quasi misceri
sentiens, etiam genitalibus flueret. Tantum habet virium
anima in corpus suum, et tantum valet ad indumenti
qualitatem vertendam atque mutandam, quomodo
homo afficiatur indutus, qui cohaeret indumento
suo. Ex eodem genere affectionis etiam illud est,
quod in somnis per imagines ludimur. Sed plurimum
differt, utrum sopitis sensibus corporis, sicuti sunt
dormientium, aut ab interiore compage turbatis, sicuti
<pb n="0990"/>
sunt furentium, aut alio quodam modo alienatis,
sicuti sunt divinantium, vel prophetantium, animi
intentio quadam necessitate incurrat in eas quae occurrunt
imagines, sive ex memoria, sive alia aliqua
occulta vi, per quasdam spirituales mixturas similiter
spiritualis substantiae; an sicut sanis atque vigilantibus
interdum contingit, ut cogitatione occupata voluntas
se avertat a sensibus, atque ita formet animi
aciem variis imaginibus sensibilium rerum, tanquam
ipsa sensibilia sentiantur. Non tantum autem cum
appetendo in talia voluntas intenditur, fiunt istae
impressiones imaginum; sed etiam cum devitandi et
cavendi causa rapitur animus in ea contuenda quae
fugiat. Unde non solum cupiendo, sed etiam metuendo,
infertur vel sensus ipsis sensibilibus, vel acies
animi formanda imaginibus sensibilium. Itaque aut
metus aut cupiditas quanto vehementior fuerit, tanto
expressius formatur acies, sive sentientis ex corpore
quod in loco adjacet, sive cogitantis ex imagine corporis
quae memoria continetur. Quod ergo est ad
corporis sensum aliquod corpus in loco; hoc est ad
animi aciem similitudo corporis in memoria: et quod
est aspicientis visio ad eam speciem corporis ex qua
sensus formatur; hoc est visio cogitantis ad imaginem
corporis in memoria constitutam ex qua formatur
acies animi: et quod est intentio voluntatis ad corpus
visum visionemque copulandam, ut fiat ibi quaedam
unitas trium, quamvis eorum sit diversa natura; hoc
est eadem voluntatis intentio ad copulandam imaginem
corporis quae est in memoria, et visionem cogitantis,
id est, formam quam cepit acies animi rediens
ad memoriam: ut fiat et hic quaedam unitas ex tribus,
non jam naturae diversitate discretis, sed unius
ejusdemque substantiae; quia hoc totum intus est, et
totum unus animus.
</p>
          </div3>
        </div2>

<div2>
          <head>CAPUT V.</head>
<div3>
            <head>8.</head>
            <p>
 <hi>Trinitas hominis exterioris, seu visionis
externae, non est imago Dei. Dei similitudo etiam in
peccatis appetitur. In externa visione est quasi parens
forma corporis, proles visio, ea vero conjungens voluntas
insinuat Spiritum sanctum.</hi> Sicut autem cum forma et
species corporis interierit, non potest ad eam voluntas
sensum revocare cernentis: ita cum imago quam
memoria gerit, oblivione deleta est, non erit quo
aciem animi formandam voluntas recordando retorqueat.
Sed quia praevalet animus, non solum oblita,
verum etiam non sensa nec experta confingere, ea
quae non exciderunt augendo, minuendo, commutando,
et pro arbitrio componendo, saepe imaginatur
quasi ita aliquid sit, quod aut scit non ita esse, aut
nescit ita esse. In quo genere cavendum est, ne aut
mentiatur ut decipiat, aut opinetur ut decipiatur.
Quibus duobus malis evitatis, nihil ei obsunt imaginata
phantasmata: sicut nihil obsunt experta sensibilia
et retenta memoriter, si neque cupide appetantur
si juvant, neque turpiter fugiantur si offendunt.
Cum autem in his voluntas relictis melioribus
avida volutatur, immunda fit: atque ita et cum adsunt
perniciose, et cum absunt perniciosius cogitantur.
Male itaque vivitur et deformiter secundum
<pb n="0991"/>
trinitatem hominis exterioris: quia et illam trinitatem,
quae licet interius imaginetur, exteriora tamen
imaginatur, sensibilium corporaliumque utendorum
causa peperit. Nullus enim eis uti posset etiam bene,
nisi sensarum rerum imagines memoria tenerentur:
et nisi pars maxima voluntatis in superioribus atque
interioribus habitet, eaque ipsa quae commodatur,
sive foris corporibus, sive intus imaginibus eorum,
nisi quidquid in eis capit ad meliorem verioremque
vitam referat, atque in eo fine cujus intuita haec
agenda judicat, acquiescat, quid aliud facimus, nisi
quod nos Apostolus facere prohibet, dicens, <hi>Nolite
conformari huic saeculo <note>(Rom. XII, 2)</note>
            </hi>? Quapropter
non est ista trinitas imago Dei: ex ultima quippe,
id est corporea creatura, qua superior est anima, in
ipsa anima fit per sensum corporis. Nec tamen est
omnino dissimilis: quid enim non pro suo genere ac
pro suo modulo habet similitudinem Dei, quandoquidem
Deus fecit omnia bona valde <note>(Eccli. XXXIX,
21)</note>, non ob aliud nisi quia ipse summe bonus est? In
quantum ergo bonum est quidquid est, in tantum scilicet,
quamvis longe distantem, habet tamen nonnullam
similitudinem summi boni; et si naturalem, utique
rectam et ordinatam; si autem vitiosam, utique
turpem atque perversam. Nam et animae in ipsis
peccatis suis non nisi quamdam similitudinem Dei,
superba et praepostera, et, ut ita dicam, servili libertate
sectantur. Ita nec primis parentibus nostris persuaderi
peccatum posset, nisi diceretur, <hi>Eritis sicut
dii <note>(Gen. III, 5)</note>
            </hi>. Non sane omne quod in creaturis aliquo
modo simile est Deo, etiam ejus imago dicenda
est: sed illa sola qua superior ipse solus est. Ea
quippe de illo prorsus exprimitur, inter quam et ipsum
nulla interjecta natura est.</p>
          </div3>
<div3>
            <head>9.</head>
            <p>
 Visionis igitur illius, id est formae quae fit in
sensu cernentis, quasi parens est forma corporis ex
qua fit. Sed parens illa non vera; unde nec ista vera
proles est: neque enim omnino inde gignitur, quoniam
aliquid aliud adhibetur corpori, ut ex illo formetur,
id est sensus videntis. Quocirca id amare, alienari
est. Itaque voluntas quae utrumque conjungit
quasi parentem et quasi prolem, magis spiritualis est
quam utrumlibet illorum. Nam corpus illud quod
cernitur, omnino spirituale non est. Visio vero quae
fit in sensu habet admixtum aliquid spirituale, quia
sine anima fieri non potest. Sed non totum ita est:
quoniam ille qui formatur, corporis sensus est. Voluntas
ergo quae utrumque conjungit, magis, ut dixi, spiritualis
agnoscitur, et ideo tanquam personam Spiritus
insinuare incipit in illa trinitate. Sed magis pertinet
ad sensum formatum, quam ad illud corpus unde formatur.
Sensus enim animantis et voluntas animae est,
non lapidis aut alicujus corporis quod videtur. Non
ergo ab illo quasi parente procedit; sed nec ab ista
quasi prole, hoc est, visione ac forma quae in sensu
est. Prius enim quam visio fieret, jam erat voluntas,
quae formandum sensum cernendo corpori admovit:
sed nondum erat placitum. Quomodo enim placeret,
<pb n="0992"/>
quod nondum erat visum? Placitum autem quieta voluntas
est. Ideoque nec quasi prolem visionis possumus
dicere voluntatem, quia erat ante visionem; nec
quasi parentem, quia non ex voluntate, sed ex viso
corpore formata et expressa est.
</p>
          </div3>
        </div2>

<div2>
          <head>CAPUT VI.</head>
<div3>
            <head>10.</head>
            <p>
 <hi>Requies et finis voluntatis in visione
qualis censeri debeat.</hi> Finem fortasse voluntatis
et requiem possumus recte dicere visionem, ad hoc
duntaxat unum. Neque enim propterea nihil aliud
volet, quia videt aliquid quod volebat. Non itaque
omnino ipsa voluntas hominis, cujus finis non est
nisi beatitudo, sed ad hoc unum interim voluntas
videndi finem non habet nisi visionem, sive id referat
ad aliud, sive non referat. Si enim non refert ad aliud
visionem, sed tantum voluit ut videret; non est disputandum
quomodo ostendatur finem voluntatis esse
visionem: manifestum est enim. Si autem refert ad
aliud, vult utique aliud, nec jam videndi voluntas
erit: aut si videndi, non hoc videndi. Tanquam si velit
quisque videre cicatricem, ut inde doceat vulnus
fuisse; aut si velit videre fenestram, ut per fenestram
videat transeuntes; omnes istae atque aliae tales voluntates
suos proprios fines habent, qui referuntur
ad finem illius voluntatis qua volumus beate vivere,
et ad eam pervenire vitam quae non referatur ad
aliud, sed amanti per se ipsam sufficiat. Voluntas
ergo videndi, finem habet visionem: et voluntas hanc
rem videndi, finem habet hujus rei visionem. Voluntas
itaque videndi cicatricem, finem suum expetit, hoc
est visionem cicatricis, et ad eam ultra non pertinet:
voluntas enim probandi vulnus fuisse, alia voluntas
est, quamvis ex illa religetur, cujus item finis est
probatio vulneris. Et voluntas videndi fenestram, finem
habet fenestrae visionem: altera est enim quae
ex ista nectitur voluntas, per fenestram videndi
transeuntes, cujus item finis est visio transeuntium.
Rectae autem sunt voluntates et omnes sibimet religatae,
si bona est illa quo cunctae referuntur: si
autem prava est, pravae sunt omnes. Et ideo rectarum
voluntatum connexio iter est quoddam ascendentium
ad beatitudinem, quod certis velut passibus agitur:
pravarum autem atque distortarum voluntatum
implicatio, vinculum est quo alligabitur qui hoc agit,
ut projiciatur in tenebras exteriores <note>(Matth. XXII, 13)</note>.
Beati ergo qui factis et moribus cantant canticum
graduum: et vae iis qui trahunt peccata, sicut restem
longam <note>(Isai. V, 18)</note>. Sic est autem requies voluntatis
quem dicimus finem, si adhuc refertur ad aliud,
quemadmodum possumus dicere requiem pedis esse
in ambulando, cum ponitur unde alius innitatur quo
passibus pergitur. Si autem aliquid ita placet, ut in
eo cum aliqua delectatione voluntas acquiescat; nondum
est tamen illud quo tenditur, sed et hoc refertur
ad aliud, ut deputetur non tanquam patria civis;
sed tanquam refectio, vel etiam mansio viatoris.
</p>
          </div3>
        </div2>

<div2>
          <head>CAPUT VII.</head>
<div3>
            <head>11.</head>
            <p>
 <hi>Trinitas alia in memoria recogitantis
<pb n="0993"/>de visione.</hi> Jam vero in alia trinitate, interiore
quidem, quam est ista in sensibilibus et sensibus, sed
tamen quae inde concepta est, cum jam non ex corpore
sensus corporis, sed ex memoria formatur acies
animi, cum in ipsa memoria species inhaeserit corporis
quod forinsecus sensimus, illam speciem quae in
memoria est, quasi parentem dicimus ejus quae fit in
phantasia cogitantis. Erat enim in memoria et priusquam
cogitaretur a nobis, sicut erat corpus in loco et
priusquam sentiretur, ut visio fieret. Sed cum cogitatur,
ex illa quam memoria tenet, exprimitur in
acie cogitantis, et reminiscendo formatur ea species,
quae quasi proles est ejus quam memoria tenet. Sed
neque illa vera parens, neque ista vera proles est.
Acies quippe animi quae formatur ex memoria cum
recordando aliquid cogitamus, non ex ea specie procedit
quam meminimus visam; quandoquidem eorum
 meminisse non possemus, nisi vidissemus:
acies autem animi quae reminiscendo formatur, erat
etiam priusquam corpus quod meminimus videremus;
quanto magis priusquam id memoriae mandaremus?
Quanquam itaque forma quae fit in acie recordantis,
ex ea fiat quae inest memoriae; ipsa tamen
acies non inde existit, sed erat ante istam. Consequens
est autem, ut si non est illa vera parens, nec
ista vera sit proles. Sed et illa quasi parens, et ista
quasi proles aliquid insinuant, unde interiora atque
veriora exercitatius certiusque videantur.</p>
          </div3>
<div3>
            <head>12.</head>
            <p>
 Difficilius jam plane discernitur, utrum voluntas
quae memoriae copulat visionem, non sit alicujus
eorum sive parens sive proles: et hanc discretionis
difficultatem facit ejusdem naturae atque substantiae
parilitas et aequalitas. Neque enim, sicut foris facile
discernebatur formatus sensus a sensibili corpore, et
voluntas ab utroque, propter naturae diversitatem quae
inest ab invicem omnibus tribus, de qua satis supra
disseruimus, ita et hic potest. Quamvis enim haec trinitas,
de qua nunc quaeritur, forinsecus invecta est animo;
intus tamen agitur, et non est quidquam ejus
praeter ipsius animi naturam. Quo igitur pacto demonstrari
potest, voluntatem nec quasi parentem, nec
quasi prolem esse, sive corporeae similitudinis quae
memoria continetur, sive ejus quae inde cum recordamur
exprimitur, quando utrumque in cogitando ita
copulat, ut tanquam unum singulariter appareat, et discerni
nisi ratione non possit? Atque illud primum videndum
est, non esse posse voluntatem reminiscendi,
nisi vel totum, vel aliquid rei ejus quam reminisci
volumus, in penetralibus memoriae teneamus. Quod
enim omni modo et omni ex parte obliti fuerimus,
nec reminiscendi voluntas exoritur: quoniam quidquid
recordari volumus, recordati jam sumus in memoria
nostra esse vel fuisse. Verbi gratia, si recordari
volo quid heri coenaverim, aut recordatus jam sum
coenasse me, aut si et hoc nondum, certe circa ipsum
<pb n="0994"/>
tempus aliquid recordatus sum, si nihil aliud, ipsum
saltem hesternum diem, et ejus eam partem qua
coenari solet, et quid sit coenare. Nam si nihil tale recordatus
essem, quid heri coenaverim, recordari velle
non possem. Unde intelligi potest, voluntatem reminiscendi
ab iis quidem rebus quae memoria continentur
procedere, adjunctis simul eis quae inde per recordationem
cernendo exprimuntur, id est, ex copulatione
rei cujusdam quam recordati sumus, et visionis
quae inde facta est in acie cogitantis cum recordati
sumus. Sed ipsa quae utrumque copulat voluntas,
requirit et aliud quod quasi vicinum est atque contiguum
recordanti. Tot igitur hujus generis trinitates,
quot recordationes, quia nulla est earum ubi non haec
tria sint; illud quod in memoria reconditum est
etiam antequam cogitetur, et illud quod fit in cogitatione
cum cernitur, et voluntas utrumque conjungens,
et ex utroque ac tertia se ipsa unum aliquid
complens. An potius ita cognoscitur una quaedam in
hoc genere trinitas, ut unum aliquid generaliter dicamus
quidquid corporalium specierum in memoria
latet, et rursus unum aliquid generalem visionem
animi talia recordantis atque cogitantis, quorum
duorum copulationi tertia conjungitur copulatrix voluntas,
ut sit hoc totum unum quiddam ex quibusdam
tribus?
</p>
          </div3>
        </div2>

<div2>
          <head>CAPUT VIII.</head>
<p> <hi>Varia cogitandi ratio.</hi> Sed quoniam
non potest acies animi simul omnia quae memoria
tenet, uno aspectu contueri, alternant vicissim
cedendo ac succedendo trinitates cogitationum, atque
ita fit ista innumerabiliter numerosissima trinitas:
nec tamen infinita, si numerus in memoria reconditarum
rerum non excedatur. Ex quo enim coepit
unusquisque sentire corpora quolibet corporis sensu,
etiam si posset adjungere quorum oblitus est, certus
ac determinatus profecto numerus foret, quamvis
innumerabilis. Dicimus enim innumerabilia, non solum
infinita, sed etiam quae ita finita sunt, ut facultatem
numerantis excedant.</p>
<div3>
            <head>13.</head>
            <p>
 Sed hinc adverti aliquanto manifestius potest,
aliud esse quod reconditum memoria tenet, et aliud
quod inde in cogitatione recordantis exprimitur,
quamvis cum fit utriusque copulatio, unum idemque
videatur: quia meminisse non possumus corporum
species, nisi tot quot sensimus, et quantas sensimus,
et sicut sensimus: ex corporis enim sensu eas in memoriam
 combibit animus: visiones tamen illae cogitantium
 ex iis quidem rebus quae sunt in memoria,
sed tamen innumerabiliter atque omnino infinite
multiplicantur atque variantur. Unum quippe solem
memini, quia sicuti est, unum vidi: si voluero autem,
duos cogito, vel tres, vel quotquot volo; sed ex eadem
memoria qua unum memini formatur acies multos
cogitantis. Et tantum memini, quantum vidi. Si
enim majorem vel minorem memini, quam vidi, jam
non memini quod vidi, et ideo nec memini. Quia vero
<pb n="0995"/>
memini, tantum memini quantum vidi, vel majorem
tamen pro voluntate cogito, vel minorem: et ita memini,
ut vidi; cogito, autem sicut volo currentem, et
ubi volo stantem, unde volo et quo volo venientem.
Quadrum etiam mihi cogitare, in promptu est, cum
meminerim rotundum; et cujuslibet coloris, cum solem
viridem nunquam viderim, et ideo nec meminerim:
atque ut solem, ita caetera. Hae autem rerum
formae, quoniam corporales atque sensibiles sunt,
errat quidem animus, cum eas opinatur eo modo foris
esse, quomodo intus cogitat, vel cum jam interierunt
foris, et adhuc in memoria retinentur, vel cum
aliter etiam, quod meminimus, non recordandi fide,
sed cogitandi varietate formatur.</p>
          </div3>
<div3>
            <head>14.</head>
            <p>
 Quanquam saepissime credamus etiam vera narrantibus,
quae ipsi sensibus perceperunt. Quae cum in
ipso auditu quando narrantur cogitamus, non videtur
ad memoriam retorqueri acies, ut fiant visiones
cogitantium: neque enim ea nobis recordantibus,
sed alio narrante cogitamus: atque illa trinitas non
hic videtur expleri, quae fit cum species in memoria
latens et visio recordantis tertia voluntate copulantur.
Non enim quod latebat in memoria mea, sed
quod audio, cogito, cum aliquid mihi narratur. Non
ipsas voces loquentis dico, ne quisquam putet in illam
me exisse trinitatem, quae foris in sensibilibus
et in sensibus agitur: sed eas cogito corporum species,
quas narrans verbis sonisque significat; quas
utique non reminiscens, sed audiens cogito. Sed si
diligentius consideremus, nec tunc exceditur memoriae
modus. Neque enim vel intelligere possem narrantem,
si ea quae dicit, et si contexta tunc primum
audirem, non tamen generaliter singula meminissem.
Qui enim mihi narrat, verbi gratia, aliquem montem
silva exutum, et oleis indutum, ei narrat qui meminerim
species et montium et silvarum et olearum;
quas si oblitus essem, quid diceret omnino nescirem,
et ideo narrationem illam cogitare non possem. Ita
fit ut omnis qui corporalia cogitat, sive ipse aliquid
confingat, sive audiat, aut legat vel praeterita narrantem,
vel futura praenuntiantem, ad memoriam suam
recurrat, et ibi reperiat modum atque mensuram
omnium formarum quas cogitans intuetur. Nam neque
colorem quem nunquam vidit, neque figuram
corporis, nec sonum quem nunquam audivit, nec
saporem quem nunquam gustavit, nec odorem quem
nunquam olfecit, nec ullam contrectationem corporis
quam nunquam sensit, potest quisquam omnino cogitare.
At si propterea nemo aliquid corporale cogitat
nisi quod sensit, quia nemo meminit corporale
aliquid nisi quod sensit, sicut in corporibus sentiendi,
sic in memoria est cogitandi modus. Sensus
enim accipit speciem ab eo corpore quod sentimus,
et a sensu memoria, a memoria vero acies cogitantis.</p>
          </div3>
<div3>
            <head>15.</head>
            <p>
 Voluntas porro sicut adjungit sensum corpori,
sic memoriam sensui, sic cogitantis aciem memoriae.
Quae autem conciliat ista atque conjungit, ipsa etiam
disjungit ac separat, id est, voluntas. Sed a sentiendis
<pb n="0996"/>
corporibus motu corporis separat corporis sensus,
ne aliquid sentiamus, aut ut sentire desinamus:
veluti cum oculos, ab eo quod videre nolumus, avertimus,
vel claudimus: sic aures a sonis, sic nares ab
odoribus. Ita etiam vel os claudendo, vel aliquid ex
ore respuendo a saporibus aversamur. In tactu quoque
vel subtrahimus corpus ne tangamus quod nolumus,
vel si jam tangebamus, abjicimus aut repellimus.
Ita motu corporis agit voluntas, ne sensus corporis
rebus sensibilibus copuletur. Et agit hoc
quantum potest: nam cum in hac actione propter
conditionem servilis mortalitatis difficultatem patitur,
cruciatus est consequens, ut voluntati nihil reliqui
fiat, nisi tolerantia. Memoriam vero a sensu voluntas
avertit, cum in aliud intenta non ei sinit inhaerere
praesentia. Quod animadvertere facile est,
cum saepe coram loquentem nobis aliquem aliud
cogitando non audisse nobis videmur. Falsum est
autem: audivimus enim, sed non meminimus, subinde
per aurium sensum labentibus vocibus alienato
nutu voluntatis, per quem solent infigi memoriae.
Verius itaque dixerimus, cum tale aliquid accidit, Non
meminimus, quam, Non audivimus. Nam et legentibus
evenit, et mihi saepissime, ut perlecta pagina vel
epistola, nesciam quid legerim, et repetam. In aliud
quippe intento nutu voluntatis, non sic est adhibita
memoria sensui corporis, quomodo ipse sensus adhibitus
est litteris. Ita et ambulantes intenta in aliud
voluntate, nesciunt qua transierint: quod si non vidissent,
non ambulassent, aut majore intentione palpando
ambulassent, praesertim si per incognita pergerent:
sed quia facile ambulaverunt, utique viderunt:
quia vero non sicut sensus oculorum locis
quacumque pergebant, ita ipsi sensui memoria jungebatur,
nullo modo id quod viderunt etiam recentissimum
meminisse potuerunt. Jam porro ab eo
quod in memoria est, animi aciem velle avertere,
nihil est aliud quam non inde cogitare.
</p>
          </div3>
        </div2>

<div2>
          <head>CAPUT IX.</head>
<div3>
            <head>16.</head>
            <p>
 <hi>Species a specie vicissim gignitur.</hi> 
In hac igitur distributione cum incipimus a specie
corporis, et pervenimus usque ad speciem quae
fit in contuitu cogitantis, quatuor species reperiuntur
quasi gradatim natae altera ex altera: secunda, de
prima; tertia, de secunda; quarta, de tertia. A specie
quippe corporis quod cernitur, exoritur ea quae fit
in sensu cernentis; et ab hac, ea quae fit in memoria;
et ab hac, ea quae fit in acie cogitantis. Quapropter
voluntas quasi parentem cum prole ter copulat:
primo speciem corporis cum ea quam gignit in corporis
sensu; et ipsam rursus cum ea quae fit ex illa
in memoria; atque istam quoque tertio cum ea quae
ex illa paritur in cogitantis intuitu. Sed media copula
quae secunda est, cum sit vicinior, non tam similis
est primae quam tertia. Visiones enim duae sunt;
una, sentientis; altera, cogitantis: ut autem possit
esse visio cogitantis, ideo fit in memoria de visione
sentientis simile aliquid, quo se ita convertat in cogitando
acies animi, sicut se in cernendo convertit
<pb n="0997"/>
ad corpus acies oculorum. Propterea duas in hoc genere
trinitates volui commendare: unam, cum visio
sentientis formatur ex corpore; aliam, cum visio cogitantis
formatur ex memoria. Mediam vero nolui,
quia ibi non solet visio dici, cum memoriae commendatur
forma, quae fit in sensu cernentis. Ubique tamen
voluntas non apparet, nisi copulatrix quasi parentis
et prolis. Et ideo undecumque procedat, nec
parens nec proles dici potest.
</p>
          </div3>
        </div2>

<div2>
          <head>CAPUT X.</head>
<div3>
            <head>17.</head>
            <p>
 <hi>Etiam non visis addit imaginatio
quae in aliis vidimus.</hi> At enim si non meminimus nisi
quod sensimus, neque cogitamus nisi quod meminimus;
cur plerumque falsa cogitamus, cum ea quae
sensimus non utique falso meminerimus: nisi quia
voluntas illa quam conjunctricem ac separatricem
hujuscemodi rerum jam quantum potui demonstrare
curavi, formandam cogitantis aciem per abscondita
memoriae ducit ut libitum est, et ad cogitanda ea quae
non meminimus, ex eis quae meminimus, aliud hinc,
aliud inde, ut sumat impellit; quae in unam visionem
coeuntia faciunt aliquid quod ideo falsum dicatur,
quia vel non est foris in rerum corporearum natura,
vel non de memoria videtur expressum, cum tale
nihil nos sensisse meminimus? Quis enim vidit cycnum
nigrum? et propterea nemo meminit: cogitare
tamen quis non potest? Facile est enim illam figuram,
quam videndo cognovimus, nigro colore perfundere,
quem nihilominus in aliis corporibus vidimus:
et quia utrumque sensimus, utrumque meminimus.
Nec avem quadrupedem memini, quia non vidi:
sed phantasiam talem facillime intueor, dum alicui
formae volatili qualem vidi, adjungo alios duos pedes
quales itidem vidi <note>(Retract. lib. 2, cap. 15, n. 2)</note>.
Quapropter, dum conjuncta cogitamus, quae singillatim
sensa meminimus, videmur non id quod meminimus
cogitare; cum id agamus moderante memoria,
unde sumimus omnia quae multipliciter ac varie pro
nostra voluntate componimus. Nam neque ipsas magnitudines
corporum, quas nunquam vidimus, sine
ope memoriae cogitamus. Quantum enim spatii solet
occupare per magnitudinem mundi noster obtutus, in
tantum extendimus quaslibet corporum moles, cum
eas maximas cogitamus. Et ratio quidem pergit in
ampliora, sed phantasia non sequitur. Quippe cum
<pb n="0998"/>
infinitatem quoque numeri ratio renuntiet, quam
nulla visio corporalia cogitantis apprehendit. Eadem
ratio docet minutissima etiam corpuscula infinite dividi;
cum tamen ad eas tenuitates vel minutias perventum
fuerit, quas visas meminimus, exiliores minutioresque
phantasias jam non possumus intueri,
quamvis ratio non desinat persequi ac dividere. Ita
nulla corporalia, nisi aut ea quae meminimus, aut ex
iis quae meminimus, cogitamus.
</p>
          </div3>
        </div2>

<div2>
          <head>CAPUT XI.</head>
<div3>
            <head>8.</head>
            <p>
 <hi>Numerus, pondus, mensura.</hi> Sed
quia numerose cogitari possunt quae singillatim sunt
impressa memoriae, videtur ad memoriam mensura,
ad visionem vero numerus pertinere. Quia licet innumerabilis
sit multiplicitas talium visionum, singulis
tamen in memoria praescriptus est intransgressibilis
modus. Mensura igitur in memoria, in visionibus numerus
apparet: sicut in ipsis corporibus visibilibus
mensura quaedam est, cui numerosissime coaptatur
sensus videntium, et ex uno visibili multorum cernentium
formatur aspectus: ita ut etiam unus propter
duorum oculorum numerum plerumque unam
rem geminata specie videat, sicut supra docuimus.
In his ergo rebus unde visiones exprimuntur, quaedam
mensura est: in ipsis autem visionibus, numerus.
Voluntas vero quae ista conjungit et ordinat, et quadam
unitate copulat, nec sentiendi aut cogitandi appetitum
nisi in his rebus unde visiones formantur,
acquiescens collocat, ponderi similis est. Quapropter
haec tria, mensuram, numerum, pondus, etiam in caeteris
omnibus rebus animadvertenda praelibaverim.
Nunc interim voluntatem copulatricem rei visibilis
atque visionis quasi parentis et prolis, sive in sentiendo,
sive in cogitando, nec parentem nec prolem
dici posse, quomodo valui et quibus valui demonstravi.
Unde tempus admonet, hanc eamdem trinitatem
in interiore homine requirere, atque ab isto de
quo tamdiu locutus sum animali atque carnali, qui
exterior dicitur, introrsus tendere. Ubi speramus invenire
nos posse secundum trinitatem imaginem Dei,
conatus nostros illo ipso adjuvante, quem omnia, sicut
res ipsae indicant, ita etiam sancta Scriptura in mensura
et numero et pondere disposuisse testatur <note>(Sap. XI, 21)</note>.
</p>
          </div3>
        </div2>
      </div1>

<div1>
        <head> <hi>LIBER DUODECIMUS.</hi> In quo praemissa distinctione sapientiae a scientia, in ea quae proprie scientia nuncupatur, quaeve inferior est, prius quaedam sui generis trinitas ostenditur: quae licet ad interiorem hominem jam pertineat, nondum tamen imago Dei vel appellanda vel putanda.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Homo exterior et interior qualis.</hi> 
<pb n="0997"/>Age nunc, videamus ubi sit quasi quoddam hominis
exterioris interiorisque confinium. Quidquid enim
habemus in animo commune cum pecore, recte adhuc
dicitur ad exteriorem hominem pertinere. Non enim
solum corpus homo exterior deputabitur, sed adjuncta
quadam vita sua, qua compages corporis et omnes
sensus vigent, quibus instructus est ad exteriora sentienda:
quorum sensorum imagines infixae in memoria,
<pb n="0998"/>
cum recordando revisuntur, res adhuc agitur ad
exteriorem hominem pertinens. Atque in his omnibus
non distamus a pecore, nisi quod figura corporis non
proni, sed erecti sumus. Qua in re admonemur ab
eo qui nos fecit, ne meliore nostri parte, id est animo,
similes pecoribus simus, a quibus corporis erectione
distamus. Non ut in ea quae sublimia sunt in corporibus
animum projiciamus; nam vel in talibus quietem
voluntatis appetere, prosternere est animum. Sed
<pb n="0999"/>
sicut corpus ad ea quae sunt excelsa corporum, id
est, ad coelestia naturaliter erectum est; sic animus,
qui substantia spiritualis est, ad ea quae sunt in spiritualibus
excelsa erigendus est, non elatione superbiae,
sed pietate justitiae.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Aeternas rationes in corporalibus
homo solus animantium percipit.</hi> Possunt autem et pecora
et sentire per corporis sensus extrinsecus corporalia,
et ea memoriae fixa reminisci, atque in eis
appetere conducibilia, fugere incommoda: verum ea
notare, ac non solum naturaliter rapta, sed etiam de
industria memoriae commendata retinere, et in oblivionem
jamjamque labentia recordando atque cogitando
rursus imprimere; ut quemadmodum ex eo
quod gerit memoria cogitatio formatur, sic et hoc
ipsum quod in memoria est cogitatione firmetur: fictas
etiam visiones, hinc atque inde recordata quaelibet
sumendo et quasi assuendo, componere, inspicere,
quemadmodum in hoc rerum genere quae verisimilia
sunt discernantur a veris, non spiritualibus,
sed ipsis corporalibus: haec atque hujusmodi quamvis
in sensibilibus, atque in eis quae inde animus per
sensum corporis traxit agantur atque versentur, non
sunt tamen rationis expertia, nec hominibus pecoribusque
communia. Sed sublimioris rationis est judicare
de istis corporalibus secundum rationes incorporales
et sempiternas: quae nisi supra mentem humanam
essent, incommutabiles profecto non essent;
atque his nisi subjungeretur aliquid nostrum, non
secundum eas possemus judicare de corporalibus. Judicamus
autem de corporalibus ex ratione dimensionum
atque figurarum, quam incommutabiliter manere
mens novit.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Ratio superior quae ad contemplationem,
et interior quae ad actionem pertinet, in mente
una.</hi> Illud vero nostrum quod in actione corporalium
atque temporalium tractandorum ita versatur, ut non
sit nobis commune cum pecore, rationale quidem est,
sed ex illa rationali nostrae mentis substantia, qua
subhaeremus intelligibili atque incommutabili veritati,
tanquam ductum et inferioribus tractandis gubernandisque
deputatum est. Sicut enim in omnibus
pecoribus non inventum est viro adjutorium simile
illi, nisi detractum de illo in conjugium formaretur;
ita menti nostrae qua supernam et internam consulimus
veritatem, nullum est ad usum rerum corporalium,
quantum naturae hominis satis est, simile adjutorium
ex animae partibus quas communes cum pecoribus
habemus. Et ideo quiddam rationale nostrum,
non ad unitatis divortium separatum, sed in auxilium
societatis quasi derivatum, in sui operis dispertitur
officium. Et sicut una caro est duorum in
masculo et femina, sic intellectum nostrum et actionem,
vel consilium et exsecutionem, vel rationem
et appetitum rationalem, vel si quo alio modo significantius
dici possunt, una mentis natura complectitur:
ut quemadmodum de illis dictum est, <hi>Erunt duo
<pb n="1000"/>
in carne una <note>(Gen. II, 24)</note>
            </hi>; sic de his dici possit, Duo
in mente una.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Trinitas et imago Dei in ea sola
parte mentis quae pertinet ad contemplationem aeternorum.</hi> 
Cum igitur disserimus de natura mentis humanae,
de una quadam re disserimus, nec eam in haec
duo quae commemoravi, nisi per officia geminamus.
Itaque cum in ea quaerimus trinitatem, in tota quaerimus,
non separantes actionem rationalem in temporalibus
a contemplatione aeternorum, ut tertium
aliquid jam quaeramus quo trinitas impleatur. Sed in
tota natura mentis ita trinitatem reperiri opus est, ut
si desit actio temporalium, cui operi necessarium
sit adjutorium, propter quod ad haec inferiora administranda
derivetur aliquid mentis, in una nusquam
dispertita mente trinitas inveniatur: et facta
jam ista distributione, in eo solo quod ad contemplationem
pertinet aeternorum, non solum trinitas, sed
etiam imago Dei; in hoc autem quod derivatum est
in actione temporalium, etiamsi trinitas possit, non
tamen imago Dei possit inveniri.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Opinio fingens imaginem Trinitatis
in conjugio masculi et feminae ac eorum prole.</hi> 
Proinde non mihi videntur probabilem afferre sententiam,
qui sic arbitrantur trinitatem imaginis Dei
in tribus personis, quod attinet ad humanam naturam,
posse reperiri, ut in conjugio masculi et feminae
atque in eorum prole compleatur: quod quasi
vir ipse Patris personam intimet; Filii vero, quod de
illo ita processit ut nasceretur; atque ita tertiam
personam velut Spiritus dicunt esse mulierem, quae
ita de viro processit, ut non ipsa esset filius aut
filia <note>(Gen. II, 22)</note>, quamvis ea concipiente proles nasceretur.
Dixit enim Dominus de Spiritu Sancto,
quod a Patre procedat <note>(Joan. XV, 26)</note>, et tamen Filius
non est. In hujus igitur opinionis errore, hoc
solum probabiliter affertur, quod in origine factae
feminae, secundum sanctae Scripturae fidem satis
ostenditur, non omne quod de aliqua persona ita
existit, ut personam alteram faciat, filium posse dici;
quandoquidem de viri persona exstitit persona mulieris,
nec tamen ejus filia dicta est. Caetera sane ita
sunt absurda, imo vero ita falsa, ut facillime redarguantur.
Omitto enim quale sit, Spiritum sanctum
matrem Filii Dei putare et conjugem Patris: fortassis
quippe respondeatur haec in carnalibus habere offensionem,
dum corporei conceptus partusque cogitantur.
Quanquam et haec ipsa castissime cogitent, quibus
mundis omnia munda sunt: immundis autem et
infidelibus, quorum polluta sunt et mens et conscientia,
ita nihil est mundum <note>(Tit. I, 15)</note>, ut quosdam
eorum etiam de virgine secundum carnem natus
Christus offendat. Sed tamen in spiritualibus illis
summis, ubi non est aliquid violabile aut corruptibile,
nec natum ex tempore, nec ex informi formatum,
si qua dicuntur talia, ad quorum similitudinem
etiam ista inferioris creaturae genera, quamvis longe
remotissime facta sunt, non debent cujusquam sobriam
<pb n="1001"/>
perturbare prudentiam, ne cum vanum devitat
horrorem, in perniciosum incurrat errorem. Assuescat
in corporalibus ita spiritualium reperire vestigia,
ut cum inde sursum versus duce ratione ascendere
coeperit, ut ad ipsam incommutabilem veritatem per
quam sunt facta ista perveniat, non secum ad summa
pertrahat quod contemnit in infimis. Nec enim erubuit
quidam, uxorem sibi eligere sapientiam, quia
nomen uxoris in prole gignenda corruptibilem concubitum
ingerit cogitanti: aut vero ipsa sapientia
sexu femina est, quia feminini generis vocabulo et
in graeca et in latina lingua enuntiatur.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Cur illa opinio respuenda.</hi> Non
ergo propterea respuimus istam sententiam, quia timemus
sanctam et inviolabilem atque incommutabilem
charitatem, tanquam conjugem Dei Patris, de
illo existentem, sed non sicut prolem ad gignendum
Verbum per quod facta sunt omnia cogitare: sed
quia eam falsam divina Scriptura evidenter ostendit.
Dixit enim Deus, <hi>Faciamus hominem ad imaginem et
similitudinem nostram:</hi> paulo post autem dictum est, <hi>Et fecit Deus hominem ad imaginem Dei 
 <note>(Gen. I, 26,
27)</note>
            </hi>. <hi>Nostram</hi> certe, quia pluralis est numerus, non
recte diceretur, si homo ad unius personae imaginem
fieret, sive Patris, sive Filii, sive Spiritus sancti:
sed quia fiebat ad imaginem Trinitatis, propterea
dictum est, <hi>ad imaginem nostram.</hi> Rursus autem ne in
Trinitate credendos arbitraremur tres deos, cum
sit eadem Trinitas unus Deus, <hi>Et fecit,</hi> inquit, <hi>Deus
hominem ad imaginem Dei:</hi> pro eo ac si diceret, Ad
imaginem suam.</p>
          </div3>
<div3>
            <head>7.</head>
            <p>
 Sunt enim tales usitatae in Litteris illis locutiones,
quas nonnulli etiamsi catholicam fidem asserunt,
non tamen diligenter advertunt, ut putent ita
dictum, <hi>Fecit Deus ad imaginem Dei;</hi> quasi diceretur,
Fecit Pater ad imaginem Filii: sic volentes asserere
in Scripturis sanctis Deum dictum etiam Filium,
quasi desint alia verissima et manifestissima
documenta, ubi non solum Deus, sed etiam verus
Deus dictus est Filius. In hoc enim testimonio dum
aliud solvere intendunt, sic se implicant, ut expedire
non possint. Si enim Pater fecit ad imaginem Filii,
ita ut non sit homo imago Patris, sed Filii, dissimilis
est Patri Filius. Si autem pia fides docet, sicuti docet,
Filium esse ad aequalitatem essentiae similem
Patri, quod ad similitudinem Filii factum est, necesse
est etiam ad similitudinem Patris factum sit.
Deinde, si hominem Pater non ad suam, sed ad Filii
fecit imaginem, cur non ait, <hi>Faciamus hominem ad
imaginem et similitudinem</hi> tuam, sed ait, <hi>nostram;</hi> nisi
quia Trinitatis imago fiebat in homine, ut hoc modo
esset homo imago unius veri Dei, quia ipsa Trinitas
unus verus Deus est? Locutiones autem sunt innumerabiles
tales in Scripturis, sed has protulisse suffecerit.
Est in Psalmis ita dictum, <hi>Domini est salus,
et super populum tuum benedictio tua <note>(Psal. III, 9)</note>
            </hi>:
quasi alteri dictum sit, non ei de quo dixerat, <hi>Domini
<pb n="1002"/>
est salus.</hi> Et iterum, <hi>A te,</hi> inquit, <hi>eruar a tentatione,
et in Deo meo sperans transgrediar murum <note>(Psal.
XVII, 30)</note>
            </hi>: quasi alteri dixerit, <hi>A te eruar a tentatione.</hi> 
Et iterum, <hi>Populi sub te cadent in corde inimicorum
regis <note>(Psal. XLIV, 6)</note>
            </hi>: ac si diceret, In corde inimicorum
tuorum. Ei quippe regi dixerat, id est, Domino
nostro Jesu Christo, <hi>Populi sub te cadent;</hi> quem regem
intelligi voluit, cum diceret, <hi>in corde inimicorum
regis.</hi> Rarius ista in Novi Testamenti litteris inveniuntur.
Sed tamen ad Romanos Apostolus, <hi>De Filio
suo,</hi> inquit, <hi>qui factus est ei ex semine David secundum
carnem, qui praedestinatus est Filius Dei in virtute secundum
Spiritum sanctificationis ex resurrectione mortuorum
Jesu Christi Domini nostri <note>(Rom. I, 3, 4)</note>
            </hi>:
tanquam de alio supra diceret. Quid est enim Filius
Dei praedestinatus ex resurrectione mortuorum Jesu
Christi, nisi ejusdem Jesu Christi qui praedestinatus
est Filius Dei in virtute? Ergo quomodo hic cum audivimus, <hi>Filius Dei in virtute Jesu Christi,</hi> 
 aut, <hi>Filius
Dei secundum Spiritum sanctificationis Jesu Christi,</hi> 
aut, <hi>Filius Dei ex resurrectione mortuorum Jesu Christi;</hi> 
cum dici potuisset usitate, In virtute sua, aut,
Secundum Spiritum sanctificationis suae, aut, Ex resurrectione
mortuorum ejus, vel mortuorum suorum;
non cogimur intelligere aliam personam, sed unam
eamdemque, scilicet Filii Dei Domini nostri Jesu
Christi. Ita cum audimus, <hi>Fecit Deus hominem ad
imaginem Dei:</hi> quamvis posset usitatius dici, Ad imaginem
suam; non tamen cogimur aliam personam
intelligere in Trinitate, sed ipsam unam eamdemque
Trinitatem, qui est unus Deus, et ad cujus imaginem
factus est homo.</p>
          </div3>
<div3>
            <head>8.</head>
            <p>
 Quae cum ita sint, si eamdem Trinitatis imaginem,
non in uno, sed in tribus hominibus acceperimus,
patre et matre et filio, non erat ergo ad imaginem Dei
factus homo antequam uxor ei fieret, et antequam
filium propagarent; quia nondum erat trinitas. An
dicit aliquis: Jam trinitas erat, quia etsi nondum
forma propria, jam tamen originali natura et mulier
erat in latere viri et filius in lumbis patris? Cur ergo,
cum Scriptura dixisset, <hi>Fecit Deus hominem ad imaginem
Dei;</hi> contexuit dicens, <hi>Fecit Deus eum; masculum
et feminam fecit eos, et benedixit eos <note>(Gen. I, 27,
28)</note>
            </hi>? Vel si ita distinguendum est, <hi>Et fecit Deus hominem;</hi> 
ut deinde inferatur, <hi>ad imaginem Dei fecit illum;</hi> 
et tertia subjunctio sit, <hi>masculum et feminam fecit eos.</hi> 
Quidam enim timuerunt dicere, Fecit eum masculum
et feminam, ne quasi monstruosum aliquid intelligeretur,
sicuti sunt quos hermaphroditos vocant: cum
etiam sic non mendaciter possit intelligi utrumque in
numero singulari, propter id quod dictum est, <hi>Duo in
carne una.</hi> Cur ergo, ut dicere coeperam, in natura
hominis ad imaginem Dei facta, praeter masculum et
feminam non commemorat Scriptura? Ad implendam
quippe imaginem Trinitatis debuit addere et filium,
quamvis adhuc in lumbis patris constitutum, sicut
<pb n="1003"/>
mulier erat in latere. An forte jam facta erat et mulier;
et Scriptura brevi complexione constrinxerat,
quod postea quemadmodum sit factum, diligentius
explicaret; et propterea filius commemorari non potuit,
quia nondum erat natus? quasi et hoc non poterat
ea brevitate complecti Spiritus sanctus, suo
loco postea natum filium narraturus, sicut mulierem
de viri latere assumptam suo postmodum loco narravit <note>(Gen. II, 24, 22)</note>,
et tamen hic eam nominare
non praetermisit.
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Homo imago Dei, quomodo.
Annon et mulier imago Dei. Dictum Apostoli, quod vir
imago Dei sit, mulier autem gloria viri, quomodo figurate
ac mystice intelligendum.</hi> Non itaque ita debemus
intelligere hominem factum ad imaginem summae
Trinitatis, hoc est ad imaginem Dei, ut eadem imago
in tribus intelligatur hominibus: praesertim cum
Apostolus virum dicat esse imaginem Dei, et propterea
velamentum ei capitis demat, quod mulieri
adhibendum monet, ita loquens: <hi>Vir quidem non
debet velare caput, cum sit imago et gloria Dei. Mulier
autem gloria viri est.</hi> Quid ergo dicemus ad haec? Si
pro sua persona mulier adimplet imaginem Trinitatis,
cur ea detracta de latere viri adhuc ille imago
dicitur? Aut si et una persona hominis ex tribus potest
dici imago Dei, sicut in ipsa summa Trinitate, et
unaquaeque persona Deus est, cur et mulier non est
imago Dei? Nam et propterea caput velare praecipitur,
quod ille quia imago Dei est prohibetur <note>(I Cor.
XI, 7, 5)</note>.</p>
          </div3>
<div3>
            <head>10.</head>
            <p>
 Sed videndum est quomodo non sit contrarium
quod dicit Apostolus, non mulierem, sed virum esse
imaginem Dei, huic quod scriptum est in Genesi, <hi>Fecit Deus hominem, ad imaginem Dei fecit eum; masculum
et feminam fecit eos, et benedixit eos.</hi> 
 Ad imaginem
Dei quippe naturam ipsam humanam factam
dicit, quae sexu utroque completur, nec ab intelligenda
imagine Dei separat feminam. Dicto enim quod
fecit Deus hominem ad imaginem Dei, <hi>Fecit eum,</hi> 
inquit, <hi>masculum et feminam:</hi> vel certe alia distinctione, <hi>masculum et feminam fecit eos.</hi> 
 Quomodo ergo
per Apostolum audivimus virum esse imaginem Dei,
unde caput velare prohibetur, mulierem autem non,
et ideo ipsa hoc facere jubetur? nisi, credo, illud
quod jam dixi, cum de natura humanae mentis agerem,
mulierem cum viro suo esse imaginem Dei, ut
una imago sit tota illa substantia: cum autem ad
adjutorium distribuitur, quod ad eam ipsam solam
attinet, non est imago Dei; quod autem ad virum
solum attinet, imago Dei est, tam plena atque integra,
quam in unum conjuncta muliere. Sicut de natura
humanae mentis diximus, quia et si tota contempletur
veritatem, imago Dei est; et cum ex ea
distribuitur aliquid, et quadam intentione derivatur
ad actionem rerum temporalium, nihilominus ex
qua parte conspectam consulit veritatem, imago Dei
est; ex qua vero intenditur in agenda inferiora, non
<pb n="1004"/>
est imago Dei. Et quoniam quantumcumque se extenderit
in id quod aeternum est, tanto magis inde
formatur ad imaginem Dei, et propterea non est cohibenda,
ut se inde contineat ac temperet; ideo vir
non debet velare caput. Quia vero illi rationali actioni
quae in rebus corporalibus temporalibusque
versatur, periculosa est nimia in inferiora progressio;
debet habere potestatem super caput, quod indicat
velamentum quo significatur esse cohibenda. Grata
est enim sanctis Angelis sacrata et pia significatio.
Nam Deus non ad tempus videt, nec aliquid novi fit
in ejus visione atque scientia, cum aliquid temporaliter
ac transitorie geritur, sicut inde afficiuntur sensus
vel carnales animalium et hominum, vel etiam
coelestes Angelorum.</p>
          </div3>
<div3>
            <head>11.</head>
            <p>
 In isto quippe manifesto sexu masculi et feminae
apostolus Paulus occultioris cujusdam rei figurasse
mysterium, vel hinc intelligi potest, quod cum
alio loco dicat, veram viduam esse desolatam, sine
filiis et nepotibus, et tamen eam sperare debere in
Dominum, et persistere in orationibus nocte et die <note>(I Tim. V, 5)</note>,
hic indicat mulierem seductam in praevaricatione
factam, salvam fieri per filiorum generationem:
et addidit, <hi>si permanserint in fide, et dilectione,
et sanctificatione cum sobrietate <note>(Id. II, 15)</note>
            </hi>.
Quasi vero possit obesse bonae viduae, si vel filios non
habuerit, vel ii quos habuerit, in bonis operibus permanere
noluerint. Sed quia ea quae dicuntur opera
bona, tanquam filii sunt vitae nostrae, secundum
quam quaeritur cujus vitae sit quisque, id est, quomodo
agat haec temporalia, quam vitam Graeci non <foreign xml:lang="greek">ζωήν,</foreign>
 sed <foreign xml:lang="greek">βίον</foreign> vocant; et haec opera bona maxime in
officiis misericordiae frequentari solent; opera vero
misericordiae nihil prosunt, sive Paganis, sive Judaeis
qui Christo non credunt, sive quibuscumque haereticis
vel schismaticis ubi fides et dilectio et sobria
sanctificatio non invenitur: manifestum est quid
Apostolus significare voluerit; ideo figurate ac mystice,
quia de velando mulieris capite loquebatur,
quod nisi ad aliquod secretum sacramenti referatur,
inane remanebit.</p>
          </div3>
<div3>
            <head>12.</head>
            <p>
 Sicut enim non solum veracissima ratio, sed
etiam ipsius Apostoli declarat auctoritas, non secundum
formam corporis homo factus est ad imaginem
Dei, sed secundum rationalem mentem. Cogitatio
quippe turpiter vana est, quae opinatur Deum membrorum
corporalium lineamentis circumscribi atque
finiri. Porro autem nonne idem beatus apostolus dicit, <hi>Renovamini spiritu mentis vestrae, et induite novum
hominem, eum qui secundum Deum creatus est 
 <note>(Ephes.
IV, 23, 24)</note>
            </hi>; et alibi apertius, <hi>Exuentes vos,</hi> inquit, <hi>veterem hominem cum actibus ejus, induite novum qui
renovatur in agnitionem Dei secundum imaginem ejus
qui creavit eum 
 <note>(Coloss. III, 9, 10)</note>
            </hi>? Si ergo spiritu
mentis nostrae renovamur, et ipse est novus homo
qui renovatur in agnitionem Dei secundum imaginem
ejus qui creavit eum; nulli dubium est, non secundum
corpus, neque secundum quamlibet animi partem,
sed secundum rationalem mentem, ubi potest
<pb n="1005"/>
esse agnitio Dei, hominem factum ad imaginem ejus
qui creavit eum. Secundum hanc autem renovationem
efficimur etiam filii Dei per baptismum Christi,
et induentes novum hominem, Christum utique induimus
per fidem. Quis est ergo qui ab hoc consortio feminas
alienet, cum sint nobiscum gratiae cohaeredes;
et alio loco idem apostolus dicat, <hi>Omnes enim filii
Dei estis per fidem in Christo Jesu. Quicumque enim
in Christo baptizati estis, Christum induistis. Non est
Judaeus neque Graecus, non est servus neque liber, non
est masculus neque femina: omnes enim vos unum estis
in Christo Jesu <note>(Galat. III, 26-28)</note>
            </hi>? Numquidnam igitur
fideles feminae sexum corporis amiserunt? Sed quia
ibi renovantur ad imaginem Dei, ubi sexus nullus
est, ibi factus est homo ad imaginem Dei, ubi sexus
nullus est, hoc est in spiritu mentis suae. Cur ergo vir
propterea non debet caput velare, quia imago est et
gloria Dei; mulier autem debet, quia gloria viri est,
quasi mulier non renovetur spiritu mentis suae, qui
renovatur in agnitionem Dei secundum imaginem ejus
qui creavit illum? Sed quia sexu corporis distat a viro,
rite potuit in ejus corporali velamento figurari
pars illa rationis, quae ad temporalia gubernanda deflectitur;
ut non maneat imago Dei, nisi ex qua parte
mens hominis aeternis rationibus conspiciendis vel
consulendis adhaerescit, quam non solum masculos,
sed etiam feminas habere manifestum est.
</p>
          </div3>
        </div2>

<div2>
          <head>CAPUT VIII.</head>
<div3>
            <head>13.</head>
            <p>
 <hi>Deflexus ab imagine Dei.</hi> Ergo
in eorum mentibus communis natura cognoscitur; in
eorum vero corporibus ipsius unius mentis distributio
figuratur. Ascendentibus itaque introrsus quibusdam
gradibus considerationis per animae partes,
unde incipit aliquid occurrere, quod non sit nobis
commune cum bestiis, inde incipit ratio, ubi homo
interior jam possit agnosci. Qui etiam ipse si per illam
rationem cui temporalium rerum administratio delegata
est, immoderato progressu nimis in exteriora
prolabitur, consentiente sibi capite suo, id est, non
eam cohibente atque refrenante illa quae in specula
consilii praesidet quasi virili portione, inveteratur inter
inimicos suos <note>(Psal. VI, 8)</note> virtutis invidos daemones
cum suo principe diabolo: aeternorumque illa
visio ab ipso etiam capite cum conjuge vetitum manducante
subtrahitur, ut lumen oculorum ejus non
sit cum illo <note>(Psal. XXXVII, 11)</note>; ac sic ab illa illustratione
veritatis ambo nudati, atque apertis oculis
conscientiae ad videndum quam inhonesti atque indecori
remanserint, tanquam folia dulcium fructuum,
sed sine ipsis fructibus, ita sine fructu boni operis
bona verba contexunt, ut male viventes quasi bene
loquendo contegant turpitudinem suam <note>(Gen. III)</note>.
</p>
          </div3>
        </div2>

<div2>
          <head>CAPUT IX.</head>
<div3>
            <head>14.</head>
            <p>
 <hi>Sequitur de eodem argumento.</hi> Potestatem
quippe suam diligens anima, a communi universo
ad privatam partem prolabitur: et apostatica illa
superbia, quod <hi>initium peccati</hi> dicitur <note>(Eccli. X, 15)</note>,
cum in universitate creaturae Deum rectorem secuta,
legibus ejus optime gubernari potuisset, plus aliquid
<pb n="1006"/>
universo appetens, atque id sua lege gubernare molita,
quia nihil est amplius universitate, in curam partilem
truditur, et sic aliquid amplius concupiscendo
minuitur; unde et avaritia dicitur <hi>radix omnium malorum <note>(I Tim. VI, 10)</note>
            </hi>:
totumque illud ubi aliquid proprium
contra leges, quibus universitas administratur,
agere nititur, per corpus proprium gerit, quod partiliter
possidet; atque ita formis et motibus corporalibus
delectata, quia intus ea secum non habet, cum eorum
imaginibus, quas memoriae fixit, involvitur, et phantastica
fornicatione turpiter inquinatur, omnia officia
sua ad eos fines referens, quibus curiose corporalia ac
temporalia per corporis sensus quaerit, aut tumido fastu
aliis animis corporeis sensibus deditis esse affectat excelsior,
aut coenoso gurgite carnalis voluptatis immergitur.
</p>
          </div3>
        </div2>

<div2>
          <head>CAPUT X.</head>
<div3>
            <head>15.</head>
            <p>
 <hi>Gradus ad turpissima.</hi> Cum ergo
bona voluntate ad interiora et superiora percipienda,
quae non privatim, sed communiter ab omnibus qui
talia diligunt, sine ulla angustia vel invidia casto possidentur
amplexu, vel sibi vel aliis consulit; et si fallatur
in aliquo per ignorantiam temporalium, quia et
hoc temporaliter gerit, et modum agendi non teneat
quem debebat, humana tentatio est. Et magnum est
hanc vitam sic degere, quam velut viam redeuntes
carpimus, ut tentatio nos non apprehendat nisi humana <note>(I Cor. X, 13)</note>.
Hoc enim peccatum extra corpus
est, nec fornicationi deputatur, et propterea facillime
ignoscitur. Cum vero propter adipiscenda ea
quae per corpus sentiuntur, propter experiendi vel
excellendi vel contrectandi cupiditatem, ut in his finem
boni sui ponat, aliquid agit, quidquid agit, turpiter
agit; et fornicatur in corpus proprium peccans <note>(Id. VI, 18)</note>,
et corporearum rerum fallacia simulacra
introrsus rapiens et vana meditatione componens,
ut ei nec divinum aliquid nisi tale, videatur,
privatim avara fetatur erroribus, et privatim prodiga
inanitur viribus. Nec ad tam turpem et miserabilem
fornicationem simul ab exordio prosiliret: sed,
sicut scriptum est, <hi>Qui modica spernit, paulatim decidet <note>(Eccli. XIX, 1)</note>
            </hi>.
</p>
          </div3>
        </div2>

<div2>
          <head>CAPUT XI.</head>
<div3>
            <head>16.</head>
            <p>
 <hi>Imago pecudis in homine.</hi> Quomodo
enim coluber non apertis passibus, sed squamarum
minutissimis nisibus repit; sic lubricus deficiendi
motus negligentes minutatim occupat, et incipiens
a perverso appetitu similitudinis Dei, pervenit
ad similitudinem pecorum. Inde est quod nudati stola
prima, pelliceas tunicas mortalitate meruerunt. <note>(Gen. III,
21)</note>. Honor enim hominis verus est imago et similitudo
Dei, quae non custoditur nisi ad ipsum a quo imprimitur.
Tanto magis itaque inhaeretur Deo, quanto minus
diligitur proprium. Cupiditate vero experiendae potestatis
suae, quodam nutu suo ad se ipsum tanquam
ad medium proruit. Ita cum vult esse sicut ille sub
<pb n="1007"/>
nullo, et ab ipsa sui medietate poenaliter ad ima propellitur,
id est, ad ea quibus pecora laetantur: atque
ita cum sit honor ejus similitudo Dei, dedecus autem
ejus similitudo pecoris, <hi>homo in honore positus non
intellexit; comparatus est jumentis insipientibus, et similis
factus est eis <note>(Psal. XLVIII, 13)</note>
            </hi>. Qua igitur
tam longe transiret a summis ad infima, nisi per medium
sui? Cum enim neglecta charitate sapientiae,
quae semper eodem modo manet, concupiscitur scientia
ex mutabilium temporaliumque experimento, infiat,
non aedificat <note>(I Cor. VIII, 1)</note>: ita praegravatus
animus quasi pondere suo a beatitudine expellitur,
et per illud suae medietatis experimentum poena sua
discit, quid intersit inter bonum desertum malumque
commissum, nec redire potest effusis ac perditis viribus,
nisi gratia Conditoris sui ad poenitentiam
vocantis et peccata donantis. Quis enim infelicem
animam liberabit a corpore mortis hujus, nisi gratia
Dei per Jesum Christum Dominum nostrum <note>(Rom.
VII, 24, 25)</note>? De qua gratia suo loco, quantum
ipse praestiterit, disseremus.
</p>
          </div3>
        </div2>

<div2>
          <head>CAPUT XII.</head>
<div3>
            <head>17.</head>
            <p>
 <hi>In interiore homine quoddam
secretum conjugium. Cogitationum delectationes
illicitae.</hi> Nunc de illa parte rationis ad quam pertinet
scientia, id est, cognitio rerum temporalium
atque mutabilium navandis vitae hujus actionibus
necessaria, susceptam considerationem, quantum
Dominus adjuvat, peragamus. Sicut enim in illo
manifesto conjugio duorum hominum qui primi facti
sunt, non manducavit serpens de arbore vetita, sed
tantummodo manducandum persuasit: mulier autem
non manducavit sola, sed viro suo dedit, et simul
manducaverunt; quamvis cum serpente sola locuta,
et ab eo sola seducta sit <note>(Gen. III, 1-6)</note>: ita et in
hoc quod etiam in homine uno geritur et dignoscitur,
occulto quodam secretoque conjugio carnalis, vel, ut
ita dicam, qui in corporis sensus intenditur, sensualis
animae motus, qui nobis pecoribusque communis
est, seclusus est a ratione sapientiae. Sensu quippe
corporis corporalia sentiuntur: aeterna vero et incommutabilia
spiritualia ratione sapientiae intelliguntur.
Rationi autem scientiae appetitus vicinus est:
quandoquidem de ipsis corporalibus quae sensu corporis
sentiuntur, ratiocinatur ea quae scientia dicitur
actionis; si bene, ut eam notitiam referat ad finem
summi boni; si autem male, ut eis fruatur tanquam
bonis talibus in quibus falsa beatitudine conquiescat.
Cum ergo huic intentioni mentis, quae in rebus temporalibus
et corporalibus propter actionis officium ratiocinandi
vivacitate versatur, carnalis ille sensus vel
animalis ingerit quamdam illecebram fruendi se, id
est tanquam bono quodam privato et proprio, non
tanquam publico atque communi quod est incommutabile
bonum, tunc velut serpens alloquitur feminam.
Huic autem illecebrae consentire, de ligno prohibito
manducare est. Sed iste consensus si sola cogitationis
delectatione contentus est, superioris vero auctoritate
consilii ita membra retinentur, ut non exhibeantur
<pb n="1008"/>
iniquitatis arma peccato <note>(Rom. VI, 13)</note>; sic habendum
existimo velut cibum vetitum mulier sola comederit.
Si autem in consensione male utendi rebus
quae per sensum corporis sentiuntur, ita decernitur
quodcumque peccatum, ut si potestas sit, etiam corpore
compleatur; intelligenda est illa mulier dedisse
viro suo secum simul edendum illicitum cibum. Neque
enim potest peccatum non solum cogitandum suaviter,
verum etiam efficaciter perpetrandum mente decerni,
nisi et illa mentis intentio, penes quam summa
potestas est membra in opus movendi, vel ab opere
cohibendi, malae actioni cedat et serviat.</p>
          </div3>
<div3>
            <head>18.</head>
            <p>
 Nec sane, cum sola cogitatione mens oblectatur
illicitis, non quidem decernens esse facienda, tenens
tamen et volvens libenter quae statim ut attigerunt
animum respui debuerunt, negandum est esse
peccatum, sed longe minus quam si et opere statuatur
implendum. Et ideo de talibus quoque cogitationibus
venia petenda est, pectusque percutiendum, atque
dicendum, <hi>Dimitte nobis debita nostra:</hi> faciendumque
quod sequitur, atque in oratione jungendum, <hi>sicut
et nos dimittimus debitoribus nostris <note>(Matth. VI, 12)</note>
            </hi>.
Neque enim sicut in illis duobus primis hominibus
personam suam quisque portabat, et ideo si sola mulier
cibum edisset illicitum, sola utique mortis supplicio
plecteretur; ita dici potest in homine uno,
si delectationibus illicitis, a quibus se continuo deberet
avertere cogitatio, libenter sola pascatur, nec
facienda decernantur mala, sed tantum suaviter in
recordatione teneantur, quasi mulierem sine viro
posse damnari: absit hoc credere. Haec quippe una
persona est, unus homo est, totusque damnabitur,
nisi haec quae sine voluntate operandi, sed tamen cum
voluntate animum talibus oblectandi, solius cogitationis
sentiuntur esse peccata per Mediatoris gratiam
remittantur.</p>
          </div3>
<div3>
            <head>19.</head>
            <p>
 Haec itaque disputatio qua in mente uniuscujusque
hominis quaesivimus quoddam rationale conjugium
contemplationis et actionis, officiis per quaedam
singula distributis, tamen in utroque mentis
unitate servata, salva illius veritatis historia, quam
de duobus primis hominibus, viro scilicet ejusque
muliere, de quibus propagatum est genus humanum,
divina tradit auctoritas, ad hoc tantummodo audienda
est, ut intelligatur Apostolus imaginem Dei viro tantum
tribuendo, non etiam feminae, quamvis in diverso
sexu duorum hominum, aliquid tamen significare
voluisse quod in uno homine quaereretur.
</p>
          </div3>
        </div2>

<div2>
          <head>CAPUT XIII.</head>
<div3>
            <head>20.</head>
            <p>
 <hi>Opinio eorum qui viro mentem,
muliere sensum corporis significari senserunt.</hi> Nec me
fugit, quosdam qui fuerunt ante nos egregii defensores
catholicae fidei et divini eloquii tractatores, cum
in homine uno, cujus universam animam bonam
quemdam paradisum esse senserunt, duo ista requirerent,
virum mentem, mulierem vero dixisse corporis
sensum. Et secundum hanc distributionem qua
vir ponitur mens, sensus vero corporis mulier, videntur
<pb n="1009"/>
apte omnia convenire, si considerata tractentur:
nisi quod in omnibus bestiis et volatilibus scriptum
est non esse inventum viro adjutorium simile
illi, et tunc est ei mulier facta de latere <note>(Gen. II, 20-22)</note>.
Propter quod ego non putavi pro muliere sensum
corporis esse ponendum, quem videmus nobis
et bestiis esse communem; sed aliquid volui quod
bestiae non haberent: sensumque corporis magis pro
serpente intelligendum existimavi, qui legitur sapientior
omnibus pecoribus terrae <note>(Id. III, 1)</note>. In eis
quippe naturalibus bonis, quae nobis et irrationabilibus
animantibus videmus esse communia, vivacitate
quadam sensus excellit: non ille de quo scriptum est
in Epistola quae est ad Hebraeos, ubi legitur, <hi>perfectorum</hi> 
esse solidum cibum, <hi>qui per habitum exercitatos
habent sensus ad separandum bonum a malo <note>(Hebr. V, 14)</note>
            </hi>;
illi quippe sensus naturae rationalis
sunt ad intelligentiam pertinentes: sed iste sensus
quinquepartitus in corpore, per quem non solum a
nobis, verum etiam a bestiis corporalis species motusque
sentitur.</p>
          </div3>
<div3>
            <head>21.</head>
            <p>
 Sed sive isto, sive illo, sive aliquo alio modo
accipiendum sit, quod Apostolus virum dixit imaginem
et gloriam Dei, mulierem autem gloriam
viri <note>(I Cor. XI, 7)</note>; apparet tamen cum secundum
Deum vivimus, mentem nostram in invisibilia ejus
intentam, ex ejus aeternitate, veritate, charitate,
proficienter debere formari: quiddam vero rationalis
intentionis nostrae, hoc est ejusdem mentis, in
usum mutabilium corporaliumque rerum, sine quo
haec vita non agitur, dirigendum; non ut conformemur
 huic saeculo <note>(Rom. XII, 2)</note>, finem constituendo
in bonis talibus, et in ea detorquendo beatitudinis
appetitum; sed ut quidquid in usu temporalium
rationabiliter facimus, aeternorum adipiscendorum
contemplatione faciamus, per ista transeuntes,
illis inhaerentes.
</p>
          </div3>
        </div2>

<div2>
          <head>CAPUT XIV.</head>
<p> <hi>Inter sapientiam et scientiam quid
distet. Cultus Dei, amor ejus. Quomodo per sapientiam
fiat cognitio intellectualis rerum aeternarum.</hi> Habet
enim et scientia modum suum bonum, si quod in ea
inflat vel inflare assolet, aeternorum charitate vincatur,
quae non inflat, sed, ut scimus, aedificat <note>(I Cor.
VIII, 1)</note>. Sine scientia quippe nec virtutes ipsae, quibus
recte vivitur, possunt haberi, per quas haec vita
misera sic gubernetur, ut ad illam quae vere beata
est, perveniatur aeternam.</p>
<div3>
            <head>22.</head>
            <p>
 Distat tamen ab aeternorum contemplatione
actio qua bene utimur temporalibus rebus, et illa
sapientiae, haec scientiae deputatur. Quamvis enim
et illa quae sapientia est, possit scientia nuncupari,
sicut et Apostolus loquitur, ubi dicit, <hi>Nunc scio ex
parte, tunc autem cognoscam sicut et cognitus sum <note>(Id. XIII, 12)</note>
            </hi>;
quam scientiam profecto contemplationis
Dei vult intelligi, quod sanctorum erit
praemium summum: tamen ubi dicit, <hi>Alii quidem
datur per Spiritum sermo sapientiae, alii sermo
scientiae secundum eumdem Spiritum <note>(Id., XII, 8)</note>
            </hi>;
<pb n="1010"/>
haec utique duo sine dubitatione distinguit, licet non
ibi explicet quid intersit, et unde possit utrumque
dignosci. Verum Scripturarum sanctarum multiplicem
copiam scrutatus, invenio scriptum esse in libro Job,
eodem sancto viro loquente: <hi>Ecce pietas est sapientia;
abstinere autem a malis est scientia <note>(Job XXVIII, 28)</note>
            </hi>.
In hac differentia intelligendum est ad contemplationem
sapientiam, ad actionem scientiam pertinere.
Pietatem quippe hoc loco posuit Dei cultum, quae
graece dicitur <foreign xml:lang="greek">θεοσέβεια.</foreign> Nam hoc verbum habet ista
sententia in codicibus graecis. Et quid est in aeternis
excellentius quam Deus, cujus solius immutabilis est
natura? Et quis cultus ejus, nisi amor ejus, quo
nunc desideramus eum videre, credimusque et speramus
nos esse visuros; et quantum proficimus <hi>videmus
nunc per speculum in aenigmate, tunc autem</hi> in manifestatione?
Hoc est enim quod ait apostolus Paulus, <hi>facie ad faciem 
 <note>(I Cor. XIII, 12)</note>
            </hi>: hoc etiam quod
Joannes, <hi>Dilectissimi, nunc filii Dei sumus, et nondum
apparuit quid erimus; scimus quia cum apparuerit, similes
ei erimus, quoniam videbimus eum sicuti est <note>(I Joan. III, 2)</note>
            </hi>.
De his atque hujusmodi sermo ipse
mihi videtur esse sermo sapientiae. Abstinere autem
a malis, quam Job scientiam dixit esse, rerum procul
dubio temporalium est. Quoniam secundum tempus
in malis sumus, a quibus abstinere debemus, ut
ad illa bona aeterna veniamus. Quamobrem quidquid
prudenter, fortiter, temperanter et juste agimus, ad
eam pertinet scientiam sive disciplinam, qua in evitandis
malis bonisque appetendis actio nostra versatur;
et quidquid propter exempla vel cavenda, vel
imitanda, et propter quarumque rerum quae nostris
accommodata sunt usibus necessaria documenta, historica
cognitione colligimus.</p>
          </div3>
<div3>
            <head>23.</head>
            <p>
 De his ergo sermo cum fit, eum scientiae sermonem
puto, discernendum a sermone sapientiae, ad
quam pertinent ea quae nec fuerunt, nec futura sunt,
sed sunt, et propter eam aeternitatem in qua sunt, et
fuisse et esse et futura esse dicuntur, sine ulla mutabilitate
temporum. Non enim sic fuerunt ut esse
desinerent, aut sic futura sunt quasi nunc non sint:
sed idipsum esse semper habuerunt, semper habitura
sunt. Manent autem, non tanquam in spatiis locorum
fixa veluti corpora: sed in natura incorporali sic intelligibilia
praesto sunt mentis aspectibus, sicut ista
in locis visibilia vel contrectabilia corporis sensibus.
Non autem solum rerum sensibilium in locis positarum
sine spatiis localibus manent intelligibiles incorporalesque
rationes; verum etiam motionum in temporibus
transeuntium sine temporali transitu stant
etiam ipsae utique intelligibiles, non sensibiles. Ad
quas mentis acie pervenire paucorum est; et cum
pervenitur, quantum fieri potest, non in eis manet
ipse perventor, sed veluti acie ipsa reverberata repellitur,
et fit rei non transitoriae transitoria cogitatio.
Quae tamen cogitatio transiens per disciplinas
<pb n="1011"/>
quibus eruditur animus, memoriae commendatur, ut
sit quo redire possit, quae cogitur inde transire:
quamvis si ad memoriam cogitatio non rediret, atque
quod commendaverat ibi inveniret, velut rudis ad hoc
sicut ducta fuerat duceretur, idque inveniret ubi primum
invenerat, in illa scilicet incorporea veritate,
unde rursus quasi descriptum in memoria figeretur.
Neque enim sicut manet, verbi gratia, quadrati corporis
incorporalis et incommutabilis ratio, sic in ea
manet hominis cogitatio; si tamen ad eam sine phantasia
spatii localis potuit pervenire. Aut si alicujus
artificiosi et musici soni per moras temporis transeuntis
numerositas comprehendatur, sine tempore stans
in quodam secreto altoque silentio, tamdiu saltem cogitari
potest quamdiu potest ille cantus audiri: tamen
quod inde rapuerit etsi transiens mentis aspectus, et
quasi glutiens in ventrem ita in memoria reposuerit,
poterit recordando quodam modo ruminare, et
in disciplinam quod sic didicerit trajicere. Quod si
fuerit omnimoda oblivione deletum, rursus doctrina
duce ad id venietur quod penitus exciderat, et sic invenietur
ut erat.
</p>
          </div3>
        </div2>

<div2>
          <head>CAPUT XV.</head>
<div3>
            <head>24.</head>
            <p>
 <hi>Contra reminiscentiam Platonis et
Pythagorae. Samius Pythagoras. De differentia sapientiae
a scientia, et de quaerenda trinitate in scientia temporalium.</hi> 
Unde Plato ille philosophus nobilis persuadere
conatus est vixisse hic animas hominum, et antequam
ista corpora gererent: et hinc esse quod ea quae discuntur,
reminiscuntur potius cognita, quam cognoscuntur
nova. Retulit enim, puerum quemdam nescio quae de
geometrica interrogatum, sic respondisse, tanquam
esset illius peritissimus disciplinae. Gradatim quippe
atque artificiose interrogatus, videbat quod videndum
erat, dicebatque quod viderat. Sed si recordatio haec
esset rerum antea cognitarum, non utique omnes vel
pene omnes, cum illo modo interrogarentur, hoc
possent. Non enim omnes in priore vita geometrae
fuerunt, cum tam rari sint in genere humano, ut vix
possit aliquis inveniri: sed potius credendum est
mentis intellectualis ita conditam esse naturam, ut
rebus intelligibilibus naturali ordine, disponente Conditore,
subjuncta sic ista videat in quadam luce sui
generis incorporea, quemadmodum oculus carnis videt
quae in hac corporea luce circumadjacent, cujus
lucis capax eique congruens est creatus. Non enim
et ipse ideo sine magistro alba et nigra discernit,
quia ista jam noverat antequam in hac carne crearetur.
Denique cur de solis rebus intelligibilibus id
fieri potest, ut bene interrogatus quisque respondeat
quod ad quamque pertinet disciplinam, etiamsi ejus
ignarus est? Cur hoc facere de rebus sensibilibus nullus
potest, nisi quas isto vidit in corpore constitutus,
<pb n="1012"/>
aut eis quae noverant indicantibus credidit, seu litteris
cujusque, seu verbis? Non enim acquiescendum
est eis qui Samium Pythagoram ferunt recordatum
fuisse talia nonnulla quae fuerat expertus, cum hic
alio jam fuisset in corpore: et alios nonnullos narrant
alii, ejusmodi aliquid in suis mentibus passos: quas
falsas fuisse memorias, quales plerumque experimur
in somnis, quando nobis videmur reminisci quasi
egerimus aut viderimus, quod nec egimus omnino
nec vidimus; et eo modo affectas esse illorum mentes
etiam vigilantium, instinctu spirituum malignorum
atque fallacium, quibus curae est de revolutionibus
animarum falsam opinionem ad decipiendos homines
firmare vel serere, ex hoc conjici potest, quia si vere
illa recordarentur quae hic in aliis antea positi corporibus
viderant, multis ac pene omnibus id contingeret:
quandoquidem ut de vivis mortuos, ita de
mortuis vivos, tanquam de vigilantibus dormientes,
et de dormientibus vigilantes, sine cessatione fieri
suspicantur.</p>
          </div3>
<div3>
            <head>25.</head>
            <p>
 Si ergo haec est sapientiae et scientiae recta distinctio,
ut ad sapientiam pertineat aeternarum rerum
cognitio intellectualis; ad scientiam vero, temporalium
rerum cognitio rationalis: quid cui praeponendum
sive postponendum sit, non est difficile
judicare. Si autem alia est adhibenda discretio, qua
dignoscantur haec duo, quae procul dubio distare Apostolus
docet, dicens, <hi>Alii datur quidem per Spiritum
sermo sapientiae, alii sermo scientiae secundum eumdem
Spiritum;</hi> tamen etiam istorum duorum quae nos posuimus
evidentissima differentia est, quod alia sit intellectualis
cognitio aeternarum rerum, alia rationalis
temporalium, et huic illam praeponendam esse ambigit
nemo. Relinquentibus itaque nobis ea quae sunt
exterioris hominis, et ab eis quae communia cum pecoribus
habemus introrsum ascendere cupientibus,
antequam ad cognitionem rerum intelligibilium atque
summarum quae sempiternae sunt veniremus, temporalium
rerum cognitio rationalis occurrit. Etiam in
hac igitur inveniamus, si possumus, aliquam trinitatem,
sicut inveniebamus in sensibus corporis, et in
iis quae per eos in animam vel spiritum nostrum imaginaliter
intraverunt; ut pro corporalibus rebus quas
corporeo foris positas attingimus sensu, intus corporum
similitudines haberemus impressas memoriae,
ex quibus cogitatio formaretur, tertia voluntate
utrumque jungente: sicut formabatur foris acies oculorum,
quam voluntas, ut visio fieret, adhibebat rei
visibili, et utrumque jungebat, etiam illic ipsa se admovens
tertiam. Sed non est hoc coarctandum in
hunc librum, ut in eo qui sequitur, si Deus adjuverit,
convenienter possit inquiri, et quod inventum fuerit
explicari.
</p>
          </div3>
        </div2>
      </div1>

<div1>
        <head> <hi>LIBER TERTIUS DECIMUS.</hi> Prosequitur de scientia, in qua videlicet, etiam ut a sapientia distinguitur, trinitatem quamdam inquirere libro superiore coepit, qua occasione hic fidem christianam commendans, explicat quomodo credentium sit fides una et communis. Tum beatitudinem omnes velle, nec tamen omnium esse fidem qua ad beatitudinem pervenitur. Hanc autem fidem in Christo esse definitam qui in carne resurrexit a mortuis, nec nisi per illum liberari quemquam a diaboli dominatu per remissionem peccatorum: et fuse ostendit diabolum non potentia, sed justitia vinci a Christo debuisse. Tandem hujus verba fidei dum memoriae mandantur, inesse quamdam in animo trinitatem, quia et in memoria sunt verborum soni, etiam quando homo inde non cogitat; et inde formatur acies recordationis ejus, quando de his cogitat; et demum voluntas recordantis atque cogitantis utrumque conjungit.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Sapientiae et scientiae officia
<pb n="1013"/>ex Scripturis discernere aggreditur. Ex Joannis exordio
alia dicta ad sapientiam, alia ad scientiam pertinere.
Quaedam ibi fidei tantum auxilio cognita. Quomodo fidem
quae in nobis est videmus. In eadem Joannis narratione,
alia sunt corporis sensu, alia tantum animi
ratione cognita.</hi> In libro superiore hujus operis duodecimo
satis egimus discernere rationalis mentis officium
in temporalibus rebus, ubi non sola cognitio,
verum et actio nostra versatur, ab excellentiore ejusdem
mentis officio, quod contemplandis aeternis rebus
impenditur, ac sola cognitione finitur. Commodius
autem fieri puto, ut de Scripturis sanctis aliquid
interseram, quo facilius possit utrumque dignosci.</p>
          </div3>
<div3>
            <head>2.</head>
            <p>
 Evangelium suum Joannes evangelista sic exorsus
est: <hi>In principio erat Verbum, et Verbum erat
apud Deum, et Deus erat Verbum: hoc erat in principio
apud Deum. Omnia per ipsum facta sunt, et sine
ipso factum est nihil quod factum est: in ipso vita erat,
et vita erat lux hominum, et lux in tenebris lucet, et
tenebrae eam non comprehenderunt. Fuit homo missus
a Deo, cui nomen erat Joannes: hic venit in testimonium,
ut testimonium perhiberet de lumine, ut omnes
crederent per illum. Non erat ille lux, sed ut testimonium
perhiberet de lumine. Erat lux vera quae illuminat
omnem hominem venientem in hunc mundum. In
mundo erat, et mundus per ipsum factus est, et mundus
eum non cognovit. In propria venit, et sui eum non receperunt.
Quotquot autem receperunt eum, dedit eis
potestatem filios Dei fieri, iis qui credunt in nomine
ejus: qui non ex sanguinibus, neque ex voluntate carnis,
neque ex voluntate viri, sed ex Deo nati sunt.
Et verbum caro factum est, et habitavit in nobis. Et
vidimus gloriam ejus, gloriam quasi Unigeniti a Patre,
plenum gratiae et veritatis <note>(Joan. I, 1-14)</note>
            </hi>. Hoc totum
quod ex Evangelio posui, in praecedentibus suis partibus
habet quod immutabile ac sempiternum est,
cujus contemplatio nos beatos facit: in consequentibus
vero permixta cum temporalibus commemorantur
aeterna. Ac per hoc aliqua ibi ad scientiam pertinent,
aliqua ad sapientiam, sicut in libro duodecimo
nostra praecessit distinctio. Nam, <hi>In principio
erat Verbum, et Verbum erat apud Deum, et Deus
erat Verbum: hoc erat in principio apud Deum. Omnia
per ipsum facta sunt, et sine ipso factum est nihil:
quod factum est in ipso vita erat, et vita erat lux hominum,
et lux in tenebris lucet, et tenebrae eam non
comprehenderunt;</hi> contemplativam vitam requirit, et
<pb n="1014"/>
intellectuali mente cernendum est. Qua in re quanto
magis quisque profecerit, tanto fiet sine dubitatione
sapientior. Sed propter id quod ait, <hi>Lux lucet in tenebris,
et tenebrae eam non comprehenderunt;</hi> fide utique
opus erat, qua crederetur quod non videretur.
Tenebras quippe intelligi voluit, aversa ab hujusmodi
luce eamque minus idonea contueri corda mortalium:
propter quod adjungit et dicit, <hi>Fuit homo missus
a Deo, cui nomen erat Joannes: hic venit in testimonium,
ut testimonium perhiberet de lumine, ut omnes
crederent per illum.</hi> Hoc jam temporaliter gestum est,
et ad scientiam pertinet, quae cognitione historica
continetur. Hominem autem Joannem in phantasia
cogitamus, quae de humanae naturae notitia impressa
est nostrae memoriae. Et hoc eodem modo cogitant,
sive qui ista non credunt, sive qui credunt. Utrisque
enim notum est quid sit homo, cujus exteriorem
partem, id est, corpus per corporis lumina didicerunt:
interiorem vero, id est, animam in se ipsis,
quia et ipsi homines sunt, et per humanam conversationem
cognitam tenent: ut possint cogitare quod
dicitur, <hi>Fuit homo cui nomen erat Joannes:</hi> quia et
nomina sciunt loquendo et audiendo. Quod autem ibi
est, <hi>missus a Deo;</hi> fide tenent qui tenent: et qui fide
non tenent, aut dubitatione ambigunt, aut infidelitate
derident. Utrique tamen, si non sunt ex numero
nimis insipientium, qui dicunt in corde suo, <hi>Non est
Deus <note>(Psal. XIII, 1)</note>
            </hi>, haec audientes verba, utrumque
cogitant, et quid sit Deus, et quid sit mitti a Deo; et
si non sicut res se habent, at certe sicut valent.</p>
          </div3>
<div3>
            <head>3.</head>
            <p>
 Fidem porro ipsam quam videt quisque in corde
suo esse, si credit, vel non esse, si non credit,
aliter novimus: non sicut corpora quae videmus oculis
corporeis, et per ipsorum imagines quas memoria
tenemus, etiam absentia cogitamus; nec sicut ea quae
non vidimus, et ex iis quae vidimus cogitatione utcumque
formamus, et memoriae commendamus, quo
recurramus cum voluerimus, ut illic ea, vel potius
qualescumque imagines eorum quas ibi fiximus, similiter
recordatione cernamus; nec sicut hominem
vivum, cujus animam etiamsi non videmus, ex nostra
conjicimus, et ex motibus corporalibus hominem vivum,
sicut videndo didicimus, intuemur etiam cogitando.
Non sic videtur fides in corde, in quo est,
ab eo cujus est: sed eam tenet certissima scientia,
clamatque conscientia. Cum itaque propterea credere
jubeamur, quia id quod credere jubemur, videre
<pb n="1015"/>
non possumus; ipsam tamen fidem quando
inest in nobis, videmus in nobis: quia et rerum
absentium praesens est fides, et rerum quae foris
sunt intus est fides, et rerum quae non videntur videtur
fides, et ipsa tamen temporaliter fit in cordibus
hominum; et si ex fidelibus, infideles fiunt,
perit ab eis. Aliquando autem et rebus falsis accommodatur
fides: loquimur enim sic, ut dicamus, Habita
est ei fides, et decepit. Qualis fides, si tamen et
ipsa dicenda est fides, non culpabiliter de cordibus
perit, quando eam inventa veritas pellit. Optabiliter
autem rerum verarum in easdem res fides transit.
Non enim dicendum est, Perit, quando ea, quae credebantur,
videntur. Numquid enim adhuc fides dicenda
est, cum definita sit in Epistola ad Hebraeos
fides, dictumque sit eam esse convictionem rerum
quae non videntur <note>(Hebr. XI, 1)</note>?</p>
          </div3>
<div3>
            <head>4.</head>
            <p>
 Deinde quod sequitur, <hi>Hic venit in testimonium,
ut testimonium perhiberet de lumine, ut omnes crederent
per illum;</hi> actio, ut diximus, temporalis est.
Temporaliter enim testimonium perhibetur etiam de
re sempiterna, quod est intelligibile lumen. De quo
ut testimonium perhiberet venit Joannes, qui <hi>non
erat lux, sed ut testimonium perhiberet de lumine.</hi> 
Adjungit enim: <hi>Erat lux vera quae illuminat omnem
hominem venientem in hunc mundum. In mundo erat,
et mundus per ipsum factus est, et mundus eum non
cognovit. In propria venit, et sui eum non receperunt.</hi> 
Haec verba omnia qui latinam linguam sciunt, ex
rebus intelligunt quas noverunt. Quarum aliquae nobis
innotuerunt per corporis sensus, sicut homo, sicut
ipse mundus, cujus tam evidentem magnitudinem
cernimus, sicut eorumdem verborum soni; nam et
auditus sensus est corporis: aliquae autem per animi
rationem, sicut id quod dictum est, <hi>Et sui eum non
receperunt:</hi> intelligitur enim, Non in eum crediderunt,
quod quid sit, nullo corporis sensu, sed animi
ratione cognovimus. Ipsorum etiam verborum, non
sonos, sed significationes, partim per corporis sensum,
partim per animi rationem didicimus. Nec ea
verba nunc primum audivimus: sed quae jam audieramus;
et non solum ipsa, verum etiam quae significarent,
cognita memoria tenebamus, et hic agnovimus.
Hoc enim nomen dissyllabum cum dicitur, <hi>mundus,</hi> 
quoniam sonus est, res utique corporalis per corpus
innotuit, id est, per aurem: sed etiam quod significat
per corpus innotuit, id est, per oculos carnis.
Mundus quippe in quantum notus est, videntibus notus
est. At hoc verbum quatuor syllabarum quod est,
Crediderunt, sono suo, quoniam corpus est, per aurem
carnis illabitur: quod autem significat, nullo corporis
sensu, sed animi ratione cognoscitur. Nisi
enim quid sit, Crediderunt, per animum nossemus,
non intelligeremus quid non fecerint illi de quibus
dictum est, <hi>Et sui eum non receperunt.</hi> Sonus ergo
verbi forinsecus instrepit auribus corporis, et attingit
sensum qui vocatur auditus. Species quoque hominis
et in nobis ipsis nobis nota est, et forinsecus in
<pb n="1016"/>
aliis adest corporis sensibus; oculis, cum videtur;
auribus, cum auditur; tactui, cum tenetur et tangitur:
habet etiam in memoria nostra imaginem suam, incorporalem
quidem, sed corpori similem. Mundi
denique ipsius mirabilis pulchritudo forinsecus praesto
est, et aspectibus nostris, et ei sensui qui dicitur
tactus, si quid ejus attingimus: habet etiam ipse
intus in memoria nostra imaginem suam, ad quam
recurrimus, cum eum vel septi parietibus, vel etiam
in tenebris cogitamus. Sed de his imaginibus rerum
corporalium, incorporalibus quidem, habentibus tamen
similitudines corporum, et ad vitam exterioris
hominis pertinentibus, jam satis in undecimo libro
locuti sumus. Nunc autem agimus de homine interiore,
et ejus scientia, ea quae rerum est temporalium
et mutabilium: in cujus intentionem cum assumitur
aliquid, etiam de rebus ad exteriorem hominem
pertinentibus, ad hoc assumendum est ut aliquid inde
doceatur quod rationalem adjuvet scientiam: ac per
hoc rerum quas communes cum animantibus irrationalibus
habemus, rationalis usus ad interiorem
hominem pertinet; nec recte dici potest cum irrationalibus
animantibus eum nobis esse communem.
</p>
          </div3>
        </div2>

<div2>
          <head>CAPUT II.</head>
<div3>
            <head>5.</head>
            <p>
 <hi>Fides res cordis, non corporis, quomodo
communis et una omnium credentium. Fides credentium
una non secus ac volentium voluntas una.</hi> Fides
vero de qua in hoc libro aliquanto diutius disputare
certa dispositionis nostrae ratione compellimur, quam
qui habent, fideles vocantur, et qui non habent, infideles,
sicut ii qui venientem in propria Dei Filium
non receperunt, quamvis ex auditu in nobis facta sit,
non tamen ad eum sensum corporis pertinet qui appellatur
auditus, quoniam non est sonus; nec ad oculos
hujus carnis, quoniam non est color aut corporis
forma; nec ad eum qui dicitur tactus, quoniam corpulentiae
nihil habet; nec ad ullum omnino sensum
corporis, quoniam cordis est res ista, non corporis;
nec foris est a nobis, sed in intimis nobis; nec eam
quisquam hominum videt in alio, sed unusquisque
in semetipso. Denique potest et simulatione confingi,
et putari esse in quo non est. Suam igitur quisque
fidem apud se ipsum videt: in altero autem credit
esse eam, non videt; et tanto firmius credit, quanto
fructus ejus magis novit, quos operari solet fides per
dilectionem <note>(Galat. V, 6)</note>. Quamobrem omnibus de
quibus Evangelista subjungit et dicit, <hi>Quotquot autem
receperunt eum, dedit eis potestatem filios Dei fieri, iis
qui credunt in nomine ejus, qui non ex sanguinibus,
neque ex voluntate carnis, neque ex voluntate viri, sed
ex Deo nati sunt,</hi> fides ista communis est: non sicut
aliqua corporis forma communis est ad videndum
omnium oculis quibus praesto est; ex ipsa quippe una
omnium cernentium quodam modo informatur aspectus:
sed sicut dici potest omnibus hominibus esse
facies humana communis; nam hoc ita dicitur, ut tamen
singuli suas habeant. Ex una sane doctrina impressam
fidem credentium cordibus singulorum qui
hoc idem credunt verissime dicimus: sed aliud sunt
<pb n="1017"/>
ea quae creduntur, aliud fides qua creduntur. Illa
quippe in rebus sunt quae vel esse vel fuisse vel futurae
esse dicuntur: haec autem in animo credentis est,
ei tantum conspicua cujus est; quamvis sit et in aliis,
non ipsa, sed similis. Non enim numero est una, sed
genere: propter similitudinem tamen et nullam diversitatem
magis unam dicimus esse quam multas.
Nam et duos homines simillimos cum videmus, unam
faciem dicimus et miramur amborum. Facilius itaque
dicitur multas animas fuisse singulas utique singulorum,
de quibus legimus in Actibus Apostolorum quod
eis fuerit anima una <note>(Act. IV, 32)</note>; quam ubi dixit
Apostolus, <hi>Una fides <note>(Ephes. IV, 5)</note>
            </hi>, tot eas audet
quisquam dicere quot fideles. Et tamen qui dicit, <hi>O
mulier, magna est fides tua <note>(Matth. XV, 28)</note>
            </hi>; et alteri, <hi>Modicae fidei, quare dubitasti 
 <note>(Id. XIV, 31)</note>
            </hi>? suam cuique
esse significat. Sed ita dicitur eadem credentium
fides una, quemadmodum eadem volentium voluntas
una: cum et in ipsis qui hoc idem volunt, sua voluntas
sit cuique conspicua, alterius autem lateat,
quamvis idem velit; et si aliquibus signis sese indicet,
creditur potius quam videtur. Unusquisque autem
sui animi conscius non credit utique hanc esse
suam, sed plane pervidet voluntatem.
</p>
          </div3>
        </div2>

<div2>
          <head>CAPUT III.</head>
<div3>
            <head>6.</head>
            <p>
 <hi>Voluntates quaedam eaedem omnium
singulis notae. Ennius poeta.</hi> Est quaedam sane ejusdem
naturae viventis et ratione utentis tanta conspiratio, ut
cum lateat alterum quid alter velit, nonnullae tamen
sint voluntates omnium etiam singulis notae: et cum
quisque homo nesciat quid homo alius unus velit, in
quibusdam rebus possit scire quid omnes velint.
Unde illa cujusdam mimi facetissima praedicatur urbanitas,
qui cum se promisisset in theatro quid in
animo haberent, et quid vellent omnes, aliis ludis
esse dicturum, atque ad diem constitutum ingenti
exspectatione major multitudo conflueret, suspensis
et silentibus omnibus, dixisse perhibetur: Vili vultis
emere, et caro vendere. In quo dicto levissimi
scenici, omnes tamen conscientias invenerunt suas,
eique vera ante oculos omnium constituta, et tamen
improvisa dicenti, admirabili favore plauserunt. Cur
autem tam magna exspectatio facta est illo promittente
omnium voluntatem se esse dicturum, nisi quia
latent hominem aliorum hominum voluntates? Sed
numquid ista latuit istum? Numquid quemquam latet?
Qua tandem causa, nisi quia sunt quaedam quae non
inconvenienter in aliis de se quisque conjiciat, compatiente
vel conspirante vitio seu natura? Sed aliud
est videre voluntatem suam, aliud, quamvis certissima
conjectura, conjicere alienam. Nam conditam Romam
tam certum habeo in rebus humanis quam Constantinopolim,
cum Romam viderim oculis meis, de illa
vero nihil noverim, nisi quod aliis testibus credidi.
Et mimus quidem ille vel se ipsum intuendo, vel alios
quoque experiendo, vili velle emere, et caro vendere,
omnibus id credidit esse commune. Sed quoniam revera
vitium est, potest quisque adipisci ejusmodi justitiam,
vel alicujus alterius vitii quod huic contrarium
est incurrere pestilentiam, qua huic resistat et vincat.
<pb n="1018"/>
Nam scio ipse hominem, cum venalis codex ei
fuisset oblatus, pretiique ejus ignarum et ideo quiddam
exiguum poscentem cerneret venditorem, justum
pretium quod multo amplius erat, nec opinanti dedisse.
Quid, si etiam sit quisquam nequitia tanta possessus,
ut vili vendat quae dimiserunt parentes, et
caro emat quae consumant libidines? Non est, ut opinor,
incredibilis ista luxuries: et si quaerantur tales,
reperiantur, aut etiam non quaesiti fortassis occurrant,
qui nequitia majore quam theatrica, propositioni
vel pronuntiationi theatricae insultent, magno
pretio stupra emendo, parvo autem rura vendendo.
Largitionis etiam gratia novimus quosdam emisse
frumenta carius, et vilius vendidisse suis civibus.
Illud etiam quod vetus poeta dixit Ennius,
</p>
            <l>Omnes mortales sese laudarier optant;</l>
            <p>
profecto et de se ipso et de iis quos expertus fuerat,
conjecit in aliis, et videtur pronuntiasse hominum
omnium voluntates. Denique si et mimus ille dixisset,
Laudari omnes vultis, nemo vestrum vult vituperari;
similiter quod esset omnium voluntatis dixisse videretur.
Sunt tamen qui vitia sua oderint, et in quibus sibi
displicent ipsi, nec ab aliis se laudari velint, gratiasque
agant objurgantium benevolentiae, cum ideo vituperantur
ut corrigantur. At si dixisset, Omnes beati
esse vultis, miseri esse non vultis; dixisset aliquid
quod nullus in sua non agnosceret voluntate. Quidquid
enim aliud quisquam latenter velit, ab hac voluntate
quae omnibus et in omnibus hominibus satis
nota est, non recedit.
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 <hi>Beatitudinis habendae voluntas una
omnium, sed de ipsa beatitudine varietas magna voluntatum.</hi> 
Mirum est autem cum capessendae atque retinendae
beatitudinis voluntas una sit omnium, unde
tanta existat de ipsa beatitudine rursus varietas atque
diversitas voluntatum, non quod aliquis eam nolit,
sed quod non omnes eam norint. Si enim omnes
eam nossent, non ab aliis putaretur esse in virtute
animi; aliis, in corporis voluptate; aliis, in utraque;
et aliis atque aliis, alibi atque alibi. Ut enim eos
quaeque res maxime delectavit, ita in ea constituerunt
vitam beatam. Quomodo igitur ferventissime amant
omnes, quod non omnes sciunt? Quis potest amare
quod nescit? sicut jam de hac re in libris superioribus
disputavi <note>(Lib. 8, capp. 4 et seqq., et lib. 10, cap. 1, etc.)</note>.
Cur ergo beatitudo amatur ab omnibus, nec tamen
scitur ab omnibus? An forte sciunt omnes ipsa quae
sit, sed non omnes sciunt ubi sit, et inde contentio
est? Quasi vero de aliquo mundi hujus agatur loco,
ubi debeat quisque velle vivere, qui vult beate vivere,
ac non ita quaeratur ubi sit beatitudo, sicut quaeritur
quae sit. Nam utique si in corporis voluptate est, ille
beatus est qui fruitur corporis voluptate: si in virtute
animi, ille qui hac fruitur: si in utraque, ille
qui fruitur utraque. Cum itaque alius dicit, Beate vivere
est voluptate corporis frui; alius autem, Beate
vivere est virtute animi frui: nonne aut ambo nesciunt
<pb n="1019"/>
quae sit beata vita, aut non ambo sciunt? Quomodo
ergo ambo amant eam, si nemo potest amare
quod nescit? An forte falsum est quod pro verissimo
certissimoque posuimus, beate vivere omnes homines
velle? Si enim beate vivere est, verbi gratia, secundum
animi virtutem vivere; quomodo beate vivere
vult, qui hoc non vult? Nonne verius dixerimus:
Homo iste non vult beate vivere, quia non vult secundum
virtutem vivere, quod solum est beate vivere?
Non igitur omnes beate vivere volunt, imo pauci hoc
volunt, si non est beate vivere, nisi secundum virtutem
animi vivere, quod multi nolunt. Itane falsum
erit, unde nec ipse (cum Academicis omnia dubia
sint) Academicus ille Cicero dubitavit, qui cum vellet
in Hortensio dialogo ab aliqua re certa, de qua
nullus ambigeret, sumere suae disputationis exordium, <hi>Beati certe,</hi> 
 inquit, <hi>omnes esse volumus?</hi> Absit ut hoc
falsum esse dicamus. Quid igitur? an dicendum est
etiamsi nihil sit aliud beate vivere, quam secundum
virtutem animi vivere, tamen et qui hoc non vult,
beate vult vivere? Nimis quidem hoc videtur absurdum.
Tale est enim ac si dicamus: Et qui non vult
beate vivere, beate vult vivere. Istam repugnantiam quis
audiat, quis ferat? Et tamen ad hanc contrudit necessitas,
si et omnes beate velle vivere verum est, et non
omnes sic volunt vivere, quomodo solum beate vivitur.
</p>
          </div3>
        </div2>

<div2>
          <head>CAPUT V.</head>
<div3>
            <head>8.</head>
            <p>
 <hi>De eadem re.</hi> An forte illud est
quod nos ab his angustiis possit eruere, ut quoniam
diximus ibi quosque posuisse beatam vitam quod eos
maxime delectavit, ut voluptas Epicurum, virtus
Zenonem; sic alium aliquid aliud, nihil dicamus esse
beate vivere, nisi vivere secundum delectationem
suam, et ideo falsum non esse quod omnes beate vivere
velint, quia omnes ita volunt ut quemque delectat?
Nam et hoc populo si pronuntiatum esset in
theatro, omnes id in suis voluntatibus invenirent. Sed
hoc quoque Cicero cum sibi ex adverso proposuisset,
ita redarguit, ut qui hoc sentiunt, erubescant. Ait
enim: <hi>Ecce autem non philosophi quidem, sed prompti
tamen ad disputandum, omnes aiunt esse beatos, qui
vivant ut ipsi velint:</hi> hoc est quod nos diximus, Ut
quosque delectat. Sed mox ille subjecit: <hi>Falsum id
quidem. Velle enim quod non deceat, idipsum miserrimum
est: nec tam miserum est non adipisci quod velis,
quam adipisci velle quod non oporteat.</hi> Praeclarissime
omnino atque verissime. Quis namque ita sit mente
caecus, et ab omni luce decoris alienus ac tenebris
dedecoris involutus, ut eum qui nequiter vivit ac
turpiter, et nullo prohibente, nullo ulciscente, et
nullo saltem reprehendere audente, insuper et laudantibus
plurimis, quoniam sicut ait Scriptura divina, <hi>Laudatur peccator in desideriis animae suae; et qui iniqua
gerit, benedicitur 
 <note>(Psal. IX, 3)</note>
            </hi>, implet omnes
suas facinorosissimas et flagitiosissimas voluntates,
ideo beatum dicat, quia vivit ut vult: cum profecto
quamvis et sic miser esset, minus tamen esset, si nihil
eorum quae perperam voluisset, habere potuisset?
<pb n="1020"/>
Etiam mala enim voluntate vel sola quisque miser
efficitur: sed miserior potestate, qua desiderium
malae voluntatis impletur. Quapropter, quoniam verum
est quod omnes homines esse beati velint, idque
unum ardentissimo amore appetant, et propter hoc
caetera quaecumque appetunt; nec quisquam potest
amare quod omnino quid vel quale sit nescit, nec
potest nescire quid sit quod velle se scit; sequitur
ut omnes beatam vitam sciant. Omnes autem beati
habent quod volunt, quamvis non omnes qui
habent quod volunt continuo sint beati: continuo
autem miseri, qui vel non habent quod volunt, vel
id habent quod non recte volunt. Beatus igitur non
est, nisi qui et habet omnia quae vult, et nihil vult male.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 <hi>Cur cum omnes velint beatitudinem,
id eligatur potius, quo ab ea receditur.</hi> Cum ergo
ex his duobus beata vita constet, atque omnibus
nota, omnibus chara sit; quid putamus esse causae
cur horum duorum, quando utrumque non possunt,
magis eligant homines, ut omnia quae volunt habeant,
quam ut omnia bene velint etiamsi non habeant? An
ipsa est pravitas generis humani, ut cum eos non
lateat, nec illum beatum esse qui quod vult non
habet, nec illum qui quod male vult habet; sed illum
qui et habet quaecumque vult bona, et nulla vult
mala, ex his duobus quibus beata vita perficitur,
quando utrumque non datur, id eligatur potius,
unde magis a beata vita receditur (longius quippe
ab illa est quicumque adipiscitur male concupita,
quam qui non adipiscitur concupita); cum potius
eligi debuerit voluntas bona, atque praeponi,
etiam non adepta quae appetit? Propinquat enim
beato, qui bene vult quaecumque vult, et quae adeptus
cum fuerit beatus erit. Et utique non mala, sed
bona beatum faciunt, quando faciunt: quorum bonorum
habet aliquid jam, idque non parvi aestimandum,
eam ipsam scilicet voluntatem bonam, qui de
bonis quorum capax est humana natura, non de ullius
mali perpetratione vel adeptione gaudere desiderat;
et bona, qualia et in hac misera vita esse possunt,
prudenti, temperanti, forti, et justa mente
sectatur, et quantum datur assequitur; ut etiam in
malis sit bonus, et finitis malis omnibus atque impletis
bonis omnibus sit beatus.
</p>
          </div3>
        </div2>

<div2>
          <head>CAPUT VII.</head>
<div3>
            <head>10.</head>
            <p>
 <hi>Fides necessaria, ut aliquando
sit homo beatus, quod nonnisi in futura vita consequetur.
Philosophorum superborum ridenda et miseranda beatitudo.</hi> 
Ac per hoc in ista mortali vita erroribus aerumnisque
plenissima, praecipue fides est necessaria,
qua in Deum creditur. Non enim quaecumque bona,
maximeque illa quibus quisque fit bonus, et illa quibus
fiet beatus, unde nisi a Deo in hominem veniant,
et homini accedant, inveniri potest. Cum autem ex
hac vita ab eo qui in his miseriis fidelis et bonus est,
ventum fuerit ad beatam, tunc erit vere quod nunc
esse nullo modo potest, ut sic homo vivat quomodo
vult. Non enim volet male vivere in illa felicitate, aut
volet aliquid quod deerit, aut deerit quod voluerit.
Quidquid amabitur, aderit: nec desiderabitur quod
<pb n="1021"/>
non aderit. Omne quod ibi erit, bonum erit, et
summus Deus summum bonum erit, atque ad fruendum
amantibus praesto erit; et quod est omnino beatissimum,
ita semper fore certum erit. Nunc vero
fecerunt quidem sibi philosophi, sicut eorum cuique
placuit, vitas beatas suas, ut quasi propria virtute
possent, quod communi mortalium conditione
non poterant, sic scilicet vivere ut vellent. Sentiebant
enim aliter beatum esse neminem posse,
nisi habendo quod vellet, et nihil patiendo quod
nollet. Quis autem non qualemcumque vitam qua
delectatur, et ideo beatam vocat, vellet sic esse in
sua potestate, ut eam posset habere perpetuam? Et
tamen quis ita est? Quis vult pati molestias quas
fortiter toleret, quamvis eas velit possitque tolerare
si patitur? Quis velit in tormentis vivere, etiam qui
potest in eis per patientiam tenendo justitiam laudabiliter
vivere? Transitura cogitaverunt haec mala,
qui ea pertulerunt, vel cupiendo habere, vel timendo
amittere quod amabant, sive nequiter sive laudabiliter.
Nam multi per transitoria mala, ad bona permansura
fortiter tetenderunt. Qui profecto spe beati sunt,
etiam cum sunt in transitoriis malis, per quae ad bona
non transitura perveniunt. Sed qui spe beatus est,
nondum beatus est: exspectat namque per patientiam
beatitudinem quam nondum tenet. Qui vero sine
ulla spe tali, sine ulla tali mercede cruciatur, quantamlibet
adhibeat tolerantiam, non est beatus veraciter,
sed miser fortiter. Neque enim propterea miser
non est, quia miserior esset, si etiam impatienter
miseriam sustineret. Porro si ista non patitur, quae
nollet pati in suo corpore, nec tunc quidem beatus
habendus est, quoniam non vivit ut vult. Ut enim
alia omittam, quae corpore illaeso ad animi pertinent
offensiones, sine quibus vivere vellemus, et sunt
innumerabilia; vellet utique si posset ita salvum atque
incolume habere corpus, et nullas ex eo pati molestias,
ut id haberet in potestate, aut in ipsius incorruptione
corporis: quod quia non habet, ac pendet
in incerto, profecto non vivit ut vult. Quamvis
enim per fortitudinem sit paratus excipere, et aequo
ferre animo quidquid adversitatis acciderit; mavult
tamen ut non accidat, et si possit facit; atque ita
paratus est in utrumque, ut quantum in ipso est alterum
optet, alterum vitet, et si quod vitat, incurrerit,
ideo volens ferat, quia fieri non potuit quod volebat.
Ne opprimatur ergo sustinet: sed premi nollet.
Quomodo ergo vivit ut vult? An quia volens fortis
est ad ferenda quae nollet illata? Ideo igitur id vult
quod potest, quoniam quod vult non potest. Haec est
tota, utrum ridenda, an potius miseranda, superborum
beatitudo mortalium, gloriantium se vivere ut
volunt, quia volentes patienter ferunt quae accidere
sibi nolunt. Hoc est enim, aiunt, quod sapienter
dixit Terentius,
</p>
            <l rend="indent">Quoniam non potest id fieri quod vis,</l>
<l>Id velis quod possis.</l>
            <p>  <note>(In Andreia, act. 2, scen. 1, vers. 5, 6.)</note> 

<pb n="1022"/>
Commode hoc dictum esse, quis negat? Sed consilium
est datum misero, ne esset miserior. Beato
autem, quales se esse omnes volunt, non recte nec
vere dicitur, Non potest fieri quod vis. Si enim beatus
est, quidquid vult fieri potest; quia non vult quod
fieri non potest. Sed non est mortalitatis hujus haec
vita, nec erit nisi quando et immortalitas erit. Quae
si nullo modo dari homini posset, frustra etiam beatitudo
quaereretur; quia sine immortalitate non potest
esse.
</p>
          </div3>
        </div2>

<div2>
          <head>CAPUT VIII.</head>
<div3>
            <head>11.</head>
            <p>
 <hi>Beatitudo sine immortalitate
non potest esse.</hi> Cum ergo beati esse omnes homines
velint, si vere volunt, profecto et esse immortales
volunt: aliter enim beati esse non possent. Denique
et de immortalitate interrogati, sicut et de beatitudine,
omnes eam se velle respondent. Sed qualiscumque
beatitudo, quae potius vocetur quam sit, in
hac vita quaeritur, imo vero fingitur, dum immortalitas
desperatur, sine qua vera beatitudo esse non
potest. Ille quippe beate vivit, quod jam superius
diximus, et astruendo satis fiximus, qui vivit ut vult,
nec male aliquid vult. Nemo autem male vult immortalitatem,
si ejus humana capax est Deo donante natura:
cujus si non capax est, nec beatitudinis capax
est. Ut enim homo beate vivat, oportet ut vivat.
Quem porro morientem vita ipsa deserit, beata vita
cum illo manere qui potest? Cum autem deserit, aut
nolentem deserit procul dubio, aut volentem, aut
neutrum. Si nolentem, quomodo beata vita est, quae
ita est in voluntate, ut non sit in potestate? Cumque
beatus nemo sit aliquid volendo nec habendo, quanto
minus est beatus qui non honore, non possessione,
non qualibet alia re, sed ipsa beata vita nolens deseritur,
quando ei nulla vita erit? Unde etsi nullus
sensus relinquitur, quo sit misera (propterea enim
beata vita discedit, quoniam tota vita discedit), miser
est tamen, quamdiu sentit, quia scit se nolente
consumi propter quod caetera et quod prae caeteris
diligit. Non igitur potest vita et beata esse, et nolentem
deserere: quia beatus nolens nemo fit; ac per
hoc quanto magis nolentem deserendo miserum facit,
quae si nolenti praesto esset miserum faceret? Si autem
volentem deserit, etiam sic quomodo beata vita
erat, quam perire voluit qui habebat? Restat ut
dicant neutrum esse in animo beati; id est, eum
deseri a beata vita, cum per mortem deserit tota vita,
nec nolle nec velle, ad utrumque enim parato et
aequo corde consistere. Sed nec ista beata est
vita, quae talis est, ut quem beatum facit, amore
ejus indigna sit. Quomodo enim est beata vita, quam
non amat beatus? Aut quomodo amatur, quod utrum
vigeat, an pereat, indifferenter accipitur? Nisi forte
virtutes, quas propter solam beatitudinem sic amamus,
persuadere nobis audent, ut ipsam beatitudinem
<pb n="1023"/>
non amemus. Quod si faciunt, etiam ipsas utique
amare desistimus, quando illam propter quam
solam istas amavimus, non amamus. Deinde quomodo
erit vera tam illa perspecta, tam examinata, tam
eliquata, tam certa sententia, beatos esse omnes homines
velle, si ipsi qui jam beati sunt, beati esse nec
nolunt, nec volunt? Aut si volunt, ut veritas clamat,
ut natura compellit, cui summe bonus et immutabiliter
beatus Creator indidit hoc; si volunt, inquam,
beati esse qui beati sunt, beati non esse utique nolunt.
Si autem beati non esse nolunt, procul dubio
nolunt consumi et perire quod beati sunt. Nec nisi
viventes beati esse possunt: nolunt igitur perire quod
vivunt. Immortales ergo esse volunt, quicumque vere
beati vel sunt vel esse cupiunt. Non autem vivit
beate, cui non adest quod vult: nullo modo igitur
esse poterit vita veraciter beata, nisi fuerit sempiterna.
</p>
          </div3>
        </div2>

<div2>
          <head>CAPUT IX.</head>
<div3>
            <head>12.</head>
            <p>
 <hi>Non humanis argumentationibus,
sed fidei auxilio dicimus beatitudinem futuram esse vere
sempiternam. Ex Filii Dei incarnatione credibilis fit
immortalitas beatitudinis.</hi> Hanc utrum capiat humana
natura, quam tamen desiderabilem confitetur, non
parva quaestio est. Sed si fides adsit, quae inest eis
quibus dedit potestatem Jesus filios Dei fieri, nulla
quaestio est. Humanis quippe argumentationibus haec
invenire conantes, vix pauci magno praediti ingenio,
abundantes otio, doctrinisque subtilissimis eruditi,
ad indagandam solius animae immortalitatem pervenire
potuerunt. Cui tamen animae beatam vitam
non invenerunt stabilem, id est veram: ad miserias
eam quippe vitae hujus etiam post beatitudinem redire
dixerunt. Et qui eorum de hac erubuerunt sententia,
et animam purgatam in sempiterna beatitudine
 sine corpore collocandam putaverunt, talia
de mundi retrorsus aeternitate sentiunt, ut hanc de
anima sententiam suam ipsi redarguant: quod hic
longum est demonstrare, sed in libro duodecimo de
Civitate Dei, satis a nobis est, quantum arbitror,
explicatum <note>(Cap. 20)</note>. Fides autem ista totum hominem
immortalem futurum, qui utique constat ex
anima et corpore, et ob hoc vere beatum, non argumentatione
humana, sed divina auctoritate promittit.
Et ideo cum dictum esset in Evangelio, quod Jesus
dederit <hi>potestatem filios Dei fieri iis qui eum receperunt;</hi> 
et quid sit recepisse eum, breviter fuisset expositum,
dicendo, <hi>Credentibus in nomine ejus;</hi> quoque
modo filii Dei fierent, esset adjunctum, <hi>Qui non ex
sanguinibus, neque ex voluntate carnis, neque ex voluntate
viri, sed ex Deo nati sunt:</hi> ne ista hominum
quam videmus et gestamus infirmitas tantam excellentiam
desperaret, illico annexum est, <hi>Et Verbum
caro factum est, et habitavit in nobis <note>(Joan. I, 12-14)</note>
            </hi>;
ut a contrario suaderetur quod incredibile videbatur.
Si enim natura Dei Filius propter filios hominum
misericordia factus est hominis filius; hoc est enim, <hi>Verbum caro factum est, et habitavit in nobis</hi> 
 hominibus:
<pb n="1024"/>
quanto est credibilius, natura filios hominis
gratia Dei filios Dei fieri, et habitare in Deo, in quo
solo et de quo solo esse possunt beati participes immortalitatis
ejus effecti; propter quod persuadendum
Dei Filius particeps nostrae mortalitatis effectus
est?
</p>
          </div3>
        </div2>

<div2>
          <head>CAPUT X.</head>
<div3>
            <head>13.</head>
            <p>
 <hi>Incarnatione Verbi convenientior
non fuit modus alius liberandi hominis a mortalitatis
miseria. Merita quae dicuntur nostra, dona sunt Dei.</hi> 
Eos itaque qui dicunt, Itane defuit Deo modus alius
quo liberaret homines a miseria mortalitatis hujus,
ut unigenitum Filium Deum sibi coaeternum, hominem
fieri vellet, induendo humanam animam et carnem,
mortalemque factum mortem perpeti? parum
est sic refellere, ut istum modum quo nos per Mediatorem
Dei et hominum hominem Christum Jesum
Deus liberare dignatur, asseramus bonum et divinae
congruum dignitati: verum etiam ut ostendamus non
alium modum possibilem Deo defuisse, cujus potestati
cuncta aequaliter subjacent; sed sanandae nostrae
miseriae convenientiorem modum alium non
fuisse, nec esse oportuisse. Quid enim tam necessarium
fuit ad erigendam spem nostram, mentesque
mortalium conditione ipsius mortalitatis abjectas, ab
immortalitatis desperatione liberandas, quam ut demonstraretur
nobis quanti nos penderet Deus, quantumque
diligeret? Quid vero hujus rei tanto isto indicio
manifestius atque praeclarius, quam ut Dei
Filius immutabiliter bonus, in se manens quod erat,
et a nobis pro nobis accipiens quod non erat, praeter
suae naturae detrimentum, nostrae dignatus inire
consortium, prius sine ullo malo suo merito mala
nostra perferret; ac sic jam credentibus quantum nos
diligat Deus, et quod desperabamus jam sperantibus,
dona in nos sua sine ullis bonis meritis nostris, imo
praecedentibus et malis meritis nostris, indebita largitate
conferret?</p>
          </div3>
<div3>
            <head>14.</head>
            <p>
 Quia et ea quae dicuntur merita nostra, dona
sunt ejus. Ut enim fides per dilectionem operetur <note>(Galat. V, 6)</note>,
 <hi>charitas Dei diffusa est in cordibus nostris
per Spiritum sanctum qui datus est nobis <note>(Rom. V, 5)</note>
            </hi>.
Tunc est autem datus, quando est Jesus resurrectione
clarificatus. Tunc enim eum se missurum esse promisit
et misit <note>(Joan. XX, 22; VII, 39, et XV, 26)</note>: quia
tunc, sicut de illo scriptum est, et ante praedictum, <hi>Ascendit in altum, captivavit captivitatem, dedit dona
hominibus 
 <note>(Ephes. IV, 8, et Psal. LXVII, 19)</note>
            </hi>. Haec
dona sunt merita nostra, quibus ad summum bonum
immortalis beatitudinis pervenimus. <hi>Commendat autem,</hi> 
inquit Apostolus, <hi>charitatem suam Deus in nobis,
quoniam cum adhuc peccatores essemus, Christus pro
nobis mortuus est. Multo magis justificati nunc in sanguine
ipsius, salvi erimus ab ira per ipsum.</hi> Adhuc addit,
et dicit, <hi>Si enim cum inimici essemus, reconciliati
sumus Deo per mortem Filii ejus; multo magis reconciliati,
salvi erimus in vita ipsius.</hi> Quos peccatores
<pb n="1025"/>
dixit prius, hos posterius inimicos Dei; et quos prius
justificatos in sanguine Jesu Christi, eos posterius
reconciliatos per mortem Filii Dei; et quos prius
salvos ab ira per ipsum, eos postea salvos in vita
ipsius. Non ergo ante istam gratiam quoquo modo
peccatores, sed in talibus peccatis fuimus, ut inimici
essemus Dei. Superius autem idem apostolus nos
peccatores et inimicos Dei, duobus identidem nominibus
appellavit, uno velut mitissimo, alio plane
atrocissimo, dicens, <hi>Si enim Christus, cum infirmi
essemus adhuc, juxta tempus pro impiis mortuus est <note>(Rom. V, 6-10)</note>
            </hi>.
Quos infirmos, eosdem impios nuncupavit.
Leve aliquid videtur infirmitas; sed aliquando
talis est, ut impietas nominetur. Nisi tamen
infirmitas esset, medicum necessarium non haberet:
qui est hebraice Jesus, graece <foreign xml:lang="greek">Σωτήρ,</foreign> nostra autem
locutione Salvator. Quod verbum latina lingua antea
non habebat, sed habere poterat, sicut potuit quando
voluit. Haec autem Apostoli sententia praecedens, ubi
ait, <hi>Adhuc cum infirmi essemus, juxta tempus pro impiis
mortuus est,</hi> cohaeret his duabus sequentibus,
quarum in una dixit peccatores, in alia inimicos
Dei, tanquam illis singulis reddiderit singula, peccatores
ad infirmos, inimicos Dei referens ad impios.
</p>
          </div3>
        </div2>

<div2>
          <head>CAPUT XI.</head>
<div3>
            <head>15.</head>
            <p>
 <hi>Difficultas, quomodo justificati
sumus in sanguine Filii Dei.</hi> Sed quid est, <hi>justificati in
sanguine ipsius?</hi> Quae vis est sanguinis hujus, obsecro,
ut in eo justificentur credentes? Et quid est, <hi>reconciliati
per mortem Filii ejus?</hi> Itane vero, cum irasceretur nobis
Deus Pater, vidit mortem Filii sui pro nobis, et placatus
est nobis? Numquid ergo Filius ejus usque adeo
nobis jam placatus erat, ut pro nobis etiam dignaretur
mori: Pater vero usque adeo adhuc irascebatur, ut
nisi Filius pro nobis moreretur, non placaretur? Et
quid est quod alio loco idem ipse doctor Gentium: <hi>Quid,</hi> 
 inquit, <hi>ergo dicemus ad haec? Si Deus pro nobis,
quis contra nos? Qui proprio Filio suo non pepercit,
sed pro nobis omnibus tradidit illum; quomodo non
etiam cum illo omnia nobis donavit <note>(Id. VIII, 31, 32)</note>
            </hi>?
Numquid nisi jam placatus esset Pater, proprio Filio
non parcens pro nobis eum traderet? Nonne videtur
haec illi velut adversa esse sententia? In illa moritur
pro nobis Filius, et reconciliatur nobis Pater per
mortem ejus: in hac autem tanquam prior nos dilexerit
Pater, ipse propter nos Filio non parcit, ipse
pro nobis eum tradit ad mortem. Sed video quod et
antea Pater dilexit nos, non solum antequam pro nobis
Filius moreretur, sed antequam conderet mundum, ipso
teste Apostolo qui dicit: <hi>Sicut elegit nos in ipso ante
mundi constitutionem <note>(Ephes. I, 4)</note>
            </hi>. Nec Filius Patre sibi
non parcente pro nobis velut invitus est traditus, quia
et de ipso dictum est, <hi>Qui me dilexit, et tradidit semetipsum
pro me <note>(Galat. II, 20)</note>
            </hi>. Omnia ergo simul et Pater
et Filius et amborum Spiritus pariter et concorditer
operantur: tamen justificati sumus in Christi sanguine,
et reconciliati sumus Deo per mortem Filii
ejus; et quomodo id factum sit, ut potero, etiam hic
quantum satis videbitur explicabo.
</p>
          </div3>
        </div2>

<div2>
          <head>CAPUT XII.</head>
<div3>
            <head>16.</head>
            <p>
 <hi>Omnes propter Adae peccatum
<pb n="1026"/>traditi in potestatem diaboli.</hi> Quadam justitia Dei in
potestatem diaboli traditum est genus humanum,
peccato primi hominis in omnes utriusque sexus
commixtione nascentes originaliter transeunte, et
parentum primorum debito universos posteros obligante.
Haec traditio prius in Genesi significata est, ubi
cum serpenti dictum esset, <hi>Terram manducabis;</hi> homini
dictum est, <hi>Terra es, et in terram ibis <note>(Gen. III,
14, 19)</note>
            </hi>. Eo quod dictum est, <hi>in terram ibis;</hi> mors
corporis praenuntiata est, quia nec ipsam fuerat experturus,
si permansisset ut factus est rectus: quod
vero viventi ait, <hi>Terra es;</hi> ostendit totum hominem in
deterius commutatum. Tale est enim, <hi>Terra es;</hi> quale
istud, <hi>Non permanebit Spiritus meus in hominibus istis
quoniam caro sunt <note>(Id. VI, 3)</note>
            </hi>. Tunc ergo demonstravit
eum ei traditum, cui dictum fuerat, <hi>Terram manducabis.</hi> 
Apostolus autem apertius hoc praedicat, ubi
dicit: <hi>Et vos cum essetis mortui delictis et peccatis vestris,
in quibus aliquando ambulastis secundum saeculum
mundi hujus, secundum principem potestatis aeris, spiritus
hujus qui nunc operatur in filiis diffidentiae, in quibus
et nos omnes aliquando conversati sumus in desideriis
carnis nostrae, facientes voluntates carnis et affectionum:
et eramus natura filii irae, sicut et caeteri <note>(Ephes. II, 1-3)</note>
            </hi>.
Filii diffidentiae sunt infideles; et quis hoc non
est antequam fidelis fiat? Quocirca omnes homines
ab origine sub principe sunt potestatis aeris, <hi>qui operatur
in filiis diffidentiae.</hi> Et quod dixi, Ab origine,
hoc est quod dicit Apostolus, <hi>natura</hi> et se fuisse sicut
caeteros: natura scilicet ut est depravata peccato,
non ut recta creata est ab initio. Modus autem iste
quo traditus est homo in diaboli potestatem, non ita
debet intelligi, tanquam hoc Deus fecerit, aut fieri
jusserit: sed quod tantum permiserit, juste tamen.
Illo enim deserente peccantem, peccati auctor illico
invasit. Nec ita sane Deus deseruit creaturam suam,
ut non se illi exhiberet Deum creantem et vivificantem,
et inter poenalia mala etiam bona malis multa
praestantem. Non enim continuit in ira sua miserationes
suas <note>(Psal. LXXVI, 10)</note>. Nec hominem a lege suae
potestatis amisit, quando in diaboli potestate esse
permisit: quia nec ipse diabolus a potestate Omnipotentis
alienus est, sicut neque a bonitate. Nam et
maligni angeli unde qualicumque subsisterent vita,
nisi per eum qui vivificat omnia? Si ergo commissio
peccatorum per iram Dei justam hominem subdidit
diabolo, profecto remissio peccatorum per reconciliationem
Dei benignam eruit hominem a diabolo.
</p>
          </div3>
        </div2>

<div2>
          <head>CAPUT XIII.</head>
<div3>
            <head>17.</head>
            <p>
 <hi>Non potentia, sed justitia
eruendus homo fuit a diaboli potestate.</hi> Non autem diabolus
potentia Dei, sed justitia superandus fuit. Nam
quid Omnipotente potentius? Aut cujus creaturae potestas
potestati Creatoris comparari potest? Sed cum
diabolus vitio perversitatis suae factus sit amator potentiae,
et desertor oppugnatorque justitiae; sic enim
et homines eum tanto magis imitantur, quanto magis
neglecta, vel etiam perosa justitia, potentiae student,
ejusque vel adeptione laetantur, vel inflammantur
<pb n="1027"/>
cupiditate: placuit Deo, ut propter eruendum
hominem de diaboli potestate, non potentia diabolus,
sed justitia vinceretur; atque ita et homines imitantes
Christum, justitia quaererent diabolum vincere,
non potentia. Non quod potentia quasi mali aliquid
fugienda sit; sed ordo servandus est, quo prior est
justitia. Nam quanta potentia potest esse mortalium?
Teneant ergo mortales justitiam, potentia immortalibus
dabitur. Cui comparata quantalibet eorum hominum
qui potentes vocantur in terra, ridicula infirmitas
invenitur, et ibi foditur peccatori fovea, ubi
videntur mali plurimum posse. Cantat autem justus
et dicit: <hi>Beatus homo quem tu erudieris, Domine, et
de lege tua docueris eum: ut mitiges ei a diebus malignis,
donec fodiatur peccatori fovea. Quoniam non repellet
Dominus plebem suam, et haereditatem suam non
derelinquet: quoadusque justitia convertatur in judicium,
et qui habent eam, omnes recto sunt corde <note>(Psal.
XCIII, 12-15)</note>
            </hi>. Hoc ergo tempore quo differtur potentia
populi Dei, <hi>non repellet Dominus plebem suam, et
haereditatem suam non derelinquet;</hi> quantalibet acerba
et indigna ipsa humilis atque infirma patiatur, <hi>quoadusque
justitia</hi> quam nunc habet infirmitas piorum, <hi>convertatur in judicium,</hi> 
 hoc est, judicandi accipiat
potestatem: quod justis in fine servatur, cum praecedentem
justitiam ordine suo fuerit potentia subsecuta.
Potentia quippe adjuncta justitiae, vel justitia accedens
potentiae, judiciariam potestatem facit. Pertinet
autem justitia ad voluntatem bonam: unde dictum
est ab Angelis nato Christo, <hi>Gloria in excelsis
Deo, et in terra pax hominibus bonae voluntatis <note>(Luc. II,
14)</note>
            </hi>. Potentia vero sequi debet justitiam, non praeire:
ideo et in rebus secundis ponitur, id est prosperis:
secundae autem a sequendo sunt dictae. Cum enim
beatum faciant, sicut superius disputavimus, duae
res, bene velle, et posse quod velis, non debet esse
illa perversitas, quae in eadem disputatione notata
est, ut ex duabus rebus quae faciunt beatum, posse
quod velit homo eligat, et velle quod oportet negligat;
cum prius debeat habere voluntatem bonam,
magnam vero postea potestatem. Bona porro voluntas
purganda est a vitiis, a quibus si vincitur homo,
ad hoc vincitur ut male velit, et bona jam voluntas
ejus quomodo erit? Optandum est itaque ut potestas
nunc detur, sed contra vitia, propter quae vincenda
potentes nolunt esse homines, et volunt propter vincendos
homines; utquid hoc, nisi ut vere victi falso
vincant, nec sint veritate, sed opinione victores?
Velit homo prudens esse, velit fortis, velit temperans,
velit justus, atque ut haec veraciter possit, potentiam
plane optet, atque appetat ut potens sit in seipso, et
miro modo adversus se ipsum pro se ipso. Caetera
vero quae bene vult, et tamen non potest, sicut est
immortalitas, et vera ac plena felicitas, desiderare
non cesset, et patienter exspectet.
</p>
          </div3>
        </div2>

<div2>
          <head>CAPUT XIV.</head>
<div3>
            <head>18.</head>
            <p>
 <hi>Christi mors indebita liberavit
obnoxios morti.</hi> Quae est igitur justitia, qua victus
<pb n="1028"/>
est diabolus? Quae, nisi justitia Jesu Christi? Et quomodo
victus est? Quia cum in eo nihil morte dignum
inveniret, occidit eum tamen. Et utique justum est
ut debitores quos tenebat, liberi dimittantur, in eum
credentes quem sine ullo debito occidit. Hoc est quod
justificari dicimur in Christi sanguine <note>(Rom. V, 9)</note>.
Sic quippe in remissionem peccatorum nostrorum innocens
sanguis ille effusus est. Unde se dicit in Psalmis
in mortuis liberum <note>(Psal. LXXXVII, 6)</note>. Solus enim
a debito mortis liber est mortuus. Hinc et in alio
Psalmo dicit, <hi>Quae non rapui, tunc exsolvebam <note>(Psal.
LXVIII, 5)</note>
            </hi>: rapinam volens intelligi peccatum, quia
usurpatum est contra licitum. Unde per os etiam carnis
suae, sicut in Evangelio legitur, dicit, <hi>Ecce venit
princeps mundi hujus, et in me nihil invenit,</hi> id est,
nullum peccatum: <hi>sed ut sciant omnes,</hi> inquit, <hi>quia
voluntatem Patris mei facio, surgite, eamus hinc <note>(Joan.
XIV, 30, 31)</note>
            </hi>. Et pergit inde ad passionem, ut pro
debitoribus nobis quod ipse non debebat exsolveret.
Numquid isto jure aequissimo diabolus vinceretur, si
potentia Christus cum illo agere, non justitia voluisset?
Sed postposuit quod potuit, ut prius ageret quod
oportuit. Ideo autem illum esse opus erat, et hominem,
et Deum. Nisi enim homo esset, non posset
occidi: nisi Deus esset, non crederetur noluisse
quod potuit, sed non potuisse quod voluit; nec ab
eo justitiam potentiae praelatam fuisse, sed ei defuisse
potentiam putaremus. Nunc vero humana pro nobis
passus est, quia homo erat; sed si noluisset, etiam hoc
non pati potuisset, quia et Deus erat. Ideo gratior facta
est in humilitate justitia, quia posset si noluisset
humilitatem non perpeti tanta in divinitate potentia: ac
sic a moriente tam potente, nobis mortalibus impotentibus,
et commendata est justitia, et promissa potentia.
Horum enim duorum unum fecit moriendo, alterum
resurgendo. Quid enim justius, quam usque ad
mortem crucis pro justitia pervenire? et quid potentius,
quam resurgere a mortuis, et in coelum cum
ipsa carne in qua est occisus ascendere? Et justitia
ergo prius, et potentia postea diabolum vicit: justitia
scilicet, quia nullum peccatum habuit, et ab illo
injustissime est occisus; potentia vero, quia revixit
mortuus, nunquam postea moriturus <note>(Rom. VI, 9)</note>.
Sed potentia diabolum vicisset, etiamsi ab illo non
potuisset occidi: quamvis majoris sit potentiae etiam
ipsam mortem vincere resurgendo, quam vitare vivendo.
Sed aliud est propter quod justificamur in
Christi sanguine, cum per remissionem peccatorum
eruimur a diaboli potestate: hoc ad id pertinet,
quod a Christo justitia diabolus vincitur, non potentia.
Ex infirmitate quippe quam suscepit in carne
mortali, non ex immortali potentia crucifixus est Christus:
de qua tamen infirmitate ait Apostolus, <hi>Quod
infirmum est Dei, fortius est hominibus <note>(I Cor. I, 25)</note>
            </hi>.
</p>
          </div3>
        </div2>

<div2>
          <head>CAPUT XV.</head>
<div3>
            <head>19.</head>
            <p>
 <hi>De eodem.</hi> Non est itaque difficile
videre diabolum victum, quando qui ab illo occisus
est resurrexit. Illud est majus, et ad intelligendum
profundius, videre diabolum victum, quando sibi
<pb n="1029"/>
vicisse videbatur, id est, quando Christus occisus est.
Tunc enim sanguis ille, quoniam ejus erat qui nullum
habuit omnino peccatum, ad remissionem nostrorum
fusus est peccatorum, ut quia eos diabolus merito
tenebat, quos peccati reos conditione mortis obstrinxit,
hos per eum merito dimitteret, quem nullius
peccati reum immerito poena mortis affecit. Hac justitia
victus, et hoc vinculo vinctus est fortis, ut vasa
ejus eriperentur <note>(Marc. III, 27)</note>, quae apud eum cum
ipso et angelis ejus fuerant vasa irae, et in vasa misericordiae
verterentur <note>(Rom. IX, 22, 23)</note>. Haec quippe
verba ipsius Domini nostri Jesu Christi de coelo ad se
facta, cum primum vocatus est, narrat apostolus Paulus.
Nam inter caetera quae audivit, etiam hoc sibi
dictum sic loquitur: <hi>Ad hoc enim tibi apparui, ut constituam
te ministrum et testem eorum quae a me vides,
quibus etiam praeeo tibi, liberans te de populo et de gentibus,
in quas ego mitto te aperire oculos caecorum, ut
avertantur a tenebris, et a potestate satanae ad Deum, ut
accipiant remissionem peccatorum, et sortem quae in sanctis,
et fidem quae in me est <note>(Act. XXVI, 16-18)</note>
            </hi>. Unde
et exhortans idem apostolus credentes ad gratiarum
actionem Deo Patri: <hi>Qui eruit nos,</hi> inquit, <hi>de potestate
tenebrarum, et transtulit in regnum Filii charitatis suae,
in quo habemus redemptionem in remissionem peccatorum <note>(Coloss. I, 13, 14)</note>
            </hi>.
In hac redemptione tanquam
pretium pro nobis datus est sanguis Christi, quo accepto
diabolus non ditatus est, sed ligatus: ut nos ab
ejus nexibus solveremur, nec quemquam secum eorum
quos Christus ab omni debito liber indebite fuso
suo sanguine redemisset, peccatorum retibus involutum
traheret ad secundae ac sempiternae mortis exitium <note>(Apoc. XXI, 8)</note>;
sed hactenus morerentur ad
Christi gratiam pertinentes, praecogniti et praedestinati
et electi ante constitutionem mundi <note>(I Petr. I, 20)</note>,
quatenus pro illis ipse mortuus est Christus, carnis
tantum morte, non spiritus.
</p>
          </div3>
        </div2>

<div2>
          <head>CAPUT XVI.</head>
<div3>
            <head>20.</head>
            <p>
 <hi>Reliquiae mortis et saeculi mala
cedunt in bonum electis. Quam convenienter electa mors
Christi, ut justificaremur in sanguine ipsius. Ira Dei
quae sit.</hi> Quamvis enim et ipsa mors carnis de peccato
primi hominis originaliter venerit, tamen bonus ejus
usus gloriosissimos martyres fecit. Et ideo non solum
ipsa, sed omnia saeculi hujus mala, dolores laboresque
hominum, quanquam de peccatorum, et maxime de
peccati originalis meritis veniant, unde facta est et
ipsa vita vinculo mortis obstricta, tamen et remissis
peccatis remanere debuerunt, cum quibus homo pro
veritate certaret, et unde exerceretur virtus fidelium:
ut novus homo per testamentum novum, inter mala
hujus saeculi novo saeculo praepararetur, miseriam
quam meruit vita ista damnata sapienter tolerans, et
quia finietur prudenter gratulans; beatitudinem vero
quam liberata vita futura sine fine habitura est, fideliter
et patienter exspectans. Diabolus enim a dominatu
et a cordibus fidelium foras missus, in quorum
damnatione atque infidelitate licet damnatus etiam
ipse regnabat, tantum pro conditione mortalitatis hujus
adversari sinitur, quantum eis expedire novit, de
<pb n="1030"/>
quo sacrae Litterae personant per os apostolicum: <hi>Fidelis
Deus, qui non permittet vos tentari supra id quod
potestis; sed faciet cum tentatione etiam exitum, ut possitis
sustinere <note>(I Cor. X, 13)</note>
            </hi>. Prosunt autem ista mala
quae fideles pie perferunt, vel ad emendanda peccata,
vel ad exercendam probandamque justitiam, vel ad
demonstrandam vitae hujus miseriam, ut illa ubi erit
beatitudo vera atque perpetua, et desideretur ardentius,
et instantius inquiratur. Sed circa eos ista servantur,
de quibus Apostolus dicit: <hi>Scimus quoniam
diligentibus Deum omnia cooperantur in bonum, iis qui
secundum propositum vocati sunt sancti. Quoniam quos
ante praescivit, et praedestinavit conformes imaginis
Filii sui, ut sit ipse primogenitus in multis fratribus.
Quos autem praedestinavit, illos et vocavit; et quos vocavit,
illos et justificavit; quos autem justificavit, ipsos
et glorificavit.</hi> Horum praedestinatorum nemo cum diabolo
peribit; nemo usque ad mortem sub diaboli
potestate remanebit. Deinde sequitur quod jam supra
commemoravi <note>(Cap. 11)</note>: <hi>Quid ergo dicemus ad haec?
Si Deus pro nobis, quis contra nos? Qui Filio proprio
non pepercit, sed pro nobis omnibus tradidit illum; quomodo
non et cum illo omnia nobis donavit <note>(Rom. VIII,
28-32)</note>
            </hi>.</p>
          </div3>
<div3>
            <head>21.</head>
            <p>
 Cur ergo non fieret mors Christi? Imo cur non
praetermissis aliis innumerabilibus modis, quibus ad
nos liberandos uti posset Omnipotens, ipsa potissimum
eligeretur ut fieret; ubi nec de divinitate ejus
aliquid imminutum est aut mutatum, et de humanitate
suscepta tantum beneficii collatum est hominibus,
ut a Dei Filio sempiterno eodemque hominis filio
mors temporalis indebita redderetur, qua eos a sempiterna
morte debita liberaret? Peccata nostra diabolus
tenebat, et per illa nos merito figebat in morte.
Dimisit ea ille qui sua non habebat, et ab illo immerito
est perductus ad mortem. Tanti valuit sanguis
ille, ut neminem Christo indutum in aeterna morte
debita detinere debuerit, qui Christum morte indebita
vel ad tempus occidit. <hi>Commendat</hi> ergo <hi>charitatem
suam Deus in nobis: quoniam cum adhuc peccatores
essemus, Christus pro nobis mortuus est. Multo magis
justificati nunc in sanguine ipsius, salvi erimus ab ira
per ipsum. Justificati,</hi> inquit, <hi>in sanguine ipsius:</hi> justificati
plane in eo quod a peccatis omnibus liberati;
liberati autem a peccatis omnibus, quoniam pro nobis
est Dei Filius, qui nullum habebat, occisus. <hi>Salvi</hi> ergo <hi>erimus ab ira per ipsum:</hi> 
 ab ira utique Dei, quae nihil
est aliud quam justa vindicta. Non enim sicut hominis,
animi perturbatio est ira Dei: sed illius ira est,
cui dicit alio loco sancta Scriptura, <hi>Tu autem, Domine
virtutum, cum tranquillitate judicas <note>(Sap. XII, 18)</note>
            </hi>. Si
ergo justa divina vindicta tale nomen accepit, etiam
reconciliatio Dei quae recte intelligitur, nisi cum
talis ira finitur? Nec inimici eramus Deo, nisi quemadmodum
justitiae sunt inimica peccata, quibus remis
<pb n="1031"/>
sis tales inimicitiae finiuntur, et reconciliantur justo
quos ipse justificat. Quos tamen etiam inimicos utique
dilexit: quandoquidem <hi>proprio Filio non pepercit,
sed pro nobis omnibus,</hi> cum adhuc inimici essemus, <hi>tradidit eum.</hi> 
 Recte ergo Apostolus secutus adjunxit, <hi>Si enim cum inimici essemus, reconciliati sumus Deo
per mortem Filii ejus,</hi> 
 per quam facta est illa remissio
peccatorum; <hi>multo magis reconciliati salvi erimus in
vita ipsius.</hi> In vita salvi, qui per mortem reconciliati.
Quis enim dubitet daturum amicis vitam suam, pro
quibus inimicis dedit mortem suam? <hi>Non solum autem,</hi> 
inquit, <hi>sed et gloriamur in Deo per Dominum nostrum
Jesum Christum, per quem nunc reconciliationem
accepimus. Non solum,</hi> ait, salvi erimus, <hi>sed et gloriamur:</hi> 
nec in nobis, sed <hi>in Deo;</hi> nec per nos, sed <hi>per Dominum nostrum Jesum Christum, per quem nunc
reconciliationem accepimus,</hi> 
 secundum ea quae superius
disputata sunt. Deinde subjungit Apostolus, <hi>Propter
hoc sicut per unum hominem peccatum in hunc
mundum intravit, et per peccatum mors, et ita in
omnes homines mors pertransiit, in quo omnes peccaverunt <note>(Rom. V, 8-12)</note>
            </hi>:
et caetera, in quibus prolixius
de duobus hominibus disputat; uno eodemque primo
Adam, per cujus peccatum et mortem tanquam haereditariis
malis posteri ejus obligati sumus; altero autem
secundo Adam, qui non homo tantum, sed etiam
Deus est, quo pro nobis solvente quod non debebat,
a debitis et paternis et propriis liberati sumus.
Proinde quoniam propter unum illum tenebat diabolus
omnes per ejus vitiatam carnalem concupiscentiam
generatos, justum est ut propter hunc unum dimittat
omnes per ipsius immaculatam gratiam spiritualem
regeneratos.
</p>
          </div3>
        </div2>

<div2>
          <head>CAPUT XVII.</head>
<div3>
            <head>22.</head>
            <p>
 <hi>Alia incarnationis commoda.</hi> Sunt
et alia multa quae in Christi incarnatione, quae superbis
displicet, salubriter intuenda atque cogitanda sunt.
Quorum est unum, quod demonstratum est homini,
quem locum haberet in rebus quas condidit Deus: quandoquidem
sic Deo conjungi potuit humana natura, ut ex
duabus substantiis fieret una persona, ac per hoc jam ex
tribus, Deo, anima et carne: ut superbi illi maligni spiritus,
qui se ad decipiendum quasi ad adjuvandum medios
interponunt, non ideo se audeant homini praeponere,
quia non habent carnem; et maxime quia et mori
in eadem carne dignatus est Filius Dei, ne ideo illi tanquam
deos se coli persuadeant, quia videntur esse
immortales. Deinde, ut gratia Dei nobis sine ullis
praecedentibus meritis in homine Christo commendaretur:
quia nec ipse ut tanta unitate Deo vero conjunctus
una cum illo persona Filius Dei fieret, ullis
est praecedentibus meritis assecutus; sed ex quo homo
esse coepit, ex illo est et Deus: unde dictum est, <hi>Verbum caro factum est 
 <note>(Joan. I, 14)</note>
            </hi>. Etiam illud est,
ut superbia hominis quae maxime impedimento est ne
inhaereatur Deo, per tantam Dei humilitatem redargui
posset atque sanari. Discit quoque homo quam
<pb n="1032"/>
longe recesserit a Deo, et quid illi valeat ad medicinalem
dolorem, quando per talem Mediatorem redit,
qui hominibus et Deus divinitate subvenit, et homo
infirmitate convenit. Quod autem majus obedientiae
nobis praeberetur exemplum, qui per inobedientiam
perieramus, quam Deo Patri Deus Filius obediens usque
ad mortem crucis <note>(Philipp. II, 8)</note>? Quid, praemium
ipsius obedientiae ubi ostenderetur melius,
quam in carne tanti Mediatoris, quae ad vitam resurrexit
aeternam? Pertinebat etiam ad justitiam bonitatemque
Creatoris, ut per eamdem rationalem creaturam
superaretur diabolus, quam se superasse gaudebat,
et de ipso genere venientem, quod genus
origine vitiata per unum tenebat universum.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>23.</head>
            <p>
 <hi>Cur Filius Dei hominem suscepit
de genere Adae, et ex virgine.</hi> Poterat enim utique
Deus hominem aliunde suscipere, in quo esset
mediator Dei et hominum, non de genere illius
Adam, qui peccato suo genus obligavit humanum;
sicut ipsum quem primum creavit, non de genere
creavit alicujus. Poterat ergo vel sic, vel alio quo vellet
modo creare unum alium de quo vinceretur victor
prioris: sed melius judicavit, et de ipso quod victum
fuerat genere assumere hominem Deus, per quem
generis humani vinceret inimicum; et tamen ex virgine,
cujus conceptum spiritus, non caro: fides, non
libido praevenit <note>(Luc. I, 26-38)</note>. Nec interfuit carnis
concupiscentia, per quam seminantur et concipiuntur
caeteri, qui trahunt originale peccatum: sed ea penitus
remotissima, credendo, non concumbendo sancta
est fecundata virginitas; ut illud quod nascebatur ex
propagine primi hominis, tantummodo generis, non
etiam criminis originem duceret. Nascebatur namque
non transgressionis contagione vitiata natura, sed
omnium talium vitiorum sola medicina. Nascebatur
homo, inquam, nullum habens, nullum habiturus
omnino peccatum, per quem renascerentur liberandi
a peccato, qui nasci non possent sine peccato. Quamvis
enim carnali concupiscentia, quae inest genitalibus
membris, bene utatur castitas conjugalis; habet
tamen motus non voluntarios, quibus ostendit vel
nullam se in paradiso ante peccatum esse potuisse,
vel non talem fuisse si fuit, ut aliquando resisteret
voluntati. Nunc autem illam talem esse sentimus, ut
repugnans legi mentis, etiam si nulla est causa generandi,
stimulos ingerat coeundi: ubi si ei ceditur,
peccando satietur; si non ceditur, dissentiendo frenetur:
quae duo aliena fuisse a paradiso ante peccatum,
dubitare quis possit? Nam neque illa honestas
faciebat aliquid indecorum, nec illa felicitas patiebatur
aliquid impacatum. Oportebat itaque ut ista carnalis
concupiscentia nulla ibi esset omnino, quando
concipiebatur virginis partus, in quo nihil dignum
morte fuerat inventurus, et eum tamen occisurus auctor
mortis, auctoris vitae morte vincendus: victor
<pb n="1033"/>
primi Adam et tenens genus humanum, victus a secundo
Adam et amittens genus christianum, liberatum
ex humano genere ab humano crimine, per eum
qui non erat in crimine, quamvis esset ex genere; ut
deceptor ille ab eo vinceretur genere, quod vicerat
crimine. Et hoc ita gestum est, ut homo non extollatur;
sed <hi>qui gloriatur, in Domino glorietur <note>(II Cor. X,
17)</note>
            </hi>. Qui enim victus est, homo tantum erat; et ideo
victus est, quia superbe deus esse cupiebat: qui autem
vicit, et homo erat et Deus; et ideo sic vicit natus
ex virgine, quia Deus humiliter, non quomodo
alios sanctos, regebat illum hominem, sed gerebat.
Haec tanta Dei dona, et si qua alia sunt, quae de hac
re nobis et quaerere nunc et disserere longum est,
nisi Verbum caro fieret, nulla essent.
</p>
          </div3>
        </div2>

<div2>
          <head>CAPUT XIX.</head>
<div3>
            <head>24.</head>
            <p>
 <hi>Quid ad scientiam, quid ad sapientiam
pertineat in Verbo incarnato.</hi> Haec autem
omnia quae pro nobis Verbum caro factum temporaliter
et localiter fecit et pertulit, secundum distinctionem
quam demonstrare suscepimus, ad scientiam
pertinent, non ad sapientiam. Quod autem Verbum
est sine tempore et sine loco, est Patri coaeternum et
ubique totum; de quo si quisquam potest, quantum
potest, veracem proferre sermonem, sermo ille erit
sapientiae: ac per hoc Verbum caro factum, quod est
Christus Jesus, et sapientiae thesauros habet et scientiae.
Nam scribens Apostolus ad Colossenses: <hi>Volo
enim vos scire,</hi> inquit, <hi>quantum certamen habeam pro
vobis, et pro iis qui sunt Laodiciae, et quicumque non
viderunt faciem meam in carne; ut consolentur corda
eorum, copulati in charitate et in omnibus divitiis plenitudinis
intellectus, ad cognoscendum mysterium Dei,
quod est Christus Jesus, in quo sunt omnes thesauri sapientiae
et scientiae absconditi <note>(Coloss. II, 1-3)</note>
            </hi>. Quatenus
noverat Apostolus thesauros istos, quantum eorum
penetraverat, et in eis ad quanta pervenerat, quis
potest nosse? Ego tamen secundum id quod scriptum
est, <hi>Unicuique autem nostrum datur manifestatio Spiritus
ad utilitatem: alii quidem datur per Spiritum
sermo sapientiae, alii sermo scientiae secundum eumdem
Spiritum <note>(I Cor. XII, 7, 8)</note>
            </hi>, si ita inter se distant haec
duo, ut sapientia divinis, scientia humanis attributa
sit rebus, utrumque agnosco in Christo, et mecum
omnis ejus fidelis. Et cum lego, <hi>Verbum caro factum
est, et habitavit in nobis;</hi> in Verbo intelligo verum
Dei Filium, in carne agnosco verum hominis filium,
et utrumque simul in unam personam Dei et hominis
ineffabili gratiae largitate conjunctum. Propter
quod sequitur et dicit, <hi>Et vidimus gloriam ejus, gloriam
quasi Unigeniti a Patre, plenum gratiae et veritatis <note>(Joan. I, 14)</note>
            </hi>.
Si gratiam referamus ad scientiam, veritatem
ad sapientiam, puto nos ab illa duarum istarum
rerum distinctione, quam commendavimus, non
abhorrere. In rebus enim per tempus ortis, illa summa
gratia est, quod homo in unitate personae conjunctus
est Deo: in rebus vero aeternis summa veritas
recte tribuitur Dei Verbo. Quod vero idem ipse est
<pb n="1034"/>
Unigenitus a Patre plenus gratiae et veritatis, id
actum est ut idem ipse sit in rebus pro nobis temporaliter
gestis, cui per eamdem fidem mundamur, ut
eum stabiliter contemplemur in rebus aeternis. Illi
autem praecipui gentium philosophi, qui invisibilia
Dei, per ea quae facta sunt, intellecta conspicere potuerunt,
tamen quia sine Mediatore, id est, sine homine
Christo philosophati sunt, quem nec venturum
Prophetis, nec venisse Apostolis crediderunt, veritatem
detinuerunt, sicut de illis dictum est, in iniquitate.
Non potuerunt enim in his rerum infimis constituti,
nisi quaerere aliqua media per quae ad illa quae
intellexerant sublimia pervenirent: atque ita in deceptores
daemones inciderunt, per quos factum est
ut immutarent gloriam incorruptibilis Dei, in similitudinem
imaginis corruptibilis hominis et volucrum
et quadrupedum et serpentium <note>(Rom. I, 20, 18, 23)</note>.
In talibus enim formis etiam idola instituerunt, sive
coluerunt. Scientia ergo nostra Christus est, sapientia
quoque nostra idem Christus est. Ipse nobis fidem de
rebus temporalibus inserit, ipse de sempiternis exhibet
veritatem. Per ipsum pergimus ad ipsum, tendimus
per scientiam ad sapientiam: ab uno tamen eodemque
Christo non recedimus, <hi>in quo sunt omnes
thesauri sapientiae et scientiae absconditi.</hi> Sed nunc de
scientia loquimur, post de sapientia, quantum ipse
donaverit, locuturi. Nec ista duo sic accipiamus,
quasi non liceat dicere, vel istam sapientiam quae in
rebus humanis est, vel illam scientiam quae in divinis.
Loquendi enim latiore consuetudine, utraque sapientia,
utraque scientia dici potest. Nullo modo tamen
scriptum esset apud Apostolum, <hi>Alii datur sermo sapientiae,
alii sermo scientiae;</hi> nisi et proprie singulis
nominibus haec singula vocarentur, de quorum distinctione
nunc agimus.
</p>
          </div3>
        </div2>

<div2>
          <head>CAPUT XX.</head>
<div3>
            <head>25.</head>
            <p>
 <hi>Quid actum in hoc libro. Quomodo
gradatim perventum est ad trinitatem quamdam
quae in scientia activa et vera fide reperitur.</hi> Jam itaque
videamus quid sermo iste prolixus effecerit, quid collegerit,
quo pervenerit. Beatos esse se velle, omnium
hominum est: nec tamen omnium est fides, qua cor
mundante ad beatitudinem pervenitur. Ita fit ut per
istam quam non omnes volunt, ad illam tendendum
sit quam nemo potest esse qui nolit. Beatos esse se
velle, omnes in corde suo vident, tantaque est in hac
re naturae humanae conspiratio, ut non fallatur homo
qui hoc ex animo suo de animo conjicit alieno; denique
omnes id velle nos novimus. Multi vero immortales
se esse posse desperant, cum id quod omnes
volunt, id est beatus, nullus esse aliter possit: volunt
tamen etiam immortales esse, si possent: sed
non credendo quod possint, non ita vivunt ut possint.
Necessaria ergo est fides ut beatitudinem consequamur,
omnibus humanae naturae bonis, id est, et animi
et corporis. Hanc autem fidem in Christo esse definitam,
qui in carne resurrexit a mortuis, non moriturus
<pb n="1035"/>
ulterius: nec nisi per illum quemquam liberari a diaboli
dominatu, per remissionem peccatorum: in cujus
diaboli partibus necesse est miseram esse vitam, eamdemque
perpetuam, quae mors est potius dicenda
quam vita, eadem fides habet. De qua et in hoc libro,
sicut potui, pro spatio temporis disputavi, cum
jam et in quarto libro hujus operis multa de hac re
dixerim <note>(Cap. 19-21)</note>; sed ibi propter aliud, hic propter
aliud: ibi scilicet ut ostenderem cur et quomodo
Christus in plenitudine temporis a Patre sit missus <note>(Galat. IV, 4)</note>,
propter eos qui dicunt, eum qui misit,
et eum qui missus est, aequales natura esse non posse;
hic autem, ad distinguendam activam scientiam a
contemplativa sapientia.</p>
          </div3>
<div3>
            <head>26.</head>
            <p>
 Placuit quippe velut gradatim ascendentibus in
utraque requirere apud interiorem hominem quamdam
sui cujusque generis trinitatem, sicut prius apud
exteriorem quaesivimus; ut ad illam Trinitatem quae
Deus est, pro nostro modulo, si tamen vel hoc possumus,
saltem in aenigmate et per speculum contuendam <note>(I Cor. XIII, 12)</note> 
 exercitatiore in his inferioribus
rebus mente veniamus. Hujus igitur verba fidei quisquis
in solis vocibus memoriae commendaverit, nesciens
quid significent; sicut solent qui graece nesciunt,
graeca verba tenere memoriter, vel latina similiter,
vel cujusque alterius linguae, qui ejus ignari sunt:
nonne habet quamdam in suo animo trinitatem, quia
et in memoria sunt illi verborum soni, etiam quando
inde non cogitat; et inde formatur acies recordationis
ejus, quando de his cogitat; et voluntas recordantis
atque cogitantis utrumque conjungit? Nullo modo
tamen dixerimus istum, cum hoc agit, secundum trinitatem
interioris hominis agere, sed potius exterioris:
quia id solum meminit, et quando vult, quantum
vult intuetur, quod ad sensum corporis pertinet,
qui vocatur auditus, nec aliud quam corporalium rerum,
id est sonorum, tali cogitatione imagines versat.
Si autem quod verba illa significant, teneat et recolat;
<pb n="1036"/>
jam quidem aliquid interioris hominis agit:
sed nondum dicendus vel putandus est vivere secundum
interioris hominis trinitatem, si ea non diligat
quae ibi praedicantur, praecipiuntur, promittuntur.
Potest enim etiam ad hoc tenere atque cogitare, ut
falsa esse existimans, conetur etiam redarguere. Voluntas
ergo illa, quae ibi conjungit ea quae memoria
tenebantur, et ea quae inde in acie cogitationis impressa
sunt, implet quidem aliquam trinitatem, cum
ipsa sit tertia: sed non secundum eam vivitur, quando
illa quae cogitantur velut falsa non placent. Cum
autem vera esse creduntur, et quae ibi diligenda sunt
diliguntur, jam secundum trinitatem interioris hominis
vivitur: secundum hoc enim vivit quisque quod
diligit. Quomodo autem diligantur quae nesciuntur,
sed tantum creduntur? Jam quaestio ista tractata est
in superioribus libris <note>(Lib. 8, capp. 8 et seqq., et lib. 18,
cap. 1, etc.)</note>, et inventum neminem diligere quod penitus
ignorat; ex iis autem quae nota sunt diligi,
quando diligi dicuntur ignota. Nunc librum istum ita
claudimus, ut admoneamus quod justus ex fide vivit <note>(Rom. I, 17)</note>:
quae fides per dilectionem operatur <note>(Galat. V, 6)</note>,
ita ut virtutes quoque ipsae quibus prudenter,
fortiter, temperanter, justeque vivitur, omnes
ad eamdem referantur fidem: non enim aliter poterunt
verae esse virtutes. Quae tamen in hac vita non
valent tantum, ut aliquando non sit hic necessaria
qualiumcumque remissio peccatorum; quae non fit
nisi per eum qui sanguine suo vicit principem peccatorum.
Ex hac fide et tali vita quaecumque notiones
sunt in animo fidelis hominis, cum memoria continentur,
et recordatione inspiciuntur, et voluntati placent,
reddunt quamdam sui generis trinitatem. Sed
imago Dei, de qua in ejus adjutorio post loquemur,
nondum in ipsa est: quod tunc melius apparebit,
cum demonstratum fuerit ubi sit: quod in futuro volumine
lector exspectet.
</p>
          </div3>
        </div2>
      </div1>

<div1>
        <head> <hi>LIBER QUARTUS DECIMUS.</hi> De sapientia hominis vera dicit, ostendens imaginem Dei, quod est homo secundum mentem, non proprie in transeuntibus, veluti in memoria, intellectu et amore, sive ipsius temporalis fidei, sive etiam mentis circa se ipsam versantis, sed in permanentibus rebus collocatam; ac eam tunc perfici, cum mens renovatur in agnitione Dei secundum imaginem ejus qui creavit hominem ad imaginem suam, et sic percipit sapientiam, ubi contemplatio est aeternorum.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Quae sit sapientia de qua hic
<pb n="1035"/>agendum. Philosophi nomen unde exortum. De scientiae
ac sapientiae distinctione quid jam dictum.</hi> Nunc de
sapientia nobis est disserendum: non de illa Dei,
quae procul dubio Deus est; nam sapientia Dei Filius
ejus unigenitus dicitur <note>(Eccli. XXIV, 5, et I Cor. I, 24)</note>:
sed loquemur de hominis sapientia, vera tamen quae
secundum Deum est, et verus ac praecipuus cultus
ejus est, quae uno nomine <foreign xml:lang="greek">θεοσέβεια</foreign> graece appellatur.
Quod nomen nostri, sicut jam commemoravimus, volentes
et ipsi uno nomine interpretari, pietatem dixerunt,
cum pietas apud Graecos <foreign xml:lang="greek">εὐσέβεια</foreign> usitatius nuncupetur:
<pb n="1036"/> <foreign xml:lang="greek">θεοσέβεια</foreign>
 vero quia uno verbo perfecte non
potest, melius duobus interpretatur, ut dicatur potius
Dei cultus. Hanc esse hominis sapientiam, quod et in
duodecimo hujus operis volumine jam posuimus <note>(Cap.
14)</note>,
Scripturae sanctae auctoritate monstratur, in libro
Dei servi Job, ubi legitur Dei sapientiam dixisse
homini, <hi>Ecce pietas est sapientia; abstinere autem a
malis, scientia <note>(Job XXVIII, 28)</note>
            </hi>; sive etiam, ut non
nulli de graeco <foreign xml:lang="greek">ἐπιστήμην</foreign> interpretati sunt, <hi>disciplina</hi> 
quae utique a discendo nomen accepit, unde et scientia
dici potest. Ad hoc enim quaeque res discitur, ut sciatur.
Quamvis alia notione, in iis quae pro peccatis
<pb n="1037"/>
suis mala quisque patitur ut corrigatur, dici soleat
disciplina. Unde illud est in Epistola ad Hebraeos, <hi>Quis enim est filius, cui non det disciplinam pater ejus?</hi> 
et illud evidentius in eadem, <hi>Omnis enim ad tempus
disciplina non gaudii videtur esse, sed tristitiae: postea
vero fructum pacificum iis qui per eam certarunt, reddet
justitiae <note>(Hebr. XII, 7, 11)</note>
            </hi>. Deus ergo ipse summa sapientia,
cultus autem Dei sapientia est hominis, de qua
nunc loquimur. Nam <hi>sapientia hujus mundi stultitia est
apud Deum <note>(I Cor. III, 19)</note>
            </hi>. Secundum hanc itaque sapientiam,
quae Dei cultus est, ait sancta Scriptura: <hi>Multitudo
sapientium sanitas est orbis terrarum <note>(Sap. VI, 26)</note>
            </hi>.</p>
          </div3>
<div3>
            <head>2.</head>
            <p>
 Sed si de sapientia disputare sapientium est,
quid agemus? Numquidnam profiteri audebimus sapientiam,
ne sit nostra de illa impudens disputatio?
Nonne terrebimur exemplo Pythagorae? qui cum ausus
non fuisset sapientem profiteri, philosophum
potius, id est amatorem sapientiae se esse respondit:
a quo id nomen exortum ita deinceps posteris placuit,
ut quantalibet de rebus ad sapientiam pertinentibus
doctrina quisque vel sibi vel aliis videretur excellere,
non nisi philosophus vocaretur. An ideo sapientem
profiteri talium hominum nullus audebat, quia sine ullo
peccato putabant esse sapientem? Hoc autem nostra
Scriptura non dicit, quae dicit: <hi>Argue sapientem, et
amabit te <note>(Prov. IX, 8)</note>
            </hi>. Profecto enim judicat habere
peccatum, quem censet arguendum. Sed ego nec sic
quidem sapientem me audeo profiteri: satis est mihi,
quod etiam ipsi negare non possunt, esse etiam philosophi,
id est amatoris sapientiae, de sapientia disputare.
Non enim hoc illi facere destiterunt, qui se amatores
sapientiae potius quam sapientes esse professi sunt.</p>
          </div3>
<div3>
            <head>3.</head>
            <p>
 Disputantes autem de sapientia, definierunt eam
dicentes: Sapientia est rerum humanarum divinarumque
scientia. Unde ego quoque in libro superiore
utrarumque rerum cognitionem, id est divinarum atque
humanarum, et sapientiam et scientiam dici
posse non tacui <note>(Lib. XIII, capp. 1, 19)</note>. Verum secundum
hanc distinctionem qua dixit Apostolus, <hi>Alii
datur sermo sapientiae, alii sermo scientiae <note>(I Cor. XII, 8)</note>
            </hi>;
ista definitio dividenda est, ut rerum divinarum
scientia proprie sapientia nuncupetur, humanarum
autem proprie scientiae nomen obtineat: de qua volumine
tertio decimo disputavi, non utique quidquid
sciri ab homine potest in rebus humanis, ubi plurimum
supervacaneae vanitatis et noxiae curiositatis
est, huic scientiae tribuens, sed illud tantummodo
quo fides saluberrima, quae ad veram beatitudinem
ducit, gignitur, nutritur, defenditur, roboratur: qua
scientia non pollent fideles plurimi, quamvis polleant
ipsa fide plurimum. Aliud est enim scire tantummodo
quid homo credere debeat propter adipiscendam vitam
beatam, quae non nisi aeterna est: aliud autem,
scire quemadmodum hoc ipsum et piis opituletur, et
contra impios defendatur, quam proprio appellare
vocabulo scientiam videtur Apostolus. De qua prius
cum loquerer, ipsam praecipue fidem commendare
curavi, a temporalibus aeterna breviter ante distinguens,
<pb n="1038"/>
atque ibi de temporalibus disserens: aeterna
vero in hunc librum differens, etiam de rebus aeternis
fidem temporalem quidem, et temporaliter in credentium
cordibus habitare, necessariam tamen propter adipiscenda
ipsa aeterna esse monstravi <note>(Lib. XIII, cap. 7)</note>.
Fidem quoque de temporalibus rebus, quas pro nobis
aeternus fecit, et passus est in homine, quem temporaliter
gessit, atque ad aeterna provexit, ad eamdem aeternorum
adeptionem prodesse disserui: virtutesque ipsas,
quibus in hac temporali mortalitate prudenter, fortiter,
temperanter, et juste vivitur, nisi ad eamdem,
licet temporalem fidem, quae tamen ad aeterna perducit,
referantur, veras non esse virtutes <note>(Ibid., cap. 20)</note>.
</p>
          </div3>
        </div2>

<div2>
          <head>CAPUT II.</head>
<div3>
            <head>4.</head>
            <p>
 <hi>In fidei temporalis retentione,
contemplatione ac dilectione trinitas quaedam, sed nondum
proprie imago Dei.</hi> Quapropter, quoniam sicut
scriptum est, <hi>Quamdiu sumus in corpore, peregrinamur
a Domino; per fidem enim ambulamus, non per speciem <note>(II Cor. V, 6, 7)</note>
            </hi>;
profecto quamdiu justus ex fide vivit <note>(Rom. I, 17)</note>,
quamvis secundum hominem interiorem
vivat, licet per eamdem temporalem fidem ad
veritatem nitatur, et tendat ad aeterna, tamen in ejusdem
fidei temporalis retentione, contemplatione, dilectione,
nondum talis est trinitas, ut Dei jam imago
dicenda sit: ne in rebus temporalibus constituta videatur,
quae constituenda est in aeternis. Mens quippe
humana cum fidem suam videt, qua credit quod non
videt, non aliquid sempiternum videt. Non enim
semper hoc erit, quod utique non erit, quando ista
peregrinatione finita, qua peregrinamur a Domino,
ut per fidem ambulare necesse sit, species illa succedet,
per quam videbimus facie ad faciem <note>(I Cor. XIII,
12)</note>: sicut modo non videntes, tamen quia credimus,
videre merebimur, atque ad speciem nos per fidem
perductos esse gaudebimus. Neque enim jam fides
erit, qua credantur quae non videntur; sed species,
qua videantur quae credebantur. Tunc ergo etsi vitae
hujus mortalis transactae meminerimus, et credidisse
nos aliquando quae non videbamus, memoriter recoluerimus,
in praeteritis atque transactis deputabitur
fides ista, non in praesentibus rebus semperque manentibus:
ac per hoc etiam trinitas ista quae nunc in ejusdem
fidei praesentis ac manentis memoria, contuitu,
dilectione consistit, tunc transacta et praeterita reperietur
esse, non permanens. Ex quo colligitur, ut si jam
imago Dei est ista trinitas, etiam ipsa non in eis quae
semper sunt, sed in rebus sit habenda transeuntibus.
</p>
          </div3>
        </div2>

<div2>
          <head>CAPUT III.</head>
<p> <hi>Difficultas contra id quod mox dictum
est, diluitur.</hi> Absit autem ut cum animae natura
sit immortalis, nec ab initio quo creata est, unquam
deinceps esse desistat, id quo nihil melius habet, non
cum ejus immortalitate perduret. Quid vero melius
in ejus natura creatum est, quam quod ad sui Creatoris
imaginem facta est <note>(Gen. I, 27)</note>? Non igitur in
fidei retentione, contemplatione, dilectione, quae non
erit semper, sed in eo quod semper erit, invenienda
est quam dici oporteat imaginem Dei.</p>
<div3>
            <head>5.</head>
            <p>
 An adhuc utrum ita se res habeat, aliquanto diligentius
atque abstrusius perscrutabimur? Dici enim
<pb n="1039"/>
potest, non perire istam trinitatem, etiam cum fides
ipsa transierit: quia sicut nunc eam et memoria tenemus,
et cogitatione cernimus, et voluntate diligimus;
ita etiam tunc cum eam nos habuisse memoria
tenebimus, et recolemus, et hoc utrumque tertia voluntate
jungemus, eadem trinitas permanebit. Quoniam
si nullum in nobis quasi vestigium transiens
reliquerit, profecto nec in memoria nostra ejus aliquid
habebimus quo recurramus eam praeteritam
recordantes, atque id utrumque intentione tertia copulantes,
et quod erat scilicet in memoria, non inde
cogitantibus nobis, et quod inde cogitatione formatur.
Sed qui hoc dicit, non discernit aliam nunc esse trinitatem,
quando praesentem fidem tenemus, videmus,
amamus in nobis; aliam tunc futuram, quando non
ipsam, sed ejus velut imaginarium vestigium in memoria
reconditum, recordatione contuebimur, et duo
haec, id est, quod erat in memoria retinentis, et quod
inde imprimitur in acie recordantis, tertia voluntate
jungemus. Quod ut possit intelligi, sumamus exemplum
de corporalibus rebus, de quibus in libro undecimo
satis locuti sumus <note>(Cap. 2 et seqq.)</note>. Nempe ab
inferioribus ad superiora ascendentes, vel ab exterioribus
ad interiora ingredientes, primam reperimus
trinitatem in corpore quod videtur, et acie videntis
quae cum videt, inde formatur, et in voluntatis intentione
quae utrumque conjungit. Huic trinitati similem
constituamus, cum fides quae nunc inest nobis, tanquam
corpus illud in loco, ita in nostra memoria
constituta est, de qua informatur cogitatio recordantis,
sicut ex illo corpore acies intuentis: quibus duobus,
ut trinitas impleatur, annumeratur tertia voluntas,
quae fidem in memoria constitutam et quamdam
ejus effigiem in contuitu recordationis impressam
connectit et conjungit; sicut in illa corporalis trinitate
visionis, formam corporis quod videtur, et conformationem
quae fit in cernentis aspectu, conjungit
intentio voluntatis. Faciamus ergo corpus illud quod
cernebatur, interisse dilapsum, nec ejus remansisse
aliquid in ullo loco, ad quod videndum recurrat aspectus:
numquid quia imago rei corporalis jam transactae
atque praeteritae remanet in memoria, unde informetur
recordantis obtutus, atque id utrumque
tertia voluntate jungatur, eadem trinitas esse dicenda
est, quae fuerat quando species in loco positi corporis
videbatur? Non utique, sed prorsus alia: nam
praeter quod illa erat extrinsecus, haec intrinsecus;
illam profecto faciebat species praesentis corporis;
hanc, imago praeteriti. Sic et in hac re, de qua nunc
agimus, et propter quam putavimus adhibendum illud
exemplum, fides quae nunc in animo nostro est,
velut illud corpus in loco, dum tenetur, aspicitur,
amatur, quamdam efficit trinitatem: sed non ipsa
erit, quando fides haec in animo, sicut corpus illud
in loco jam non erit. Quae vero tunc erit, quando eam
recordabimur in nobis fuisse, non esse, alia profecto
erit. Hanc enim quae nunc est, facit res ipsa praesens
et animo credentis affixa: at illam quae tunc erit,
<pb n="1040"/>
faciet rei praeteritae imaginatio in recordantis memoria
derelicta.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>In immortalitate animae rationalis
quaerenda imago Dei. Trinitas in mente quomodo
monstrata sit.</hi> Nec illa igitur trinitas, quae nunc
non est, imago Dei erit; nec ista imago Dei est, quae
tunc non erit: sed ea est invenienda in anima hominis,
id est rationali, sive intellectuali, imago Creatoris,
quae immortaliter immortalitati ejus est insita.
Nam sicut ipsa immortalitas animae secundum quemdam
modum dicitur; habet quippe et anima mortem
suam, cum vita beata caret, quae vera animae vita dicenda
est; sed immortalis ideo nuncupatur, quoniam
qualicumque vita, etiam cum miserrima est, nunquam
desinit vivere: ita quamvis ratio vel intellectus nunc
in ea sit sopitus, nunc parvus, nunc magnus appareat,
nunquam nisi rationalis et intellectualis est anima
humana; ac per hoc si secundum hoc facta est ad
imaginem Dei quod uti ratione atque intellectu ad intelligendum
et conspiciendum Deum potest, profecto
ab initio quo esse coepit ista tam magna et mira
natura, sive ita obsoleta sit haec imago, ut pene nulla
sit, sive obscura atque deformis, sive clara et pulchra
sit, semper est. Denique deformitatem dignitatis ejus
miserans divina Scriptura, <hi>Quanquam,</hi> inquit, <hi>in imagine 
 ambulat homo, tamen vane conturbatur: thesaurizat,
et nescit cui congregabit ea <note>(Psal. XXXVIII, 7)</note>
            </hi>. Non
itaque vanitatem imagini Dei tribueret, nisi deformem
cerneret factam. Nec tantum valere illam deformitatem,
ut auferat quod imago est, satis ostendit, dicendo, <hi>Quanquam in imagine ambulat homo.</hi> 
 Quapropter
ex utraque parte veraciter pronuntiari potest
ista sententia, ut quemadmodum dictum est, <hi>Quanquam
in imagine ambulat homo, tamen vane conturbatur;</hi> 
ita dicatur, Quanquam vane conturbatur homo,
tamen in imagine ambulat. Quanquam enim magna
natura sit, tamen vitiari potuit, quia summa non est:
et quanquam vitiari potuerit, quia summa non est,
tamen quia summae naturae capax est, et esse particeps
potest, magna natura est. Quaeramus igitur in
hac imagine Dei quamdam sui generis trinitatem,
adjuvante ipso qui nos fecit ad imaginem suam. Non
enim aliter possumus haec salubriter investigare, et
secundum sapientiam quae ab illo est aliquid invenire:
sed ea quae in superioribus libris, et maxime
in decimo, de anima humana vel mente diximus, si
lectoris vel memoria teneantur atque recolantur, vel
diligentia in eisdem locis in quibus conscripta sunt,
recenseantur, non hic desiderabit prolixiorem de rei
tantae inquisitione sermonem.</p>
          </div3>
<div3>
            <head>7.</head>
            <p>
 Inter caetera ergo in libro decimo diximus, hominis
mentem nosse semetipsam <note>(Cap. 7)</note>. Nihil enim tam
novit mens, quam id quod sibi praesto est: nec menti
magis quidquam praesto est, quam ipsa sibi. Et alia,
quantum satis visum est, adhibuimus documenta, quibus
hoc certissime probaretur.
</p>
          </div3>
        </div2>

<div2>
          <head>CAPUT V.</head>
<p> <hi>Infantium mens an se noverit.</hi> Quid
itaque dicendum est de infantis mente, ita adhuc parvuli
<pb n="1041"/>
et in tam magna demersi rerum ignorantia, ut
illius mentis tenebras mens hominis quae aliquid novit
exhorreat? An etiam ipsa se nosse credenda est,
sed intenta nimis in eas res quas per corporis sensus
tanto majore, quanto noviore coepit delectatione sentire,
non ignorare se potest, sed cogitare se non potest?
Quanta porro intentione in ista quae foris sunt
sensibilia feratur, vel hinc solum conjici potest, quod
lucis hujus hauriendae sic avida est, ut si quisquam
minus cautus aut nesciens quid inde possit accidere,
nocturnum lumen posuerit ubi jacet infans, in ea parte
ad quam jacentis oculi possint retorqueri, nec cervix
possit inflecti, sic ejus inde non removeatur aspectus,
ut nonnullos ex hoc etiam strabones fieri noverimus,
eam formam tenentibus oculis, quam teneris et mollibus
consuetudo quodam modo infixit. Ita et in alios
corporis sensus, quantum sinit illa aetas, intentione se
quasi coarctant animae parvulorum, ut quidquid per
carnem offendit aut allicit, hoc solum abhorreant vehementer
aut appetant: sua vero interiora non cogitent,
nec possint admoneri ut hoc faciant; quia nondum
admonentis signa noverunt, ubi praecipuum locum
verba obtinent, quae sicut alia prorsus nesciunt.
Quod autem aliud sit non se nosse, aliud non se cogitare,
jam in eodem volumine ostendimus <note>(Lib. 10,
cap. 5)</note>.</p>
<div3>
            <head>8.</head>
            <p>
 Sed hanc aetatem omittamus, quae nec interrogari
potest quid in se agatur, et nos ipsi ejus valde
obliti sumus. Hinc tantum certos nos esse suffecerit,
quod cum homo de animi sui natura cogitare potuerit,
atque invenire quod verum est, alibi non inveniet,
quam penes se ipsum. Inveniet autem, non quod nesciebat,
sed unde non cogitabat. Quid enim scimus,
si quod est in nostra mente nescimus; cum omnia quae
scimus, non nisi mente scire possimus?
</p>
          </div3>
        </div2>

<div2>
          <head>CAPUT VI.</head>
<p> <hi>In mente se ipsam cogitante trinitas
quaedam quomodo existat. Quid in hac trinitate praestet
cogitatio.</hi> Tanta est tamen cogitationis vis, ut nec ipsa
mens quodam modo se in conspectu suo ponat, nisi
quando se cogitat: ac per hoc ita nihil in conspectu
mentis est, nisi unde cogitatur, ut nec ipsa mens, qua
cogitatur quidquid cogitatur, aliter possit esse in conspectu
suo, nisi se ipsam cogitando. Quomodo autem,
quando se non cogitat, in conspectu suo non sit, cum
sine se ipsa nunquam esse possit, quasi aliud sit ipsa,
aliud conspectus ejus, invenire non possum. Hoc
quippe de oculo corporis non absurde dicitur: ipse
quippe oculus loco suo fixus est in corpore, aspectus
autem ejus in ea quae extra sunt tenditur, et usque in
sidera extenditur. Nec est oculus in conspectu suo;
quandoquidem non conspicit se ipsum, nisi speculo
objecto, unde jam locuti sumus <note>(Lib. 10, cap. 3)</note>: quod
non fit utique quando se mens in suo conspectu sui
cogitatione constituit. Numquid ergo alia sua parte
aliam partem suam videt, cum se conspicit cogitando,
sicut aliis membris nostris, qui sunt oculi, alia membra
nostra conspicimus, quae in nostro possunt esse
conspectu? Quid dici absurdius vel sentiri potest?
Unde igitur aufertur mens, nisi a se ipsa? et ubi ponitur
<pb n="1042"/>
in conspectu suo, nisi ante se ipsam? Non ergo
ibi erit ubi erat, quando in conspectu suo non erat;
quia hic posita, inde sublata est. Sed si conspicienda
migravit, conspectura ubi manebit? An quasi geminatur,
ut et illic sit et hic, id est, et ubi conspicere,
et ubi conspici possit; ut in se sit conspiciens, ante
se conspicua? Nihil horum nobis veritas consulta respondet:
quoniam quando isto modo cogitamus, non
nisi corporum fictas imagines cogitamus, quod mentem
non esse paucis certissimum est mentibus, a quibus
potest de hac re veritas consuli. Proinde restat
ut aliquid pertinens ad ejus naturam sit conspectus
ejus, et in eam, quando se cogitat, non quasi per loci
spatium, sed incorporea conversione revocetur: cum
vero non se cogitat, non sit quidem in conspectu suo,
nec de illa suus formetur obtutus, sed tamen noverit
se tanquam ipsa sit sibi memoria sui. Sicut multarum
disciplinarum peritus ea quae novit, ejus memoria
continentur, nec est inde aliquid in conspectu mentis
ejus, nisi unde cogitat; caetera in arcana quadam notitia
sunt recondita, quae memoria nuncupatur. Ideo
trinitatem sic commendabamus, ut illud unde formatur
cogitantis obtutus, in memoria poneremus; ipsam
vero conformationem, tanquam imaginem quae inde
imprimitur; et illud quo utrumque conjungitur, amorem
seu voluntatem. Mens igitur quando cogitatione
se conspicit, intelligit se et recognoscit: gignit ergo
hunc intellectum et cognitionem suam. Res quippe
incorporea intellecta conspicitur, et intelligendo cognoscitur.
Nec ita sane gignit istam notitiam suam
mens, quando cogitando intellectam se conspicit, tanquam
sibi ante incognita fuerit: sed ita sibi nota erat,
quemadmodum notae sunt res quae memoria continentur,
etiamsi non cogitentur: quoniam dicimus hominem
nosse litteras, etiam cum de aliis rebus, non de
litteris cogitat. Haec autem duo, gignens et genitum,
dilectione tertia copulantur, quae nihil est aliud quam
voluntas fruendum aliquid appetens vel tenens. Ideoque
etiam illis tribus nominibus insinuandam mentis
putavimus trinitatem, memoria, intelligentia, voluntate.</p>
<div3>
            <head>9.</head>
            <p>
 Sed quoniam mentem semper sui meminisse,
semperque se ipsam intelligere et amare, quamvis
non semper se cogitare discretam ab eis quae non
sunt quod ipsa est, circa ejusdem libri decimi finem
diximus: quaerendum est quonam modo ad cogitationem
pertineat intellectus; notitia vero cujusque rei,
quae inest menti, etiam quando non de ipsa cogitatur,
ad solam dicatur memoriam pertinere. Si enim hoc
ita est, non habebat haec tria, ut et sui meminisset,
et se intelligeret, et amaret: sed meminerat tantum
sui, et postea cum cogitare se coepit, tunc se intellexit
atque dilexit.
</p>
          </div3>
        </div2>

<div2>
          <head>CAPUT VII.</head>
<p> <hi>Exemplo res declaratur. Quomodo
res ad juvandos lectores tractata sit.</hi> Quapropter diligentius
illud consideremus exemplum, quod adhibuimus,
ubi ostenderetur aliud esse rem quamque non
nosse, aliud non cogitare; fierique posse ut noverit
<pb n="1043"/>
homo aliquid quod non cogitat, quando aliunde, non
inde cogitat. Duarum ergo vel plurium disciplinarum
peritus, quando unam cogitat, aliam vel alias etiam si
non cogitat, novit tamen. Sed numquid recte possumus
dicere, Iste musicus novit quidem musicam,
sed nunc eam non intelligit, quia eam non cogitat;
intelligit autem nunc geometricam, hanc
enim nunc cogitat? Absurda est, quantum apparet,
ista sententia. Quid etiam illa, si dicamus, Iste
musicus novit quidem musicam, sed nunc eam non
amat, quando eam non cogitat; amat autem nunc
geometricam, quoniam nunc ipsam cogitat: nonne
similiter absurda est? Rectissime vero dicimus, Iste
quem perspicis de geometrica disputantem, etiam perfectus
est musicus; nam et meminit disciplinae ejus,
et intelligit eam et diligit: sed quamvis eam noverit
et amet, nunc illam non cogitat, quoniam geometricam
de qua disputat, cogitat. Hinc admonemur esse
nobis in abdito mentis quarumdam rerum quasdam
notitias, et tunc quodam modo procedere in medium,
atque in conspectu mentis velut apertius constitui,
quando cogitantur: tunc enim se ipsa mens, et meminisse,
et intelligere, et amare invenit, etiam unde
non cogitabat, quando aliud cogitabat. Sed unde diu
non cogitaverimus, et unde cogitare nisi commoniti
non valemus, id nos nescio quo eodemque miro modo,
si potest dici, scire nescimus. Denique recte ab
eo qui commemorat, ei quem commemorat dicitur:
Scis hoc, sed scire te nescis; commemorabo, et invenies
te scientem quod te nescire putaveras. Id agunt
et litterae, quae de his rebus conscriptae sunt, quas res
duce ratione veras esse invenit lector: non quas veras
esse credit ei qui scripsit, sicut legitur historia;
sed quas veras esse etiam ipse invenit, sive apud se,
sive in ipsa mentis luce veritate. Qui vero nec admonitus
valet ista contueri, magna caecitate cordis, tenebris
ignorantiae demersus est altius, et mirabiliore
divina ope indiget, ut possit ad veram sapientiam
pervenire.</p>
<div3>
            <head>10.</head>
            <p>
 Propter hoc itaque volui de cogitatione adhibere
qualecumque documentum, quo posset ostendi
quomodo ex iis quae memoria continentur, recordantis
acies informetur, et tale aliquid gignatur ubi homo
cogitat, quale in illo erat ubi ante cogitationem meminerat:
quia facilius dignoscitur, quod tempore accedit,
et ubi parens prolem spatio temporis antecedit.
Nam si nos referamus ad interiorem mentis memoriam
qua sui meminit, et interiorem intelligentiam
qua se intelligit, et interiorem voluntatem qua se diligit,
ubi haec tria simul semper sunt, et semper simul
fuerunt ex quo esse coeperunt, sive cogitarentur,
sive non cogitarentur; videbitur quidem imago illius
trinitatis et ad solam memoriam pertinere: sed quia
ibi verbum esse sine cogitatione non potest (cogitamus
enim omne quod dicimus, etiam illo interiore
verbo quod ad nullius gentis pertinet linguam), in
tribus potius illis imago ista cognoscitur, memoria
<pb n="1044"/>
scilicet, intelligentia, voluntate. Hanc autem nunc
dico intelligentiam, qua intelligimus cogitantes, id
est, quando eis repertis quae memoriae praesto fuerant,
sed non cogitabantur, cogitatio nostra formatur;
et eam voluntatem, sive amorem, vel dilectionem,
quae istam prolem parentemque conjungit, et
quodam modo utrisque communis est. Hinc factum
est ut etiam per exteriora sensibilia quae per oculos
carnis videntur, legentium ducerem tarditatem, in
undecimo scilicet libro; atque inde cum eis ingrederer
ad hominis interioris eam potentiam qua ratiocinatur
de temporalibus rebus, differens illam principaliter
dominantem qua contemplatur aeternas: atque
id duobus voluminibus egi, duodecimo utrumque
discernens, quorum unum est superius, alterum inferius,
quod superiori subditum esse debet; tertio decimo
autem de munere inferioris, quo humanarum
rerum scientia salubris continetur, ut in hac temporali
vita id agamus quo consequamur aeternam,
quanta potui veritate ac brevitate disserui: quandoquidem
rem tam multiplicem atque copiosam, multorum
atque magnorum disputationibus multis magnisque
celebratam, uno strictim volumine inclusi,
ostendens etiam in ipsa trinitatem, sed nondum quae
Dei sit imago dicenda.
</p>
          </div3>
        </div2>

<div2>
          <head>CAPUT VIII.</head>
<div3>
            <head>11.</head>
            <p>
 <hi>Trinitas quae imago Dei, jam
quaerenda in principali mentis parte.</hi> Nunc vero ad eam
jam pervenimus disputationem, ubi principale mentis
humanae, quo novit Deum vel potest nosse, considerandum
suscepimus, ut in eo reperiamus imaginem
Dei. Quamvis enim mens humana non sit ejus naturae
cujus est Deus: imago tamen naturae ejus qua natura
melior nulla est, ibi quaerenda et invenienda est in
nobis, quo etiam natura nostra nihil habet melius.
Sed prius mens in se ipsa consideranda est antequam
sit particeps Dei, et in ea reperienda est imago ejus.
Diximus enim eam etsi amissa Dei participatione obsoletam
atque deformem, Dei tamen imaginem permanere <note>(Supra, cap. 4)</note>.
Eo quippe ipso imago ejus
est, quo ejus capax est, ejusque particeps esse potest;
quod tam magnum bonum, nisi per hoc quod imago
ejus est, non potest. Ecce ergo mens meminit sui,
intelligit se, diligit se: hoc si cernimus, cernimus
trinitatem; nondum quidem Deum, sed jam imaginem
Dei. Non forinsecus accepit memoria quod teneret,
nec foris invenit quod aspiceret intellectus, sicut
corporis oculus: nec ista duo, velut formam corporis,
et eam quae inde facta est in acie contuentis, voluntas
foris junxit: nec imaginem rei quae foris visa
est, quodam modo raptam et in memoria reconditam
cogitatio cum ad eam converteretur, invenit, et inde
formatus est recordantis obtutus, jungente utrumque
tertia voluntate: sicut in eis ostendebamus trinitatibus
fieri, quae in rebus corporalibus reperiebantur,
vel ex corporibus per sensum corporis introrsus
quodam modo trahebantur; de quibus omnibus in libro
<pb n="1045"/>
undecimo disseruimus <note>(Capp. 2 et seqq.)</note>: nec
sicut fiebat vel apparebat, quando de illa scientia
disserebamus, jam in hominis interioris operibus
constituta, quae distinguenda fuit a sapientia; unde
quae sciuntur, velut adventitia sunt in animo, sive
cognitione historica illata, ut sunt facta et dicta, quae
tempore peraguntur et transeunt, vel in natura rerum
suis locis et regionibus constituta sunt, sive in ipso
homine quae non erant oriuntur, aut aliis docentibus
aut cogitationibus propriis, sicut fides, quam plurimum
in libro tertio decimo commendavimus; sicut
virtutes, quibus, si verae sunt, in hac mortalitate
ideo bene vivitur, ut beate in illa quae divinitus promittitur
immortalitate vivatur. Haec atque hujusmodi
habent in tempore ordinem suum, in quo nobis trinitas
memoriae visionis et amoris facilius apparebat.
Nam quaedam eorum praeveniunt cognitionem discentium.
Sunt enim cognoscibilia, et antequam cognoscantur,
suique cognitionem in discentibus gignunt.
Sunt autem vel in locis suis, vel quae tempore praeterierunt:
quamvis quae praeterierunt, non ipsa sint,
sed eorum quaedam signa praeteritorum, quibus visis
vel auditis cognoscantur fuisse atque transisse. Quae
signa vel in locis sita sunt, sicut monumenta mortuorum,
et quaecumque similia: vel in litteris fide dignis,
sicut est omnis gravis et approbandae auctoritatis
historia: vel in animis eorum qui ea jam noverunt;
eis quippe jam nota, et aliis utique sunt noscibilia,
quorum scientiam praevenerunt, et qui ea nosse,
illis quibus nota sunt docentibus, possunt. Quae omnia,
et quando discuntur, quamdam faciunt trinitatem,
specie sua quae noscibilis fuit etiam antequam
nosceretur, eique adjuncta cognitione discentis quae
tunc esse incipit quando discitur, ac tertia voluntate
quae utrumque conjungit. Et cum cognita fuerint,
alia trinitas, dum recoluntur, fit jam interius in ipso
animo, ex iis imaginibus quae cum discerentur sunt
impressae in memoria, et informatione cogitationis ad
ea converso recordantis aspectu, et ex voluntate quae
tertia duo ista conjungit. Ea vero quae oriuntur in
animo ubi non fuerunt, sicut fides, et caetera hujusmodi,
etsi adventitia videntur, cum doctrina inseruntur;
non tamen foris posita vel foris peracta sunt,
sicut illa quae creduntur; sed intus omnino in ipso
animo esse coeperunt. Fides enim non est quod creditur,
sed qua creditur: et illud creditur, illa conspicitur.
Tamen quia esse coepit in animo, qui jam erat
animus antequam in illo ista esse coepisset, adventitium
quiddam videtur, et in praeteritis habebitur,
quando succedente specie jam esse destiterit: aliamque
nunc trinitatem facit per suam praesentiam, retenta,
conspecta, dilecta; aliam tunc faciet per quoddam
sui vestigium, quod in memoria praeteriens de
reliquerit, sicut jam supra dictum est.
</p>
          </div3>
        </div2>

<div2>
          <head>CAPUT IX.</head>
<div3>
            <head>12.</head>
            <p>
 <hi>An justitia et caeterae virtutes desinant
in futura vita.</hi> Utrum autem tunc etiam virtutes,
quibus in hac mortalitate bene vivitur, quia et
ipsae incipiunt esse in animo, qui cum sine illis prius
esset, tamen animus erat, desinant esse cum ad
<pb n="1046"/>
aeterna perduxerint, nonnulla quaestio est. Quibusdam
enim visum est desituras: et de tribus quidem, prudentia,
fortitudine, temperantia, cum hoc dicitur, non
nihil dici videtur; justitia vero immortalis est, et magis
tunc perficietur in nobis, quam esse cessabit. De
omnibus tamen quatuor magnus auctor eloquentiae
Tullius in Hortensio dialogo disputans: <hi>Si nobis,</hi> inquit, <hi>cum ex hac vita emigraverimus, in beatorum insulis
immortale aevum, ut fabulae ferunt, degere liceret,
quid opus esset eloquentia, cum judicia nulla fierent;
aut ipsis etiam virtutibus? Nec enim fortitudine egeremus,
nullo proposito aut labore aut periculo; nec justitia,
cum esset nihil quod appeteretur alieni; nec temperantia,
quae regeret eas quae nullae essent libidines; nec
prudentia quidem egeremus, nullo delectu proposito
bonorum et malorum. Una igitur essemus beati cognitione
naturae et scientia, qua sola etiam deorum est vita laudanda.
Ex quo intelligi potest, caetera necessitatis esse,
unum hoc voluntatis.</hi> 
 Ita ille tantus orator, cum philosophiam
praedicaret, recolens ea quae a philosophis
acceperat, et praeclare ac suaviter explicans, in hac
tantum vita, quam videmus aerumnis et erroribus
plenam, omnes quatuor necessarias dixit esse virtutes:
nullam vero earum, cum ex hac vita emigraverimus,
si liceat ibi vivere ubi vivitur beate; sed bonos
animos sola beatos esse cognitione et scientia, hoc
est contemplatione naturae qua nihil est melius et
amabilius: ea est natura, quae creavit omnes caeteras,
instituitque naturas. Cui regenti esse subditum,
si justitiae est, immortalis est omnino justitia: nec
in illa esse beatitudine desinet, sed talis ac tanta erit,
ut perfectior et major esse non possit. Fortassis et
aliae tres virtutes, prudentia sine ullo jam periculo
erroris, fortitudo sine molestia tolerandorum malorum,
temperantia sine repugnatione libidinum, erunt
in illa felicitate: ut prudentiae sit nullum bonum Deo
praeponere vel aequare; fortitudinis, ei firmissime
cohaerere; temperantiae, nullo defectu noxio delectari.
Nunc autem quod agit justitia in subveniendo miseris,
quod prudentia in praecavendis insidiis, quod fortitudo
in perferendis molestiis, quod temperantia in coercendis
delectationibus pravis, non ibi erit, ubi nihil omnino
mali erit. Ac per hoc ista virtutum opera, quae
huic mortali vitae sunt necessaria, sicut fides ad quam
referenda sunt, in praeteritis habebuntur: et aliam
nunc faciunt trinitatem, cum ea praesentia tenemus,
aspicimus, amamus; aliam tunc factura sunt, cum ea
non esse, sed fuisse, per quaedam eorum vestigia,
quae praetereundo in memoria derelinquent, reperiemus:
quia et tunc trinitas erit, cum illud qualecumque
vestigium et memoriter retinebitur, et agnoscetur
veraciter, et hoc utrumque tertia voluntate jungetur.
</p>
          </div3>
        </div2>

<div2>
          <head>CAPUT X.</head>
<div3>
            <head>13.</head>
            <p>
 <hi>Quomodo mente sui recordante seque
intelligente ac diligente trinitas fiat.</hi> In omnium istarum,
quas commemoravimus, temporalium rerum
scientia, quaedam cognoscibilia cognitionem interpositione
temporis antecedunt; sicut sunt ea sensibilia
<pb n="1047"/>
quae jam erant in rebus, antequam cognoscerentur;
vel ea omnia quae per historiam cognoscuntur: quaedam
vero simul esse incipiunt; velut si aliquid visibile,
quod omnino non erat, ante nostros oculos oriatur,
cognitionem nostram utique non praecedit; aut si
aliquid sonet, ubi adest auditor, simul profecto incipiunt
esse, simulque desinunt et sonus et ejus auditus.
Verumtamen sive tempore praecedentia, sive simul
esse incipientia cognoscibilia cognitionem gignunt,
non cognitione gignuntur. Cognitione vero facta, cum
ea quae cognovimus, posita in memoria recordatione
revisuntur; quis non videat priorem esse tempore in
memoria retentionem, quam in recordatione visionem,
et hujus utriusque tertia voluntate junctionem?
Porro autem in mente non sic est: neque enim adventitia
sibi ipsa est, quasi ad se ipsam quae jam erat,
venerit aliunde eadem ipsa quae non erat; aut non
aliunde venerit, sed in se ipsa quae jam erat, nata sit
ea ipsa quae non erat; sicut in mente quae jam erat,
oritur fides quae non erat: aut post cognitionem sui
recordando se ipsam velut in memoria sua constitutam
videt, quasi non ibi fuerit antequam se ipsam
cognosceret; cum profecto ex quo esse coepit, nunquam
sui meminisse, nunquam se intelligere, nunquam
se amare destiterit, sicut jam ostendimus. Ac
per hoc quando ad se ipsam cogitatione convertitur,
fit trinitas, in qua jam et verbum possit intelligi:
formatur quippe ex ipsa cogitatione, voluntate
utrumque jungente. Ibi ergo magis agnoscenda est
imago quam quaerimus.
</p>
          </div3>
        </div2>

<div2>
          <head>CAPUT XI.</head>
<div3>
            <head>14.</head>
            <p>
 <hi>An et praesentium sit memoria.</hi> 
Sed dicet aliquis: Non est ista memoria, qua mens
sui meminisse perhibetur, quae sibi semper est praesens.
Memoria enim praeteritorum est, non praesentium:
nam quidam cum de virtutibus agerent, in quibus
est etiam Tullius, in tria ista prudentiam diviserunt,
memoriam, intelligentiam, providentiam: memoriam
scilicet praeteritis, intelligentiam praesentibus,
providentiam rebus tribuentes futuris, quam non
habent certam nisi praescii futurorum; quod non est
munus hominum, nisi detur desuper, ut Prophetis.
Unde Scriptura sapientiae de hominibus aiens: <hi>Cogitationes,</hi> 
inquit, <hi>mortalium timidae, et incertae providentiae
nostrae <note>(Sap. IX, 14)</note>
            </hi>. Memoria vero de praeteritis,
et intelligentia de praesentibus certa est, sed
praesentibus utique incorporalibus rebus: nam corporales
corporalium praesentes sunt aspectibus oculorum.
Sed qui dicit memoriam non esse praesentium,
attendat quemadmodum dictum sit in ipsis saecularibus
litteris, ubi majoris fuit curae verborum integritas
quam veritas rerum:
</p>
            <l rend="indent">Nec talia passus Ulysses,</l>
<l>Oblitusve sui est Ithacus discrimine tanto.</l>
            <p>  <note>(Aeneid. lib. 3, vers. 628, 629.)</note> 

<pb n="1048"/>
Virgilius enim cum sui non oblitum diceret Ulyssem,
quid aliud intelligi voluit, nisi quod meminerit sui?
Cum ergo sibi praesens esset, nullo modo sui meminisset,
nisi ad res praesentes memoria pertineret.
Quapropter sicut in rebus praeteritis ea memoria dicitur,
qua fit ut valeant recoli et recordari: sic in re
praesenti quod sibi est mens, memoria sine absurditate
dicenda est, qua sibi praesto est ut sua cogitatione
possit intelligi, et utrumque sui amore conjungi.
</p>
          </div3>
        </div2>

<div2>
          <head>CAPUT XII.</head>
<div3>
            <head>15.</head>
            <p>
 <hi>Trinitas in mente eo est imago
Dei, quo meminit, intelligit et diligit Deum, quod est
sapientia.</hi> Haec igitur trinitas mentis non propterea
Dei est imago, quia sui meminit mens, et intelligit
ac diligit se: sed quia potest etiam meminisse, et intelligere,
et amare a quo facta est. Quod cum facit,
sapiens ipsa fit. Si autem non facit, etiam cum sui
meminit, seseque intelligit ac diligit, stulta est. Meminerit
itaque Dei sui, ad cujus imaginem facta est,
eumque intelligat atque diligat. Quod ut brevius dicam,
colat Deum non factum, cujus ab eo capax est
facta, et cujus particeps esse potest; propter quod
scriptum est, <hi>Ecce Dei cultus est sapientia <note>(Job XXVIII,
28)</note>
            </hi>: et non sua luce, sed summae illius lucis participatione
sapiens erit, atque ubi aeterna, ibi beata regnabit.
Sic enim dicitur ista hominis sapientia, ut
etiam Dei sit. Tunc enim vera est: nam si humana
est, vana est. Verum non ita Dei qua sapiens est
Deus. Neque enim participatione sui sapiens est, sicut
mens participatione Dei. Sed quemadmodum dicitur
etiam justitia Dei, non solum illa qua ipse justus
est, sed quam dat homini cum justificat impium,
quam commendans Apostolus ait de quibusdam, <hi>Ignorantes enim Dei justitiam, et suam justitiam volentes
constituere, justitiae Dei non sunt subjecti 
 <note>(Rom. X,
3)</note>
            </hi>: sic etiam dici potest de quibusdam, Ignorantes
Dei sapientiam, et suam volentes constituere, sapientiae
Dei non sunt subjecti.</p>
          </div3>
<div3>
            <head>16.</head>
            <p>
 Est igitur natura non facta, quae fecit omnes
caeteras magnas parvasque naturas, eis quas fecit
sine dubitatione praestantior, ac per hoc hac etiam
de qua loquimur, rationali et intellectuali, quae hominis
mens est, ad ejus qui eam fecit imaginem facta.
Illa autem caeteris natura praestantior Deus est. Et
quidem <hi>non longe positus ab unoquoque nostrum,</hi> sicut
Apostolus dicit; adjungens, <hi>In illo enim vivimus, et
movemur, et sumus <note>(Act. XVII, 27, 28)</note>
            </hi>. Quod si secundum
corpus diceret, etiam de isto corporeo mundo
posset intelligi. Nam et in illo secundum corpus vivimus,
movemur, et sumus. Unde secundum mentem
quae facta est ad ejus imaginem, debet hoc accipi,
excellentiore quodam, eodemque non visibili, sed intelligibili
modo. Nam quid non est in ipso, de quo
divine scriptum est, <hi>Quoniam ex ipso, et per ipsum, et
in ipso sunt omnia <note>(Rom. XI, 36)</note>
            </hi>? Proinde si in ipso
sunt omnia, in quo tandem possunt vivere quae vivunt,
et moveri quae moventur, nisi in quo sunt? Non
tamen omnes cum illo sunt eo modo quo ei dictum
<pb n="1049"/>
est, <hi>Ego semper tecum <note>(Psal. LXXII, 23)</note>
            </hi>. Nec ipse cum
omnibus eo modo quo dicimus, Dominus vobiscum.
Magna itaque hominis miseria est cum illo non esse,
sine quo non potest esse. In quo enim est, procul
dubio sine illo non est: et tamen si ejus non meminit,
eumque non intelligit, nec diligit, cum illo non est.
Quod autem quisque penitus obliviscitur, nec commoneri
ejus utique potest.
</p>
          </div3>
        </div2>

<div2>
          <head>CAPUT XIII.</head>
<div3>
            <head>17.</head>
            <p>
 <hi>Quomodo Dei oblivisci et meminisse
quis possit.</hi> De visibilibus rebus ad hanc rem
sumamus exemplum. Dicit tibi quispiam quem non
recognoscis, Nosti me: et ut commoneat, dicit ubi,
quando, quomodo tibi innotuerit: omnibusque adhibitis
signis quibus in memoriam revoceris, si non recognoscis,
ita jam oblitus es, ut omnis illa notitia penitus
deleta sit animo; nihilque aliud restat, nisi ut
credas ei qui tibi hoc dicit, quod aliquando eum noveras;
aut ne hoc quidem, si fide dignus tibi esse qui
loquitur non videtur. Si autem reminisceris, profecto
redis in memoriam tuam, et in ea invenis quod
non fuerat penitus oblivione deletum. Redeamus ad
illud propter quod adhibuimus humanae conversationis
exemplum. Inter caetera psalmus nonus: <hi>Convertantur,</hi> 
inquit, <hi>peccatores in infernum, omnes gentes
quae obliviscuntur Deum <note>(Psal. IX, 18)</note>
            </hi>. Porro autem
vigesimus primus: <hi>Commemorabuntur,</hi> inquit, <hi>et convertentur
ad Dominum universi fines terrae <note>(Psal. XXI,
28)</note>
            </hi>. Non igitur sic erant oblitae istae gentes Deum,
ut ejus nec commemoratae recordarentur. Obliviscendo
autem Deum, tanquam obliviscendo vitam suam,
conversae fuerant in mortem, hoc est, in infernum.
Commemoratae vero convertuntur ad Dominum, tanquam
reviviscentes reminiscendo vitam suam, cujus
eas habebat oblivio. Item legitur in nonagesimo tertio: <hi>Intelligite nunc, qui insipientes estis in populo; et
stulti, aliquando sapite. Qui plantavit aurem non audiet <note>(Psal. XCIII, 8, 9)</note>
            </hi>?
et caetera. Eis enim dictum
est, qui Deum non intelligendo, de illo vana dixerunt.
</p>
          </div3>
        </div2>

<div2>
          <head>CAPUT XIV.</head>
<div3>
            <head>18.</head>
            <p>
 <hi>Mens se recte diligendo diligit
Deum, quem si non diligat, se ipsam odisse dicenda est.
Mens etiam infirma et errans pollet semper memoria et
intellectu et amore sui. Ad Deum convertatur, ut ipsius
recordando, eumque intelligendo et diligendo beata sit.</hi> 
De dilectione autem Dei plura reperiuntur in divinis
eloquiis testimonia. Ibi enim et illa duo consequenter
intelliguntur, quia nemo diligit cujus non meminit, et
quod penitus nescit. Unde illud est notissimum praecipuumque
praeceptum: <hi>Diliges Dominum Deum tuum <note>(Deut. VI, 5)</note>
            </hi>.
Sic itaque condita est mens humana, ut
nunquam sui non meminerit, nunquam se non intelligat,
nunquam se non diligat. Sed quoniam qui odit
aliquem, nocere illi studet; non immerito et mens
hominis, quando sibi nocet, odisse se dicitur.
Nesciens enim sibi vult male, dum non putat sibi
obesse quod vult: sed tamen male sibi vult, quando
id vult quod obsit sibi, unde illud scriptum est, <hi>Qui
<pb n="1050"/>
diligit iniquitatem, odit animam suam <note>(Psal. X, 6)</note>
            </hi>. Qui
ergo se diligere novit, Deum diligit: qui vero non
diligit Deum, etiam si se diligit, quod ei naturaliter
inditum est, tamen non inconvenienter odisse se dicitur,
cum id agit quod sibi adversatur, et se ipsum
tanquam suus inimicus insequitur. Qui profecto est
error horrendus, ut cum sibi omnes prodesse velint,
multi non faciant nisi quod eis perniciosissimum sit.
Similem morbum mutorum animalium cum poeta describeret:
</p>
            <l>Di (inquit) meliora piis, erroremque hostibus illum!</l> 
<l>Discissos nudis laniabant dentibus artus.</l>
            <p>  <note>(Virgil. Georg. lib. 3, vers. 513, 514.)</note> 
Cum morbus ille corporis fuerit, cur dixit errorem,
nisi quia omne animal cum sibi natura conciliatum
sit ut se custodiat quantum potest, talis ille erat morbus,
ut ea quorum salutem appetebant, sua membra
laniarent? Cum autem Deum diligit mens, et sicut
dictum est, consequenter ejus meminit, eumque intelligit,
recte illi de proximo suo praecipitur, ut eum
sicut se diligat. Jam enim se non diligit perverse, sed
recte, cum Deum diligit, cujus participatione imago
illa non solum est, verum etiam ex vetustate renovatur,
ex deformitate reformatur, ex infelicitate
beatificatur. Quamvis enim se ita diligat, ut si alterutrum
proponatur, malit omnia quae infra se diligit
perdere, quam perire: tamen superiorem deserendo,
ad quem solum posset custodire fortitudinem suam,
eoque frui lumine suo, cui canitur in Psalmo, <hi>Fortitudinem
meam ad te custodiam <note>(Psal. LVIII, 10)</note>
            </hi>; et in
alio, <hi>Accedite ad eum, et illuminamini <note>(Psal. XXXIII, 6)</note>
            </hi>;
sic infirma et tenebrosa facta est, ut a se quoque
ipsa, in ea quae non sunt quod ipsa, et quibus superior
est ipsa, infelicius laberetur per amores quos non valet
vincere, et errores a quibus non videt qua redire.
Unde jam Deo miserante poenitens clamat in Psalmis: <hi>Deseruit me fortitudo mea, et lumen oculorum meorum
non est mecum 
 <note>(Psal. XXXVII, 11)</note>
            </hi>.</p>
          </div3>
<div3>
            <head>19.</head>
            <p>
 Non tamen in his tantis infirmitatis et erroris
malis amittere potuit naturalem memoriam, intellectum,
et amorem sui: propter quod merito dici
potuit quod supra commemoravi <note>(Cap. 4)</note>, <hi>Quanquam
in imagine ambulat homo, tamen vane conturbatur.
Thesaurizat, et nescit cui congregabit ea <note>(Psal. XXXVIII,
7)</note>
            </hi>. Cur enim thesaurizat, nisi quia fortitudo ejus
deseruit eum, per quam Deum habens, rei nullius
indigeret? Et cur nescit cui congregabit ea, nisi quia
lumen oculorum ejus non est cum eo? Et ideo non
videt quod Veritas ait: <hi>Stulte, hac nocte animam tuam
repetunt abs te; haec quae praeparasti cujus erunt <note>(Luc.
XII, 20)</note>
            </hi>? Verumtamen, quia etiam talis in imagine
ambulat homo, et habet memoriam, et intellectum,
et amorem sui, hominis mens: si ei manifestaretur
quod utrumque habere non posset, et unum e duobus
permitteretur eligere, alterum perditurus, aut thesauros
quos congregavit, aut mentem; quis usque
adeo non habet mentem, ut thesauros mallet habere
quam mentem? Thesauri enim mentem possunt plerumque
subvertere: at mens quae non thesauris
<pb n="1051"/>
subvertitur sine ullis thesauris facilius et expeditius
potest vivere. Quis vero ullos thesauros, nisi per
mentem poterit possidere? Si enim puer infans,
quamvis ditissimus natus, cum sit dominus omnium
quae jure sunt ejus, nihil possidet mente sopita; quonam
tandem modo quisquam quidquam mente possidebit
amissa? Sed de thesauris quid loquor, quod eis
quilibet hominum, si talis optio proponatur, mavult
carere quam mente; cum eos nemo praeponat, nemo
comparet luminibus corporis, quibus non ut aurum
rarus quisque homo, sed omnis homo possidet coelum:
per lumina enim corporis quisque possidet quidquid
libenter videt? Quis ergo si tenere utrumque
non possit, et alterutrum cogatur amittere, non thesauros
quam oculos malit? Et tamen si ab eo simili
conditione quaeratur, utrum oculos malit amittere, an
mentem; quis mente non videat, eum oculos malle
quam mentem? Mens quippe sine oculis carnis humana
est, oculi autem carnis sine mente belluini sunt.
Quis porro non hominem se malit esse etiam carne
caecum, quam belluam videntem?</p>
          </div3>
<div3>
            <head>20.</head>
            <p>
 Haec dixi, ut etiam tardiores, quamvis breviter,
commonerentur a me, in quorum oculos vel aures hae
litterae venerint, quantum mens diligat se ipsam etiam
infirma et errans, male diligendo atque sectando quae
sunt infra ipsam. Diligere porro se ipsam non posset,
si se omnino nesciret, id est, si sui non meminisset;
nec se intelligeret: qua in se imagine Dei tam potens
est, ut ei cujus imago est valeat inhaerere. Sic enim
ordinata est naturarum ordine, non locorum, ut supra
illam non sit nisi ille. Denique cum illi penitus
adhaeserit, unus erit spiritus: cui rei attestatur
Apostolus, dicens, <hi>Qui autem adhaeret Domino, unus
spiritus est <note>(I Cor. VI, 17)</note>
            </hi>: accedente quidem ista ad
participationem naturae, veritatis, et beatitudinis
illius, non tamen crescente illo in natura, veritate et
beatitudine sua. In illa itaque natura, cum feliciter
adhaeserit, immutabiliter vivet, et immutabile
videbit omne quod viderit. Tunc, sicut ei divina
Scriptura promittit, satiabitur in bonis desiderium
ejus <note>(Psal. CII, 5)</note>, bonis immutabilibus, ipsa
Trinitate Deo suo cujus imago est: et ne uspiam
deinceps violetur, erit in abscondito vultus ejus <note>(Psal.
XXX, 21)</note>, tanta ubertate ejus impleta, ut eam nunquam
peccare delectet. Se ipsam vero nunc quando
videt, non aliquid immutabile videt.
</p>
          </div3>
        </div2>

<div2>
          <head>CAPUT XV.</head>
<div3>
            <head>21.</head>
            <p>
 <hi>Anima tametsi beatitudinem
speret, non tamen reminiscitur beatitudinis amissae, sed
Dei reminiscitur et regularum justitiae. Regulae immutabiles
bene vivendi, etiam impiis notae.</hi> Quod ideo certe
non dubitat, quoniam misera est, et beata esse desiderat:
nec ob aliud fieri sperat hoc posse, nisi quia
est mutabilis. Nam si mutabilis non esset, sicut ex
beata misera, sic ex misera beata esse non posset.
Et quid eam fecisset miseram sub omnipotente et
bono Domino, nisi peccatum suum et justitia Domini
sui? Et quid eam faciet beatam, nisi meritum suum
<pb n="1052"/>
et praemium Domini sui? Sed et meritum ejus gratia
est illius, cujus praemium erit beatitudo ejus. Justitiam
quippe dare sibi non potest quam perditam non habet.
Hanc enim, cum homo conderetur, accepit; et
peccando utique perdidit. Accipit ergo justitiam,
propter quam beatitudinem accipere mereatur. Unde
veraciter ei dicitur ab Apostolo, quasi de suo bono superbire
incipienti: <hi>Quid enim habes quod non accepisti?
Si autem accepisti, quid gloriaris quasi non acceperis <note>(I Cor. IV, 7)</note>
            </hi>?
Quando autem bene recordatur Domini
sui, Spiritu ejus accepto, sentit omnino, quia hoc
discit intimo magisterio, nonnisi ejus gratuito affectu
posse se surgere, nonnisi suo voluntario defectu cadere
potuisse. Non sane reminiscitur beatitudinis
suae: fuit quippe illa et non est, ejusque ista penitus
oblita est; ideoque nec commemorari potest. Credit
autem de illa fide dignis Litteris Dei sui, per ejus
prophetam conscriptis, narrantibus de felicitate paradisi,
atque illud primum et bonum hominis et malum
historica traditione indicantibus. Domini autem Dei
sui reminiscitur. Ille quippe semper est, nec fuit et
non est, nec est et non fuit: sed sicut nunquam non
erit, ita nunquam non erat. Et ubique totus est:
propter quod ista in illo et vivit, et movetur, et est <note>(Act. XVII, 28)</note>:
et ideo reminisci ejus potest. Non
quia hoc recordatur, quod eum noverat in Adam, aut
alibi alicubi ante hujus corporis vitam, aut cum primum
facta est ut insereretur huic corpori: nihil enim
horum omnino reminiscitur; quidquid horum est,
oblivione deletum est. Sed commemoratur, ut convertatur
ad Dominum, tanquam ad eam lucem qua
etiam cum ab illo averteretur quodam modo tangebatur.
Nam hinc est quod etiam impii cogitant aeternitatem,
et multa recte reprehendunt recteque laudant
in hominum moribus. Quibus ea tandem regulis judicant,
nisi in quibus vident quemadmodum quisque
vivere debeat, etiamsi nec ipsi eodem modo vivant?
Ubi eas vident? Neque enim in sua natura, cum procul
dubio mente ista videantur, eorumque mentes
constet esse mutabiles, has vero regulas immutabiles
videat, quisquis in eis et hoc videre potuerit; nec in
habitu suae mentis, cum illae regulae sint justitiae,
mentes vero eorum constet esse injustas. Ubinam
sunt istae regulae scriptae, ubi quid sit justum et injustus
agnoscit, ubi cernit habendum esse quod ipse
non habet? Ubi ergo scriptae sunt, nisi in libro lucis
illius quae veritas dicitur? unde omnis lex justa describitur,
et in cor hominis qui operatur justitiam,
non migrando, sed tanquam imprimendo transfertur;
sicut imago ex annulo et in ceram transit, et annulum
non relinquit. Qui vero non operatur, et tamen videt
quid operandum sit, ipse est qui ab illa luce avertitur,
a qua tamen tangitur. Qui autem nec videt quemadmodum
sit vivendum, excusabilius quidem peccat, quia
non est transgressor cognitae legis: sed etiam ipse
splendore aliquoties ubique praesentis veritatis attingitur,
quando admonitus confitetur.
</p>
          </div3>
        </div2>

<div2>
          <head>CAPUT XVI.</head>
<div3>
            <head>22.</head>
            <p>
 <hi>Imago Dei quomodo reformatur
<pb n="1053"/>
in homine.</hi> Qui vero commemorati convertuntur ad
Dominum ab ea deformitate, qua per cupiditates
saeculares conformabantur huic saeculo, reformantur
ex illo, audientes Apostolum dicentem, <hi>Nolite conformari
huic saeculo, sed reformamini in novitate mentis
vestrae <note>(Rom. XII, 2)</note>
            </hi>: ut incipiat illa imago ab illo
reformari, a quo formata est. Non enim reformare
se ipsam potest, sicut potuit deformare. Dicit etiam
alibi: <hi>Renovamini spiritu mentis vestrae, et induite
novum hominem, eum qui secundum Deum creatus est
in justitia et sanctitate veritatis <note>(Ephes. IV, 23, 24)</note>
            </hi>.
Quod ait, <hi>secundum Deum</hi> creatum; hoc alio loco
dicitur, <hi>ad imaginem Dei <note>(Gen. I, 27)</note>
            </hi>. Sed peccando,
justitiam et sanctitatem veritatis amisit; propter
quod haec imago deformis et decolor facta est: hanc
recipit, cum reformatur et renovatur. Quod autem
ait, <hi>spiritu mentis vestrae;</hi> non ibi duas res intelligi
voluit, quasi aliud sit mens, aliud spiritus mentis:
sed quia omnis mens spiritus est, non autem omnis
spiritus mens est. Est enim Spiritus et Deus <note>(Joan.
IV, 24)</note>, qui renovari non potest, quia nec veterascere
potest. Dicitur etiam spiritus in homine, qui mens
non sit, ad quem pertinent imaginationes similes
corporum: de quo dicit ad Corinthios, ubi dicit, <hi>Si autem oravero lingua, spiritus meus orat, mens autem
mea infructuosa est 
 <note>(I Cor. XIV, 14)</note>
            </hi>. Hoc enim
ait, quando id quod dicitur, non intelligitur: quia
nec dici potest, nisi corporalium vocum imagines
sonum oris spiritus cogitatione praeveniant. Dicitur
et hominis anima spiritus: unde est in Evangelio, <hi>Et inclinato capite tradidit spiritum 
 <note>(Joan. XIX, 30)</note>
            </hi>;
quo significata est mors corporis, anima exeunte.
Dicitur spiritus etiam pecoris, quod in Ecclesiaste
libro Salomonis apertissime scriptum est, ubi ait: <hi>Quis scit spiritus filiorum hominum si ascendet ipse
sursum, et spiritus pecoris si descendet ipse deorsum in
terram 
 <note>(Eccle. III, 21)</note>
            </hi>? Scriptum est etiam in Genesi,
ubi dicit diluvio mortuam universam carnem, <hi>quae
habebat in se spiritum vitae <note>(Gen. VII, 22)</note>
            </hi>. Dicitur spiritus
etiam ventus, res apertissime corporalis: unde
illud in Psalmis, <hi>Ignis, grando, nix, glacies, spiritus
tempestatis <note>(Psal. CXLVIII, 8)</note>
            </hi>. Quia ergo tot modis
dicitur spiritus, spiritum mentis dicere voluit eum
spiritum, quae mens vocatur. Sicut ait etiam idem
apostolus, <hi>In exspoliatione corporis carnis <note>(Coloss. II,
11)</note>
            </hi>. Non duas utique res intelligi voluit, quasi aliud
sit caro, aliud corpus carnis: sed quia corpus multarum
rerum nomen est quarum nulla caro est (nam
multa sunt excepta carne corpora coelestia, et corpora
terrestria), corpus carnis dixit, corpus quae caro
est. Sic itaque spiritum mentis eum spiritum quae
mens est. Alibi quoque apertius etiam imaginem
nominavit, scilicet aliis verbis idipsum praecipiens: <hi>Exspoliantes vos,</hi> 
 inquit, <hi>veterem hominem cum actibus
ejus, induite novum hominem, qui renovatur in agnitione
Dei secundum imaginem ejus qui creavit eum (Id.
<pb n="1054"/>
III, 9, 10)</hi>. Quod ergo ibi legitur, <hi>induite novum hominem
qui secundum Deum creatus, est;</hi> hoc isto loco, <hi>Induite novum hominem, qui renovatur secundum imaginem
ejus qui creavit eum.</hi> 
 Ibi autem ait, <hi>secundum
Deum;</hi> hic vero, <hi>secundum imaginem ejus qui creavit
eum.</hi> Pro eo vero quod ibi posuit, <hi>in justitia et sanctitate
veritatis;</hi> hoc posuit hic, <hi>in agnitione Dei.</hi> Fit
ergo ista renovatio reformatioque mentis secundum
Deum, vel secundum imaginem Dei. Sed ideo dicitur <hi>secundum Deum,</hi> 
 ne secundum aliam creaturam fieri
putetur; ideo autem, <hi>secundum imaginem</hi> Dei, ut in
ea re intelligatur fieri haec renovatio, ubi est imago
Dei, id est in mente. Quemadmodum dicimus, secundum
corpus mortuum, non secundum spiritum, eum
qui de corpore fidelis et justus abscedit. Quid enim
dicimus secundum corpus mortuum, nisi corpore
vel in corpore, non anima vel in anima mortuum?
Aut si dicamus, Secundum corpus est pulcher; aut,
Secundum corpus fortis, non secundum animum:
quid est aliud, quam, Corpore, non animo pulcher
aut fortis est? Et innumerabiliter ita loquimur. Non
itaque sic intelligamus, <hi>secundum imaginem ejus qui
creavit eum,</hi> quasi alia sit imago secundum quam
renovatur, non ipsa quae renovatur.
</p>
          </div3>
        </div2>

<div2>
          <head>CAPUT XVII.</head>
<div3>
            <head>23.</head>
            <p>
 <hi>Imago Dei in mente quomodo
renovetur, donec perfecta sit in ea similitudo Dei in beatitudine.</hi> 
Sane ista renovatio non momento uno fit
ipsius conversionis, sicut momento uno fit illa in
Baptismo renovatio remissione omnium peccatorum:
neque enim vel unum quantulumcumque remanet
quod non remittatur. Sed quemadmodum aliud est
carere febribus, aliud ab infirmitate, quae febribus
facta est, revalescere; itemque aliud est infixum
telum de corpore demere, aliud vulnus quod eo
factum est secunda curatione sanare: ita prima curatio
est causam removere languoris, quod per omnium
fit indulgentiam peccatorum; secunda ipsum sanare
languorem, quod fit paulatim proficiendo in renovatione
hujus imaginis: quae duo demonstrantur in
Psalmo, ubi legitur, <hi>Qui propitius fit omnibus iniquitatibus
tuis;</hi> quod fit in Baptismo: deinde sequitur, <hi>Qui sanat omnes languores tuos 
 <note>(Psal. CII, 3)</note>
            </hi>; quod
fit quotidianis accessibus, cum haec imago renovatur.
De qua re Apostolus apertissime locutus est, dicens: <hi>Et si exterior homo noster corrumpitur, sed interior
renovatur de die in diem 
 <note>(II Cor. IV, 16)</note>
            </hi>. <hi>Renovatur</hi> autem <hi>in agnitione Dei,</hi> 
 hoc est, <hi>in justitia et sanctitate
veritatis;</hi> sicut sese habent apostolica testimonia quae
paulo ante commemoravi. In agnitione igitur Dei,
justitiaque et sanctitate veritatis, qui de die in diem
proficiendo renovatur, transfert amorem a temporalibus
ad aeterna, a visibilibus ad intelligibilia, a carnalibus
ad spiritualia; atque ab istis cupiditatem
frenare atque minuere, illisque se charitate alligare
diligenter insistit. Tantum autem facit, quantum divinitus
adjuvatur. Dei quippe sententia est: <hi>Sine me
nihil potestis facere <note>(Joan. XV, 5)</note>
            </hi>. In quo profectu et
accessu tenentem Mediatoris fidem cum dies vitae
hujus ultimus quemque compererit, perducendus ad
<pb n="1055"/>
Deum quem coluit, et ab eo perficiendus excipietur
ab Angelis sanctis, incorruptibile corpus in fine saeculi
non ad poenam, sed ad gloriam recepturus. In
hac quippe imagine tunc perfecta erit Dei similitudo,
quando Dei perfecta erit visio. De qua dicit apostolus
Paulus: <hi>Videmus nunc per speculum in aenigmate,
tunc autem facie ad faciem <note>(I Cor. XIII, 12)</note>
            </hi>. Item dicit, <hi>Nos autem revelata facie gloriam Domini speculantes,
in eamdem imaginem transformamur de gloria in gloriam,
tanquam a Domini spiritu 
 <note>(II Cor. III, 18)</note>
            </hi>: hoc
est quod fit de die in diem bene proficientibus.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>24.</head>
            <p>
 <hi>Sententia Joannis an intelligenda
de futura nostra similitudine cum Filio Dei ipsa
etiam immortalitate corporis.</hi> Apostolus autem Joannes: <hi>Dilectissimi,</hi> 
 inquit, <hi>nunc filii Dei sumus, et nondum
apparuit, quid erimus: scimus autem quia cum
apparuerit, similes ei erimus, quoniam videbimus eum
sicuti est <note>(I Joan. III, 2)</note>
            </hi>. Hinc apparet tunc in ista
imagine Dei fieri ejus plenam similitudinem, quando
ejus plenam perceperit visionem. Quanquam possit
hoc a Joanne apostolo etiam de immortalitate corporis
dictum videri. Et in hac quippe similes erimus
Deo, sed tantummodo Filio, quia solus in Trinitate
corpus accepit, in quo mortuus resurrexit, atque id
ad superna pervexit. Nam dicitur etiam ista imago
Filii Dei, in qua sicut ille immortale corpus habebimus,
conformes facti in hac parte, non Patris imaginis
aut Spiritus sancti, sed tantummodo Filii, quia
de hoc solo legitur, et fide sanissima accipitur, <hi>Verbum caro factum est 
 <note>(Joan. I, 14)</note>
            </hi>. Propter quod
Apostolus: <hi>Quos ante,</hi> inquit, <hi>praescivit et praedestinavit
conformes fieri imaginis Filii sui, ut sit ipse primogenitus
in multis fratribus <note>(Rom. VIII, 29)</note>
            </hi>. <hi>Primogenitus</hi> 
utique <hi>a mortuis</hi> secundum eumdem apostolum <note>(Coloss. I, 18)</note>,
qua morte seminata est caro ejus in
contumelia, resurrexit, in gloria. Secundum hanc
imaginem Filii, cui per immortalitatem conformamur
in corpore, etiam illud agimus quod dicit idem apostolus, <hi>Sicut portavimus imaginem terreni, portemus
et imaginem ejus qui de coelo est 
 <note>(I Cor. XV, 43, 49)</note>
            </hi>:
ut scilicet qui secundum Adam mortales fuimus, secundum
Christum immortales nos futuros, fide vera
et spe certa firmaque teneamus. Sic enim nunc eamdem
imaginem portare possumus, nondum in visione,
sed in fide; nondum in re, sed in spe. De corporis
quippe resurrectione tunc loquebatur Apostolus, cum
haec diceret.
</p>
          </div3>
        </div2>

<div2>
          <head>CAPUT XIX.</head>
<div3>
            <head>25.</head>
            <p>
 <hi>Joannes potius intelligendus de
perfecta nostra similitudine cum Trinitate in vita aeterna.
Sapientia perfecta in beatitudine.</hi> At vero illa imago,
de qua dictum est, <hi>Faciamus hominem ad imaginem
et similitudinem nostram <note>(Gen. I, 26)</note>
            </hi>; quia non dictum
est, Ad meam, vel, Ad tuam: ad imaginem Trinitatis
factum hominem credimus, et quanta potuimus investigatione
comprehendimus. Et ideo secundum
hanc potius et illud intelligendum est quod ait apostolus
Joannes, <hi>Similes ei erimus, quoniam videbimus
eum sicuti est:</hi> quia et de illo dixit, de quo dixerat
<pb n="1056"/> <hi>Filii Dei sumus 
 <note>(I Joan. III, 2)</note>
            </hi>. Et immortalitas carnis
illo perficietur momento resurrectionis, de quo
ait apostolus Paulus, <hi>In ictu oculi, in novissima tuba,
et mortui resurgent incorrupti; et nos immutabimur <note>(I Cor. XV, 52)</note>
            </hi>.
In ipso namque ictu oculi ante judicium
resurget in virtute, in incorruptione, in gloria
corpus spirituale, quod nunc seminatur in infirmitate,
corruptione, contumelia corpus animale. Imago vero
quae renovatur in spiritu mentis in agnitione Dei, non
exterius, sed interius de die in diem, ipsa perficietur
visione, quae tunc erit post judicium facie ad faciem,
nunc autem proficit per speculum in aenigmate <note>(Id.
XIII, 12)</note>. Propter cujus perfectionem dictum intelligendum
est, <hi>Similes ei erimus, quoniam videbimus eum
sicuti est.</hi> Hoc enim donum tunc nobis dabitur, cum
dictum fuerit, <hi>Venite, benedicti Patris mei, possidete
paratum vobis regnum <note>(Matth. XXV, 34)</note>
            </hi>. Tunc quippe
tolletur impius, ut non videat claritatem Domini <note>(Isai.
XXVI, 10)</note>, quando ibunt sinistri in supplicium aeternum,
euntibus dextris in vitam aeternam <note>(Matth.
XXV, 46)</note>. <hi>Haec est autem,</hi> sicut ait Veritas, <hi>vita aeterna,
ut cognoscant te,</hi> inquit, <hi>unum verum Deum, et quem
misisti Jesum Christum <note>(Joan. XVII, 3)</note>
            </hi>.</p>
          </div3>
<div3>
            <head>26.</head>
            <p>
 Hanc contemplativam sapientiam, quam proprie
puto in Litteris sanctis a scientia distinctam sapientiam
nuncupari, duntaxat hominis, quae quidem
illi non est, nisi ab illo cujus participatione vere sapiens
fieri mens rationalis et intellectualis potest,
Cicero commendans in fine dialogi Hortensii: <hi>Quae
nobis,</hi> inquit, <hi>dies noctesque considerantibus, acuentibusque
intelligentiam, quae est mentis acies, caventibusque
ne quando illa hebescat, id est, in philosophia viventibus
magna spes est, aut si hoc quod sentimus et sapimus
mortale et caducum est, jucundum nobis perfunctis muneribus
humanis occasum, neque molestam exstinctionem,
et quasi quietem vitae fore: aut si, ut antiquis
philosophis hisque maximis longeque clarissimis placuit,
aeternos animos ac divinos habemus, sic existimandum
est, quo magis hi fuerint semper in suo cursu, id est, in
ratione et investigandi cupiditate, et quo minus se admiscuerint
atque implicuerint hominum vitiis et erroribus,
hoc his faciliorem ascensum et reditum in coelum
fore.</hi> Deinde addens hanc ipsam clausulam, repetendoque
sermonem finiens: <hi>Quapropter,</hi> inquit, <hi>ut
aliquando terminetur oratio, si aut exstingui tranquille
volumus, cum in his artibus vixerimus, aut si ex hac in
aliam haud paulo meliorem domum sine mora demigrare,
in his studiis nobis omnis opera et cura ponenda est.</hi> 
Hic miror hominem tanti ingenii, perfunctis muneribus
humanis, hominibus in philosophia viventibus,
quae contemplatione veritatis beatos facit, jucundum
promittere occasum, si hoc quod sentimus et sapimus
mortale et caducum est: quasi hoc moriatur et intercidat
quod non diligebamus, vel potius quod atrociter
oderamus, ut jucundus nobis sit ejus occasus. Verum
hoc non didicerat a philosophis, quos magnis laudibus
praedicat; sed ex illa nova Academia, ubi ei dubitare
<pb n="1057"/>
etiam de rebus manifestissimis placuit, ista sententia
redolebat. A philosophis autem, sicut ipse confitetur, <hi>maximis longeque clarissimis,</hi> 
 aeternos animos esse acceperat.
Aeterni quippe animi non inconvenienter hac
exhortatione excitantur, ut in suo cursu reperiantur,
cum venerit vitae hujus extremum, id est, in ratione
et investigandi cupiditate, minusque se admisceant
<pb n="1058"/>
atque implicent hominum vitiis et erroribus, ut eis
facilior sit regressus ad Deum. Sed iste cursus qui
constituitur in amore atque investigatione veritatis,
non sufficit miseris, id est, omnibus cum ista sola ratione
mortalibus sine fide Mediatoris: quod in libris
superioribus hujus operis, maxime in quarto et tertio
decimo, quantum potui, demonstrare curavi.
</p>
          </div3>
        </div2>
      </div1>

<div1>
        <head> <hi>LIBER QUINTUS DECIMUS.</hi> Principio, quid in singulis quatuordecim superioribus libris dictum sit, exponit breviter ac summatim, eoque demum pervenisse disputationem docet, ut Trinitas quae Deus est, jam in ipsis rebus aeternis, incorporalibus et immutabilibus, in quarum perfecta contemplatione nobis beata vita promittitur, inquiratur. Hanc vero Trinitatem ostendit hic videri a nobis tanquam per speculum et in aenigmate, dum videtur per imaginem Dei, quod nos sumus, ut in similitudine obscura et ad perspiciendum difficili. Sic et ex verbo mentis nostrae Verbi divini generationem, nonnisi difficulter, propter eam quae inter utrumque verbum interesse observatur disparitas quam maxima; et ex dilectione quae a voluntate adjungitur, Spiritus sancti processionem conjici utcumque et explicari posse demonstrat.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Supra mentem Deus.</hi> Volentes
<pb n="1057"/>in rebus quae factae sunt ad cognoscendum eum
a quo factae sunt, exercere lectorem, jam pervenimus
ad ejus imaginem, quod est homo, in eo quo caeteris
animalibus antecellit, id est ratione vel intelligentia,
et quidquid aliud de anima rationali vel intellectuali
dici potest, quod pertineat ad eam rem quae mens
vocatur vel animus. Quo nomine nonnulli auctores
linguae latinae, id quod excellit in homine, et non est
in pecore, ab anima quae inest et pecori, suo quodam
loquendi more distinguunt. Supra hanc ergo naturam,
si quaerimus aliquid, et verum quaerimus, Deus est,
natura scilicet non creata, sed creatrix. Quae utrum
sit Trinitas, non solum credentibus, divinae Scripturae
auctoritate; verum etiam intelligentibus, aliqua, si
possumus, ratione jam demonstrare debemus. Cur
autem, Si possumus dixerim, res ipsa cum quaeri disputando
coeperit, melius indicabit.
</p>
          </div3>
        </div2>

<div2>
          <head>CAPUT II.</head>
<p> 2. <hi>Deus incomprehensibilis semper
quaerendus. Trinitatis vestigia non frustra quaesita in
creatura.</hi> Deus quippe ipse quem quaerimus adjuvabit,
ut spero, ne sit infructuosus labor noster, et intelligamus
quemadmodum dictum sit in Psalmo sacro: <hi>Laetetur cor quaerentium Dominum: quaerite Dominum,
et confirmamini; quaerite faciem ejus semper 
 <note>(Psal. CIV,
3,4)</note>
            </hi>. Videtur enim, quod semper quaeritur, nunquam
inveniri: et quomodo jam laetabitur, et non potius
contristabitur cor quaerentium, si non potuerint invenire
quod quaerunt? Non enim ait, <hi>Laetetur cor</hi> invenientium;
sed, <hi>quaerentium Dominum.</hi> Et tamen Dominum
Deum inveniri posse dum quaeritur, testatur
Isaias propheta, dum dicit: <hi>Quaerite Dominum, et mox
ut inveneritis, invocate eum: et cum appropinquaverit
vobis, derelinquat impius vias suas, et vir iniquus cogitationes
suas <note>(Isai. LV, 6, 7)</note>
            </hi>. Si ergo quaesitus inveniri
potest, cur dictum est, <hi>Quaerite faciem ejus semper?</hi> 
An et inventus forte quaerendus est? Sic enim sunt
incomprehensibilia requirenda, ne se existimet nihil
invenisse, qui quam sit incomprehensibile quod quaerebat,
potuerit invenire. Cur ergo sic quaerit, si incomprehensible
comprehendit esse quod quaerit, nisi
quia cessandum non est, quamdiu in ipsa incomprehensibilium
<pb n="1058"/>
rerum inquisitione proficitur, et melior
meliorque fit quaerens tam magnum bonum, quod et
inveniendum quaeritur, et quaerendum invenitur?
Nam et quaeritur ut inveniatur dulcius, et invenitur
ut quaeratur avidius. Secundum hoc accipi potest,
quod dictum est in libro Ecclesiastico dicere sapientiam: <hi>Qui me manducant, adhuc esurient; et qui bibunt
me, adhuc sitient 
 <note>(Eccli. XXIV, 29)</note>
            </hi>. Manducant enim
et bibunt, quia inveniunt; et quia esuriunt ac sitiunt,
adhuc quaerunt. Fides quaerit, intellectus invenit:
propter quod ait propheta, <hi>Nisi credideritis, non intelligetis <note>(Isai. VII, 9)</note>
            </hi>.
Et rursus intellectus eum quem
invenit adhuc quaerit: <hi>Deus</hi> enim <hi>respexit super filios
hominum,</hi> sicut in Psalmo sacro canitur, <hi>ut videret si
est intelligens, aut requirens Deum <note>(Psal. XIII, 2)</note>
            </hi>. Ad
hoc ergo debet homo esse intelligens, ut requirat
Deum.</p>
<div3>
            <head>3.</head>
            <p>
 Satis itaque remorati fuerimus in iis quae Deus
fecit, ut per ea cognosceretur ipse qui fecit: <hi>Invisibilia
enim ejus, a creatura mundi, per ea quae facta sunt,
intellecta conspiciuntur <note>(Rom. I, 20)</note>
            </hi>. Unde arguuntur
in libro Sapientiae, qui <hi>de iis quae videntur bona, non
potuerunt scire eum qui est, neque operibus attendentes
agnoverunt artificem; sed aut ignem, aut spiritum, aut
citatum aerem, aut gyrum stellarum, aut violentiam
aquarum, aut luminaria coeli, rectores orbis terrarum
deos putaverunt: quorum quidem si specie delectati haec
deos putaverunt, sciant quanto Dominator eorum melior
est. Speciei enim generator ea creavit. Aut si virtutem
et operationem eorum mirati sunt, intelligant ab his
quanto qui haec constituit fortior est. A magnitudine
enim speciei et creaturae cognoscibiliter poterat horum
Creator videri <note>(Sap. XIII, 1-5)</note>
            </hi>. Haec de libro Sapientiae
propterea posui, ne me fidelium quispiam frustra et
inaniter existimet in creatura prius per quasdam sui
generis trinitates quodam modo gradatim, donec ad
mentem hominis pervenirem, quaesisse indicia summae
illius Trinitatis, quam quaerimus cum Deum quaerimus.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Omnium superiorum librorum breviarium.</hi> 
<pb n="1059"/>
Sed quoniam disserendi et ratiocinandi necessitas
per quatuordecim libros multa nos dicere
compulit, quae cuncta simul aspicere non valemus, ut
ad id quod apprehendere volumus, ea celeri cogitatione
referamus; faciam quantum Domino adjuvante
potuero, ut quidquid in singulis voluminibus ad cognitionem
disputatione perduxi, remota disputatione
breviter congeram, et tanquam sub uno mentis aspectu,
non quemadmodum res quaeque persuasit, sed
ipsa quae persuasa sunt ponam: ne tam longe sint a
praecedentibus consequentia, ut oblivionem praecedentium
faciat inspectio consequentium; aut certe si
fecerit, cito possit quod exciderit relegendo recolligi.</p>
          </div3>
<div3>
            <head>5.</head>
            <p>
 In primo libro secundum Scripturas sacras unitas
et aequalitas summae illius Trinitatis ostenditur.
In secundo et tertio et quarto, eadem: sed de Filii
missione et Spiritus sancti diligenter quaestio pertractata
tres libros fecit; demonstratumque est non ideo
minorem mittente qui missus est, quia ille misit, hic
missus est, cum Trinitas quae per omnia aequalis
est, pariter quoque in sua natura immutabilis et invisibilis
et ubique praesens inseparabiliter operetur.
In quinto, propter eos quibus ideo videtur non eamdem
Patris et Filii esse substantiam, quia omne quod
de Deo dicitur, secundum substantiam dici putant, et
propterea gignere et gigni, vel genitum esse et ingenitum,
quoniam diversa sunt, contendunt substantias
esse diversas, demonstratur non omne quod de Deo
dicitur secundum substantiam dici, sicut secundum
substantiam dicitur bonus et magnus, et si quid aliud
ad se dicitur; sed dici etiam relative, id est non ad
se, sed ad aliquid quod ipse non est; sicut Pater ad
Filium dicitur, vel Dominus ad creaturam sibi servientem:
ubi si quid relative, id est ad aliquid quod ipse
non est, etiam ex tempore dicitur, sicuti est, <hi>Domine,
refugium factus es nobis <note>(Psal. LXXXIX, 1)</note>
            </hi>, nihil ei
accidere quo mutetur, sed omnino ipsum in natura
vel essentia sua immutabilem permanere. In sexto,
quomodo dictus sit Christus ore apostolico, Dei virtus
et Dei sapientia <note>(I Cor. I, 24)</note>, sic disputatur, ut differatur
eadem quaestio diligentius retractanda: utrum
a quo est genitus Christus, non sit ipse sapientia,
sed tantum sapientiae suae pater, an sapientia sapientiam
genuerit. Sed quodlibet horum esset, etiam in
hoc libro apparuit Trinitatis aequalitas, et non Deus
triplex, sed Trinitas: nec quasi aliquid duplum esse
Patrem et Filium ad simplum Spiritum sanctum; ubi
nec tria plus aliquid sunt quam unum horum. Disputatum
est etiam quomodo possit intelligi quod ait Hilarius
episcopus: <hi>Aeternitas in Patre, species in Imagine,
usus in Munere.</hi> In septimo, quaestio quae dilata
fuerat, explicatur, ita ut Deus qui genuit Filium, non
solum sit Pater virtutis et sapientiae suae, sed etiam
ipse virtus atque sapientia; sic et Spiritus sanctus:
nec tamen simul tres sint virtutes aut tres sapientiae,
sed una virtus et una sapientia, sicut unus Deus et una
essentia. Deinde quaesitum est, quomodo dicantur una
<pb n="1060"/>
essentia, tres personae, vel a quibusdam Graecis una
essentia, tres substantiae: et inventum est elocutionis
necessitate dici, ut aliquo uno nomine enuntiarentur,
cum quaeritur quid tres sint, quos tres esse veraciter
confitemur, Patrem scilicet, et Filium, et Spiritum
sanctum. In octavo, ratione etiam reddita intelligentibus
clarum est, in substantia veritatis non solum
Patrem Filio non esse majorem, sed nec ambos simul
aliquid majus esse quam solum Spiritum sanctum, aut
quoslibet duos in eadem Trinitate majus esse aliquid
quam unum, aut omnes simul tres majus aliquid esse
quam singulos. Deinde per veritatem quae intellecta
conspicitur, et per bonum summum a quo est omne
bonum, et per justitiam propter quam diligitur animus
justus ab animo etiam nondum justo, ut natura
non solum incorporalis, verum etiam incommutabilis
quod est Deus, quantum fieri potest, intelligeretur admonui:
et per charitatem, quae in Scripturis sanctis
Deus dicta est <note>(I Joan. IV, 16)</note>, per quam coepit utcumque
etiam Trinitas intelligentibus apparere, sicut
sunt amans, et quod amatur, et amor. In nono, ad
imaginem Dei, quod est homo secundum mentem,
pervenit disputatio: et in ea quaedam trinitas invenitur,
id est, mens, et notitia qua se novit, et amor quo
se notitiamque suam diligit; et haec tria aequalia inter
se, et unius ostenduntur esse essentiae. In decimo hoc
idem diligentius subtiliusque tractatum est, atque ad
id perductum, ut inveniretur in mente evidentior trinitas
ejus, in memoria scilicet et intelligentia et voluntate.
Sed quoniam et hoc compertum est, quod
mens nunquam esse ita potuerit, ut non sui meminisset,
non se intelligeret, et diligeret, quamvis non
semper se cogitaret, cum autem cogitaret, non se a
corporalibus rebus eadem cogitatione discerneret;
dilata est de Trinitate, cujus haec imago est, disputatio,
ut in ipsis etiam corporalibus visis inveniretur
trinitas, et distinctius in ea lectoris exerceretur intentio.
In undecimo ergo electus est sensus oculorum, in
quo id quod inventum esset, etiam in caeteris quatuor
sensibus corporis et non dictum posset agnosci: atque
ita exterioris hominis trinitas, primo in iis quae
cernuntur extrinsecus, ex corpore scilicet quod videtur,
et forma quae inde in acie cernentis imprimitur,
et utrumque copulantis intentione voluntatis, apparuit.
Sed haec tria non inter se aequalia, nec unius esse
substantiae claruerunt. Deinde in ipso animo, ab iis
quae extrinsecus sensa sunt velut introducta inventa
est altera trinitas, ubi apparerent eadem tria unius
esse substantiae, imaginatio corporis quae in memoria
est, et inde informatio cum ad eam convertitur acies
cogitantis, et utrumque conjungens intentio voluntatis.
Sed ideo ista trinitas ad exteriorem hominem reperta
est pertinere, quia de corporibus illata est quae
sentiuntur extrinsecus. In duodecimo discernenda visa
est sapientia ab scientia, et in ea quae proprie scientia
nuncupatur, quia inferior est, prius quaedam sui generis
trinitas inquirenda: quae licet ad interiorem hominem
jam pertineat, nondum tamen imago Dei vel
<pb n="1061"/>
appellanda sit vel putanda. Et hoc agitur in tertio decimo
libro per commendationem fidei christianae. In
quarto decimo autem de sapientia hominis vera, id
est, Dei munere in ejus ipsius Dei participatione donata,
quae ab scientia distincta est, disputatur: et eo
pervenit disputatio, ut trinitas appareat in imagine
Dei, quod est homo secundum mentem, quae renovatur
in agnitione Dei secundum imaginem ejus qui
creavit hominem <note>(Coloss. III, 10)</note> ad imaginem suam <note>(Gen. I, 27)</note>,
et sic percipit sapientiam ubi contemplatio
est aeternorum.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Quid universa natura nos de Deo
doceat.</hi> Jam ergo in ipsis rebus aeternis, incorporalibus
et incommutabilibus, in quarum perfecta contemplatione
nobis beata, quae nonnisi aeterna est,
vita promittitur, Trinitatem quae Deus est inquiramus.
Neque enim divinorum Librorum tantummodo auctoritas
esse Deum praedicat, sed omnis quae nos circumstat,
ad quam nos etiam pertinemus, universa
ipsa rerum natura proclamat, habere se praestantissimum
Conditorem, qui nobis mentem rationemque
naturalem dedit, qua viventia non viventibus, sensu
praedita non sentientibus, intelligentia non intelligentibus,
immortalia mortalibus, impotentibus potentia,
injustis justa, speciosa deformibus, bona malis,
incorruptibilia corruptibilibus, immutabilia mutabilibus,
invisibilia visibilibus, incorporalia corporalibus,
beata miseris praeferenda videamus. Ac per hoc quoniam
rebus creatis Creatorem sine dubitatione praeponimus,
oportet ut eum et summe vivere, et cuncta
sentire atque intelligere; et mori, corrumpi, mutarique
non posse; nec corpus esse, sed spiritum omnium
potentissimum, justissimum, speciosissimum, optimum,
beatissimum fateamur.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Quam difficile demonstrare ratione
naturali Trinitatem.</hi> Sed haec omnia quae dixi, et quaecumque
alia simili more locutionis humanae digne
de Deo dici videntur, et universae Trinitati quae est
unus Deus, et personis singulis in eadem Trinitate
conveniunt. Quis enim vel unum Deum, quod est ipsa
Trinitas, vel Patrem, vel Filium, vel Spiritum sanctum;
audeat dicere, aut non viventem, aut nihil sentientem
vel intelligentem, aut in ea natura qua inter se praedicantur
aequales, quemquam esse eorum mortalem sive
corruptibilem, sive mutabilem, sive corporeum; aut
quisquam ibi neget aliquem potentissimum, justissimum,
speciosissimum, optimum, beatissimum? Si
ergo haec atque hujusmodi omnia, et ipsa Trinitas, et
in ea singuli dici possunt; ubi aut quomodo Trinitas
apparebit? Redigamus itaque prius haec plurima ad
aliquam paucitatem. Quae vita enim dicitur in Deo,
ipsa est essentia ejus atque natura. Non itaque Deus
vivit nisi vita quod ipse sibi est. Haec autem vita non
talis est qualis inest arbori, ubi nullus est intellectus,
nullus est sensus. Nec talis qualis inest pecori: habet
enim vita pecoris sensum quinquepartitum, sed intellectum
habet nullum: at illa vita quae Deus est, sentit
<pb n="1062"/>
atque intelligit omnia; et sentit mente, non
corpore, quia spiritus est Deus <note>(Joan. IV, 24)</note>.
Non autem sicut animalia quae habent corpora,
per corpus sentit Deus; non enim ex anima constat
et corpore: ac per hoc simplex illa natura
sicut intelligit sentit, sicut sentit intelligit; idemque
sensus qui intellectus est illi. Nec ita ut aliquando
esse desistat aut coeperit: immortalis est enim. Nec
frustra de illo dictum est quod solus habeat immortalitatem <note>(I Tim. VI, 16)</note>:
nam immortalitas ejus vere
immortalitas est, in cujus natura nulla est commutatio.
Ipsa est etiam vera aeternitas qua est immutabilis
Deus, sine initio, sine fine; consequenter et incorruptibilis.
Una ergo eademque res dicitur, sive dicatur
aeternus Deus, sive immortalis, sive incorruptibilis,
sive immutabilis: itemque cum dicitur, vivens, et intelligens,
quod est utique sapiens, hoc idem dicitur.
Non enim percepit sapientiam qua esset sapiens,
sed ipse sapientia est. Et haec vita, eademque virtus
sive potentia, eademque species, qua potens, atque
speciosus dicitur. Quid enim potentius et speciosius
sapientia, quae attingit a fine usque ad finem fortiter,
et disponit omnia suaviter <note>(Sap. VIII, 1)</note>? Bonitas
etiam atque justitia, numquid inter se in natura Dei,
sicut in ejus operibus distant, tanquam duae diversae
sint qualitates Dei; una, bonitas; alia, justitia? Non
utique: sed quae justitia, ipsa bonitas; et quae bonitas,
ipsa beatitudo. Incorporalis autem vel incorporeus
ideo dicitur Deus, ut spiritus credatur vel intelligatur
esse, non corpus.</p>
          </div3>
<div3>
            <head>8.</head>
            <p>
 Proinde si dicamus, Aeternus, immortalis, incorruptibilis,
immutabilis, vivus, sapiens, potens, speciosus,
justus, bonus, beatus, spiritus; horum omnium
novissimum quod posui quasi tantummodo videtur
significare substantiam, caetera vero hujus substantiae
qualitates: sed non ita est in illa ineffabili simplicique
natura. Quidquid enim secundum qualitates illic
dici videtur, secundum substantiam vel essentiam est
intelligendum. Absit enim ut spiritus secundum substantiam
dicatur Deus, et bonus secundum qualitatem:
sed utrumque secundum substantiam. Sic omnia
caetera quae commemoravimus, unde in superioribus
libris multa jam diximus. De quatuor igitur primis
quae modo a nobis enumerata atque digesta sunt, id
est, aeternus, immortalis, incorruptibilis, immutabilis,
unum aliquid eligamus; quia unum quatuor ista significant,
sicut jam disserui; ne per multa distendatur
intentio, et illud potius quod positum est prius,
id est, aeternus. Hoc faciamus et de quatuor secundis,
quae sunt, vivus, sapiens, potens, speciosus. Et quoniam
vita qualiscumque inest et pecori, cui sapientia
non inest; duo vero ista, sapientia scilicet atque potentia,
ita sunt inter se in homine comparata, ut sancta
Scriptura diceret, <hi>Melior est sapiens quam fortis <note>(Id.
VI, 1)</note>
            </hi>; speciosa porro etiam corpora dici solent:
unum ex his quatuor quod eligimus, sapiens eligatur:
<pb n="1063"/>
quamvis haec quatuor in Deo non inaequalia dicenda
sint; nomina enim quatuor, res autem una est. De
tertiis vero ultimis quatuor, quamvis in Deo idem sit
justum esse quod bonum, quod beatum, idemque
spiritum esse quod justum et bonum et beatum esse:
tamen quia in hominibus potest esse spiritus non
beatus, potest et justus et bonus nondum beatus; qui
vero beatus est, profecto et justus et bonus et spiritus
est: hoc potius eligamus quod nec in hominibus
esse sine illis tribus potest, quod est beatus.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 <hi>Quomodo in ipsa simplicitate Dei
sit Trinitas. An et quomodo ex monstratis trinitatibus
in homine ostendatur Trinitas Deus.</hi> Num igitur cum
dicimus, Aeternus, sapiens, beatus, haec tria sunt Trinitas,
quae appellatur Deus? Redigimus quidem illa
duodecim in istam paucitatem trium: sed eo modo
forsitan possumus et haec tria in unum aliquod horum.
Nam si una eademque res in Dei natura potest esse
sapientia et potentia, aut vita et sapientia; cur non
una eademque res esse possit in Dei natura aeternitas
et sapientia, aut beatitudo et sapientia? Ac per hoc
sicut nihil intererat utrum illa duodecim, an ista tria
diceremus, quando illa multa in istam redegimus
paucitatem; ita nihil interest utrum tria ista dicamus,
an illud unum in cujus singularitatem duo caetera similiter
redigi posse monstravimus. Quis itaque disputandi
modus, quaenam tandem vis intelligendi atque
potentia, quae vivacitas rationis, quae acies cogitationis
ostendet, ut alia jam taceam, hoc unum quod
sapientia dicitur Deus, quomodo sit Trinitas? Neque
enim sicut nos de illo percipimus sapientiam, ita
Deus de aliquo: sed sua est ipse sapientia; quia non
est aliud sapientia ejus, aliud essentia, cui hoc est
esse quod sapientem esse. Dicitur quidem in Scripturis
sanctis Christus Dei virtus, et Dei sapientia <note>(I Cor. I, 24)</note>:
sed quemadmodum sit intelligendum,
ne Patrem Filius videatur facere sapientem, in
libro septimo disputatum est <note>(Cap. 1-3)</note>; et ad hoc
ratio pervenit, ut sic sit Filius sapientia de sapientia,
quemadmodum lumen de lumine, Deus de Deo. Nec
aliud potuimus invenire Spiritum sanctum, nisi et
ipsum esse sapientiam, et simul omnes unam sapientiam,
sicut unum Deum, unam essentiam. Hanc ergo
sapientiam quod est Deus, quomodo intelligimus esse
Trinitatem? Non dixi, Quomodo credimus? nam hoc
inter fideles non debet habere quaestionem: sed si aliquo
modo per intelligentiam possumus videre quod
credimus, quis iste erit modus?</p>
          </div3>
<div3>
            <head>10.</head>
            <p>
 Si enim recolamus ubi nostro intellectui coeperit
in his libris Trinitas apparere, octavus occurrit.
Ibi quippe, ut potuimus, disputando erigere tentavimus
mentis intentionem ad intelligendam illam praestantissimam
immutabilemque naturam, quod nostra
mens non est. Quam tamen sic intuebamur, ut nec
longe a nobis esset, et supra nos esset, non loco, sed
<pb n="1064"/>
ipsa sui venerabili mirabilique praestantia, ita ut apud
nos esse suo praesenti lumine videretur. In qua tamen
nobis adhuc nulla Trinitas apparebat, quia non ad
eam quaerendam in fulgore illo firmam mentis aciem
tenebamus: tantum quia non erat aliqua moles,
ubi credi oporteret magnitudinem duorum vel trium
plus esse quam unius, cernebamus utcumque. Sed
ubi ventum est ad charitatem, quae in sancta Scriptura
Deus dicta est <note>(I Joan. IV, 16)</note>, eluxit paululum
Trinitas, id est, amans, et quod amatur, et amor.
Sed quia lux illa ineffabilis nostrum reverberabat obtutum,
et ei nondum posse obtemperari nostrae mentis
quodam modo convincebatur infirmitas, ad ipsius nostrae
mentis, secundum quam factus est homo ad imaginem
Dei <note>(Gen. I, 27)</note>, velut familiariorem considerationem,
reficiendae laborantis intentionis causa, inter coeptum
dispositumque refleximus: et inde in creatura, quod
nos sumus, ut invisibilia Dei, per ea quae facta sunt,
conspicere intellecta possemus <note>(Rom. I, 20)</note>, immorati
sumus a nono usque ad quartum decimum librum.
Et ecce jam quantum necesse fuerat, aut forte
plus quam necesse fuerat, exercitata in inferioribus
intelligentia, ad summam Trinitatem quae Deus est,
conspiciendam nos erigere volumus, nec valemus.
Num enim sicut certissimas videmus trinitates, sive
quae forinsecus de rebus corporalibus fiunt, sive cum
ea ipsa quae forinsecus sensa sunt cogitantur; sive
cum illa quae oriuntur in animo, nec pertinent ad
corporis sensus, sicut fides, sicut virtutes quae sunt
artes agendae vitae, manifesta ratione cernuntur et
scientia continentur; sive cum mens ipsa qua novimus
quidquid nosse nos veraciter dicimus, sibi cognita
est, vel se cogitat, sive cum aliquid quod ipsa
non est, aeternum atque incommutabile conspicit:
num ergo sicut in his omnibus certissimas videmus
trinitates, quia in nobis fiunt vel in nobis sunt, cum
ista meminimus, aspicimus, volumus, ita videmus
etiam Trinitatem Deum, quia et illic intelligendo
conspicimus tanquam dicentem, et verbum ejus, id
est, Patrem et Filium, atque inde procedentem charitatem
utrique communem, scilicet Spiritum sanctum?
An trinitates istas ad sensus nostros vel ad
animum pertinentes videmus potius quam credimus,
Deum vero esse Trinitatem credimus potius quam
videmus? Quod si ita est, profecto aut invisibilia
ejus, per ea quae facta sunt, nulla intellecta conspicimus;
aut si ulla conspicimus; non in eis conspicimus
Trinitatem, et est illic quod conspiciamus, est
quod etiam non conspectum credere debeamus.
Conspicere autem nos immutabile bonum, quod nos
non sumus, liber octavus ostendit; et quartus
decimus, cum de sapientia quae homini ex Deo est
loqueremur, admonuit. Cur itaque ibi non agnoscimus
Trinitatem? An haec sapientia quae Deus
dicitur, non se intelligit, non se diligit? Quis hoc
dixerit? Aut quis est qui non videat, ubi nulla scientia
est, nullo modo esse sapientiam? Aut vero putandum
est, sapientiam quae Deus est, scire alia et
nescire se ipsam, vel diligere alia nec diligere se
<pb n="1065"/>
ipsam? Quae si dici sive credi stultum et impium est;
ecce ergo Trinitas, sapientia scilicet, et notitia sui,
et dilectio sui. Sic enim et in homine invenimus trinitatem,
id est, mentem, et notitiam qua se novit, et
dilectionem qua se diligit.
</p>
          </div3>
        </div2>

<div2>
          <head>CAPUT VII.</head>
<div3>
            <head>11.</head>
            <p>
 <hi>Haud facile posse ex dictis trinitatibus
deprehendi Trinitatem Deum.</hi> Sed haec tria
ita sunt in homine, ut non ipsa sint homo. Homo est
enim, sicut veteres definierunt, animal rationale
mortale. Illa ergo excellunt in homine, non ipsa sunt
homo. Et una persona, id est singulus quisque homo,
habet illa tria in mente. Quod si etiam sic definiamus
hominem, ut dicamus, Homo est substantia rationalis
constans ex anima et corpore; non est dubium hominem
habere animam quae non est corpus, habere
corpus quod non est anima. Ac per hoc illa tria non
homo sunt, sed hominis sunt, vel in homine sunt.
Detracto etiam corpore, si sola anima cogitetur, aliquid
ejus est mens, tanquam caput ejus, vel oculus,
vel facies: sed non haec ut corpora cogitanda sunt.
Non igitur anima, sed quod excellit in anima mens
vocatur. Numquid autem possumus dicere Trinitatem
sic esse in Deo, ut aliquid Dei sit, nec ipsa sit Deus?
Quapropter singulus quisque homo, qui non secundum
omnia quae ad naturam pertinent ejus, sed secundum
solam mentem imago Dei dicitur, una persona est, et
imago est Trinitatis in mente. Trinitas vero illa cujus
imago est, nihil aliud est tota quam Deus, nihil est
aliud tota quam Trinitas. Nec aliquid ad naturam Dei
pertinet, quod ad illam non pertineat Trinitatem: et
tres personae sunt unius essentiae, non sicut singulus
quisque homo una persona.</p>
          </div3>
<div3>
            <head>12.</head>
            <p>
 Itemque in hoc magna distantia est, quod sive
mentem dicamus in homine, ejusque notitiam, et
dilectionem, sive memoriam, intelligentiam, voluntatem,
nihil mentis meminimus nisi per memoriam,
nec intelligimus nisi per intelligentiam, nec amamus
nisi per voluntatem. At vero in illa Trinitate quis audeat
dicere Patrem, nec se ipsum, nec Filium, nec
Spiritum sanctum intelligere nisi per Filium, vel diligere
nisi per Spiritum sanctum, per se autem meminisse
tantummodo vel sui vel Filii vel Spiritus sancti;
eodemque modo Filium nec sui nec Patris meminisse
nisi per Patrem, nec diligere nisi per Spiritum
sanctum, per se autem non nisi intelligere et
Patrem et se ipsum et Spiritum sanctum; similiter et
Spiritum sanctum per Patrem meminisse et Patris et
Filii et sui, et per Filium intelligere et Patrem et
Filium et se ipsum, per se autem non nisi diligere et
se et Patrem et Filium: tanquam memoria sit Pater
et sua et Filii et Spiritus sancti, Filius autem intelligentia
et sua et Patris et Spiritus sancti, Spiritus
vero sanctus charitas et sua et Patris et Filii? Quis
haec in illa Trinitate opinari vel affirmare praesumat?
Si enim solus ibi Filius intelligit, et sibi et Patri et
Spiritui sancto, ad illam reditur absurditatem, ut
<pb n="1066"/>
Pater non sit sapiens de se ipso, sed de Filio; nec
sapientia sapientiam genuerit, sed ea sapientia Pater
dicatur sapiens esse quam genuit. Ubi enim non
est intelligentia, nec sapientia potest esse: ac per
hoc si Pater non intelligit ipse sibi, sed Filius intelligit
Patri, profecto Filius Patrem sapientem
facit. Et si hoc est Deo esse quod sapere, et ea
illi essentia est quae sapientia, non Filius a Patre,
quod verum est; sed a Filio potius habet Pater
essentiam, quod absurdissimum atque falsissimum
est. Hanc absurditatem nos in libro septimo
discussisse, convicisse, abjecisse certissimum est <note>(Capp. I, 3)</note>.
Est ergo Deus Pater sapiens, ea qua
ipse sua est sapientia, et Filius sapientia Patris de
sapientia quod est Pater, de quo genitus est Filius.
Quocirca consequenter est et intelligens Pater ea qua
ipse sua est intelligentia; neque enim esset sapiens
qui non esset intelligens: Filius autem intelligentia
Patris de intelligentia genitus quod est Pater. Hoc et
de memoria non inconvenienter dici potest. Quomodo
est enim sapiens qui nihil meminit, vel sui non meminit?
Proinde, quia sapientia Pater, sapientia Filius,
sicut sui meminit Pater, ita et Filius: et sicut
sui et Filii meminit Pater, memoria non Filii, sed
sua; ita sui et Patris meminit Filius, memoria non
Patris, sed sua. Dilectio quoque ubi nulla est, quis
ullam dicat esse sapientiam? Ex quo colligitur ita esse
Patrem dilectionem suam, ut intelligentiam et memoriam
suam. Ecce ergo tria illa, id est, memoria, intelligentia,
dilectio sive voluntas in illa summa et
immutabili essentia quod est Deus, non Pater et Filius
et Spiritus sanctus sunt, sed Pater solus. Et quia Filius
quoque sapientia est genita de sapientia, sicut
nec Pater ei, nec Spiritus sanctus ei intelligit, sed
ipse sibi; ita nec Pater ei meminit, nec Spiritus sanctus
ei diligit, sed ipse sibi: sua enim est et ipse
memoria, sua intelligentia, sua dilectio; sed ita se
habere, de Patre illi est, de quo natus est. Spiritus
etiam sanctus quia sapientia est procedens de sapientia,
non Patrem habet memoriam, et Filium intelligentiam,
et se dilectionem; neque enim sapientia
esset, si alius ei meminisset, eique alius intelligeret,
ac tantummodo sibi ipse diligeret: sed ipse habet
haec tria, et ea sic habet, ut haec ipsa ipse sit. Verumtamen
ut ita sit, inde illi est unde procedit.</p>
          </div3>
<div3>
            <head>13.</head>
            <p>
 Quis ergo hominum potest istam sapientiam
qua novit Deus omnia, ita ut nec ea quae dicuntur
praeterita, ibi praetereant, nec ea quae dicuntur futura,
quasi desint exspectentur ut veniant, sed et praeterita
et futura cum praesentibus sint cuncta praesentia;
nec singula cogitentur, et ab aliis ad alia cogitando
transeatur, sed in uno conspectu simul praesto
sint universa: quis, inquam, hominum comprehendit
istam sapientiam, eamdemque prudentiam, eamdemque
scientiam; quandoquidem a nobis nec nostra
comprehenditur? Ea quippe quae vel sensibus
<pb n="1067"/>
vel intelligentiae nostrae adsunt, possumus utcumque
conspicere: ea vero quae absunt, et tamen adfuerunt,
per memoriam novimus, quae obliti non sumus. Nec
ex futuris praeterita, sed futura ex praeteritis, non
tamen firma cognitione conjicimus. Nam quasdam
cogitationes nostras, quas futuras velut manifestius
atque certius proximas quasi prospicimus, memoria
faciente id agimus, cum agere valemus quantum
valemus, quae videtur non ad ea quae futura sunt,
sed ad praeterita pertinere. Quod licet experiri in eis
dictis vel canticis, quorum seriem memoriter reddimus.
Nisi enim praevideremus cogitatione quod sequitur,
non utique diceremus. Et tamen ut praevideamus,
non providentia nos instruit, sed memoria.
Nam donec finiatur omne quod dicimus, sive canimus,
nihil est quod non provisum prospectumque
proferatur. Et tamen cum id agimus, non dicimur
providenter, sed memoriter canere vel dicere; et qui
hoc in multis ita proferendis valent plurimum, non
solet eorum providentia, sed memoria praedicari.
Fieri ista in animo vel ab animo nostro novimus, et
certissimi sumus: quomodo autem fiant, quanto attentius
voluerimus advertere, tanto magis noster et
sermo succumbit, et ipsa non perdurat intentio, ut
ad liquidum aliquid nostra intelligentia, et si non
lingua, perveniat. Et putamus nos, utrum Dei providentia
eadem sit quae memoria et intelligentia, qui
non singula cogitando aspicit, sed una, aeterna et
immutabili atque ineffabili visione complectitur cuncta
quae novit, tanta mentis infirmitate posse comprehendere?
In hac igitur difficultate et angustiis libet
exclamare ad Deum vivum: <hi>Mirificata est scientia
tua ex me; invaluit, et non potero ad illam <note>(Psal.
CXXXVIII, 6)</note>
            </hi>. Ex me quippe intelligo quam sit mirabilis
et incomprehensibilis scientia tua, qua me fecisti;
quando nec me ipsum comprehendere valeo quem
fecisti: et tamen in meditatione mea exardescit
ignis <note>(Psal. XXXVIII, 4)</note>, ut quaeram faciem tuam
semper <note>(Psal. CIV, 4)</note>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>14.</head>
            <p>
 <hi>Deum nunc videri a nobis per
speculum quomodo dicat Apostolus.</hi> Incorporalem substantiam
scio esse sapientiam, et lumen esse in quo
videntur quae oculis carnalibus non videntur: et tamen
vir tantus tamque spiritualis, <hi>Videmus nunc,</hi> 
inquit, <hi>per speculum in aenigmate, tunc autem facie ad
faciem <note>(I Cor. XIII, 12)</note>
            </hi>. Quale sit et quod sit hoc speculum
si quaeramus, profecto illud occurrit, quod in
speculo nisi imago non cernitur. Hoc ergo facere
conati sumus, ut per imaginem hanc quod nos sumus,
videremus utcumque a quo facti sumus, tanquam per
speculum. Hoc significat etiam illud quod ait idem
apostolus: <hi>Nos autem revelata facie gloriam Domini speculantes,
in eamdem imaginem transformamur de gloria
in gloriam, tanquam a Domini Spiritu <note>(II Cor. III, 18)</note>
            </hi>. <hi>Speculantes</hi> 
 dixit, per speculum videntes, non de
specula prospicientes. Quod in graeca lingua non est
<pb n="1068"/>
ambiguum, unde in latinam translatae sunt apostolicae
Litterae. Ibi quippe speculum ubi apparent imagines
rerum, a specula de cujus altitudine longius aliquid
intuemur, etiam sono verbi distat omnino; satisque
apparet Apostolum a speculo, non a specula dixisse, <hi>gloriam Domini speculantes.</hi> 
 Quod vero ait, <hi>In eamdem
imaginem transformamur:</hi> utique imaginem Dei vult
intelligi, eamdem dicens, istam ipsam scilicet, id est,
quam speculamur; quia eadem imago est et gloria
Dei, sicut alibi dicit, <hi>Vir quidem non debet velare
caput suum, cum sit imago et gloria Dei <note>(I Cor. XI, 7)</note>
            </hi>:
de quibus verbis jam in libro duodecimo disseruimus. <hi>Transformamur</hi> 
 ergo dicit, de forma in formam
mutamur, atque transimus de forma obscura in formam
lucidam; quia et ipsa obscura, imago Dei est;
et si imago, profecto etiam gloria, in qua homines
creati sumus, praestantes caeteris animalibus. De ipsa
quippe natura humana dictum est, <hi>Vir quidem non
debet velare caput, cum sit imago et gloria Dei.</hi> Quae
natura in rebus creatis excellentissima, cum a suo
Creatore ab impietate justificatur, a deformi forma
formosam transfertur in formam. Est quippe et in
ipsa impietate, quanto magis damnabile vitium, tanto
certius natura laudabilis. Et propter hoc addidit, <hi>de
gloria in gloriam:</hi> de gloria creationis in gloriam
justificationis. Quamvis possit hoc et aliis modis intelligi,
quod dictum est, <hi>de gloria in gloriam:</hi> de
gloria fidei in gloriam speciei; de gloria qua filii Dei
sumus, in gloriam qua similes ei erimus, quoniam
videbimus eum sicuti est <note>(I Joan. III, 2)</note>. Quod vero
adjunxit, <hi>tanquam a Domini Spiritu;</hi> ostendit gratia
Dei nobis conferri tam optabilis transformationis
bonum.
</p>
          </div3>
        </div2>

<div2>
          <head>CAPUT IX.</head>
<div3>
            <head>15.</head>
            <p>
 <hi>De aenigmate et tropicis locutionibus.</hi> 
Haec dicta sunt propter quod ait Apostolus, <hi>nunc per speculum</hi> 
 nos videre. Quia vero addidit, <hi>in
aenigmate;</hi> multis hoc incognitum est qui eas litteras
nesciunt, in quibus est doctrina quaedam de locutionum
modis, quos Graeci tropos vocant, eoque graeco
vocabulo etiam nos utimur pro latino. Sicut enim
schemata usitatius dicimus quam figuras, ita usitatius
dicimus tropos quam modos. Singulorum autem modorum
sive troporum nomina, ut singula singulis
referantur, difficillimum est et insolentissimum latine
enuntiare. Unde quidam interpretes nostri, quod ait
Apostolus, <hi>Quae sunt in allegoria <note>(Galat. IV, 24)</note>
            </hi>, nolentes
graecum vocabulum ponere, circumloquendo
interpretati sunt dicentes, <hi>Quae sunt aliud ex alio significantia.</hi> 
Hujus autem tropi, id est allegoriae, plures
sunt species, in quibus est etiam quod dicitur aenigma.
Definitio autem ipsius nominis generalis, omnes etiam
species complectatur necesse est. Ac per hoc sicut
omnis equus animal est, non omne animal equus est:
ita omne aenigma allegoria est, non omnis allegoria
aenigma est. Quid ergo est allegoria, nisi tropus ubi
ex alio aliud intelligitur, quale illud est ad Thessalonicenses: <hi>Itaque non dormiamus sicut et caeteri: sed
vigilemus, et sobrii simus. Nam qui dormiunt, nocte
dormiunt; et qui inebriantur, nocte ebrii sunt: nos autem
<pb n="1069"/>
qui diei sumus, sobrii simus 
 <note>(I Thess. V, 6-8)</note>
            </hi>? Sed
haec allegoria non est aenigma. Nam nisi multum tardis
iste sensus in promptu est. Aenigma est autem,
ut breviter explicem, obscura allegoria, sicuti est, <hi>Sanguisugae erant tres filiae 
 <note>(Prov. XXX, 15)</note>
            </hi>; et quaecumque
similia. Sed ubi allegoriam nominavit Apostolus,
non in verbis eam reperit, sed in facto, cum
e duobus filiis Abrahae, uno de ancilla, altero de
libera, quod non dictum, sed etiam factum fuit, duo
Testamenta intelligenda monstravit; quod antequam
exponeret, obscurum fuit: proinde allegoria talis,
quod est generale nomen, posset specialiter aenigma
nominari.</p>
          </div3>
<div3>
            <head>16.</head>
            <p>
 Sed quia non soli qui eas litteras nesciunt,
quibus discuntur tropi, quaerunt quid dixerit Apostolus,
nunc in aenigmate nos videre; verum etiam qui
sciunt, tamen quod sit illud aenigma ubi nunc videmus,
nosse desiderant: ex utroque invenienda una
est sententia; et ex illo scilicet quod ait, <hi>Videmus
nunc per speculum;</hi> et ex isto quod addit, <hi>in aenigmate.</hi> 
Una est enim cum tota sic dicitur, <hi>Videmus nunc per
speculum in aenigmate.</hi> Proinde, quantum mihi videtur,
sicut nomine speculi imaginem voluit intelligi;
ita nomine aenigmatis quamvis similitudinem, tamen
obscuram, et ad perspiciendum difficilem. Cum igitur
speculi et aenigmatis nomine quaecumque similitudines
ab Apostolo significatae intelligi possint, quae
accommodatae sunt ad intelligendum Deum, eo modo
quo potest; nihil tamen est accommodatius quam id
quod imago ejus non frustra dicitur. Nemo itaque
miretur etiam in isto modo videndi qui concessus est
huic vitae, per speculum scilicet in aenigmate, laborare
nos ut quomodocumque videamus. Nomen quippe hic
non sonaret aenigmatis, si esset facilitas visionis. Et
hoc est grandius aenigma, ut non videamus quod non
videre non possumus. Quis enim non videt cogitationem
suam? et quis videt cogitationem suam, non
oculis carnalibus dico, sed ipso interiore conspectu?
Quis non eam videt, et quis eam videt? Quandoquidem
cogitatio visio est animi quaedam, sive adsint
ea quae oculis quoque corporalibus videantur, vel
caeteris sentiantur sensibus, sive non adsint, et eorum
similitudines cogitatione cernantur; sive nihil eorum,
sed ea cogitentur quae nec corporalia sunt, nec corporalium
similitudines, sicut virtutes et vitia, sicut
ipsa denique cogitatio cogitatur; sive illa quae per
disciplinas traduntur liberalesque doctrinas; sive istorum
omnium causae superiores atque rationes in natura
immutabili cogitentur; sive etiam mala et vana,
ac falsa cogitemus, vel non consentiente sensu, vel
errante consensu.
</p>
          </div3>
        </div2>

<div2>
          <head>CAPUT X.</head>
<div3>
            <head>17.</head>
            <p>
 <hi>De verbo mentis, in quo tanquam
speculo et aenigmate videmus Verbum Dei.</hi> Sed nunc
de iis loquamur quae nota cogitamus, et habemus in
notitia etiam si non cogitemus, sive ad contemplativam
scientiam pertineant, quam proprie sapientiam,
sive ad activam, quam proprie scientiam nuncupandam
<pb n="1070"/>
esse disserui. Simul enim utrumque mentis est
unius, et imago Dei una. Cum vero de inferiore distinctius
et seorsum agitur, tunc non est vocanda
imago Dei, quamvis et tunc in ea nonnulla reperiatur
similitudo illius Trinitatis; quod in tertio decimo volumine
ostendimus <note>(Capp. 1, 20)</note>. Nunc ergo simul
de universa scientia hominis loquimur, in qua nobis
nota sunt quaecumque sunt nota: quae utique vera
sunt, alioquin nota non essent. Nemo enim falsa
novit, nisi cum falsa esse novit: quod si novit, verum
novit; verum est enim quod illa falsa sint. De his
ergo nunc disserimus quae nota cogitamus, et nota
sunt nobis etiam si non cogitentur a nobis. Sed certe
si ea dicere velimus, nisi cogitata non possumus.
Nam etsi verba non sonent, in corde suo dicit utique
qui cogitat. Unde illud est in libro Sapientiae: <hi>Dixerunt
apud se cogitantes non recte <note>(Sap. II, 1)</note>
            </hi>. Exposuit
enim quid sit, <hi>Dixerunt apud se,</hi> cum addidit, <hi>cogitantes.</hi> 
Huic simile est in Evangelio, quod quidam
Scribae cum audissent a Domino dictum paralytico, <hi>Confide, fili, remittuntur tibi peccata tua; dixerunt
intra se, Hic blasphemat.</hi> 
 Quid est enim, <hi>dixerunt intra
se,</hi> nisi cogitando? Denique sequitur, <hi>Et cum
vidisset Jesus cogitationes eorum, dixit: Utquid cogitatis
mala in cordibus vestris <note>(Matth. IX, 2-4)</note>
            </hi>? Sic
Matthaeus. Lucas autem hoc idem ita narrat: <hi>Coeperunt
cogitare Scribae et Pharisaei, dicentes: Quis est hic
qui loquitur blasphemias? Quis potest dimittere peccata,
nisi solus Deus? Ut cognovit autem cogitationes eorum
Jesus, respondens dixit ad illos: Quid cogitatis in
cordibus vestris <note>(Luc. V, 21, 22)</note>
            </hi>? Quale est in libro
Sapientiae, <hi>Dixerunt cogitantes;</hi> tale hic est, <hi>Cogitaverunt
dicentes.</hi> Et illic enim et hic ostenditur, intra se
atque in corde suo dicere, id est, cogitando dicere.
Dixerunt quippe intra se, et dictum est eis, <hi>Quid cogitatis?</hi> 
Et de illo divite cujus uberes fructus ager
attulit, ait ipse Dominus, <hi>Et cogitabat intra se, dicens <note>(Id. XII, 17)</note>
            </hi>.</p>
          </div3>
<div3>
            <head>18.</head>
            <p>
 Quaedam ergo cogitationes locutiones sunt
cordis, ubi et os esse Dominus ostendit, cum ait: <hi>Non quod intrat in os coinquinat hominem; sed quod
procedit ex ore, hoc coinquinat hominem.</hi> 
 Una sententia
duo quaedam hominis ora complexus est, unum corporis,
alterum cordis. Nam utique unde illi hominem
putaverant inquinari, in os intrat corporis: unde
autem Dominus dixit inquinari hominem, de cordis
ore procedit. Ita quippe exposuit ipse quod dixerat.
Nam paulo post de hac re discipulis suis: <hi>Adhuc et
vos,</hi> inquit, <hi>sine intellectu estis? Non intelligitis quia
omne quod in os intrat, in ventrem vadit, et in secessum
emittitur?</hi> Hic certe apertissime demonstravit os
corporis. At in eo quod sequitur os cordis ostendens, <hi>Quae autem,</hi> 
 inquit, <hi>procedunt de ore, de corde exeunt,
et ea coinquinant hominem. De corde enim exeunt cogitationes
malae <note>(Matth. XV, 10-20)</note>
            </hi>, etc. Quid hac expositione
lucidius? Nec tamen quia dicimus locutiones
cordis esse cogitationes, ideo non sunt etiam
visiones exortae de notitiae visionibus, quando verae
sunt. Foris enim cum per corpus haec fiunt, aliud est
<pb n="1071"/>
locutio, aliud visio: intus autem cum cogitamus,
utrumque unum est. Sicut auditio et visio duo quaedam
sunt inter se distantia in sensibus corporis, in animo
autem non est aliud atque aliud videre et audire: ac
per hoc cum locutio foris non videatur, sed potius
audiatur, locutiones tamen interiores, hoc est, cogitationes
visas dixit a Domino sanctum Evangelium,
non auditas: <hi>Dixerunt,</hi> inquit, <hi>intra se, Hic blasphemat;</hi> 
deinde subjunxit, <hi>Et cum vidisset Jesus cogitationes
eorum.</hi> Vidit ergo quae dixerunt. Vidit enim cogitatione
sua cogitationes eorum, quas illi soli se
putabant videre.</p>
          </div3>
<div3>
            <head>19.</head>
            <p>
 Quisquis igitur potest intelligere verbum, non
solum antequam sonet, verum etiam antequam sonorum
ejus imagines cogitatione volvantur: hoc enim
est quod ad nullam pertinet linguam, earum scilicet
quae linguae appellantur gentium, quarum nostra
latina est: quisquis, inquam, hoc intelligere potest,
jam potest videre per hoc speculum atque in hoc aenigmate
aliquam Verbi illius similitudinem, de quo dictum
est, <hi>In principio erat Verbum, et Verbum erat
apud Deum, et Deus erat Verbum <note>(Joan. I, 1)</note>
            </hi>. Necesse
est enim cum verum loquimur, id est, quod scimus
loquimur, ex ipsa scientia quam memoria tenemus,
nascatur verbum quod ejusmodi sit omnino, cujusmodi
est illa scientia de qua nascitur. Formata quippe
cogitatio ab ea re quam scimus, verbum est quod in
corde dicimus: quod nec graecum est, nec latinum,
nec linguae alicujus alterius; sed cum id opus est in
eorum quibus loquimur perferre notitiam, aliquod
signum quo significetur assumitur. Et plerumque
sonus, aliquando etiam nutus, ille auribus, ille oculis
exhibetur, ut per signa corporalia etiam corporis
sensibus verbum quod mente gerimus innotescat.
Nam et innuere quid est, nisi quodam modo visibiliter
dicere? Est in Scripturis sanctis hujus sententiae
testimonium; nam in Evangelio secundum Joannem
ita legitur: <hi>Amen, amen dico vobis, quia unus ex vobis
tradet me. Aspiciebant ergo ad invicem discipuli, haesitantes
de quo diceret. Erat ergo unus ex discipulis ejus
recumbens in sinu Jesu, quem diligebat Jesus: innuit
ergo huic Simon Petrus, et dicit ei, Quis est de quo
dicit <note>(Id. XIII, 21-24)</note>
            </hi>? Ecce innuendo dixit, quod sonando
dicere non audebat. Sed haec atque hujusmodi
signa corporalia sive auribus sive oculis praesentibus
quibus loquimur exhibemus: inventae sunt autem
litterae, per quas possemus et cum absentibus colloqui:
sed ista signa sunt vocum, cum ipsae voces in
sermone nostro earum quas cogitamus signa sint
rerum.
</p>
          </div3>
        </div2>

<div2>
          <head>CAPUT XI.</head>
<div3>
            <head>20.</head>
            <p>
 <hi>Verbi divini similitudo qualiscumque
in verbo nostro non exteriore ac sensibili, sed in
interiore ac mentali quaerenda. Dissimilitudo quam maxima
inter verbum ac scientiam nostram et Verbum
scientiamque divinam.</hi> Proinde verbum quod foris
sonat, signum est verbi quod intus lucet, cui magis
verbi competit nomen. Nam illud quod profertur
carnis ore, vox verbi est: verbumque et ipsum dicitur,
propter illud a quo ut foris appareret assumptum
<pb n="1072"/>
est. Ita enim verbum nostrum vox quodam modo
corporis fit, assumendo eam in qua manifestetur sensibus
hominum; sicut Verbum Dei caro factum est,
assumendo eam in qua et ipsum manifestaretur sensibus
hominum. Et sicut verbum nostrum fit vox,
nec mutatur in vocem; ita Verbum Dei caro quidem
factum est, sed absit ut mutaretur in carnem. Assumendo
quippe illam, non in eam se consumendo, et
hoc nostrum vox fit, et illud caro factum est. Quapropter
quicumque cupit ad qualemcumque similitudinem
Verbi Dei, quamvis per multa dissimilem,
pervenire, non intueatur verbum nostrum quod sonat
in auribus, nec quando voce profertur, nec quando
silentio cogitatur. Omnium namque sonantium verba
linguarum etiam in silentio cogitantur, et carmina
percurruntur animo, tacente ore corporis: nec solum
numeri syllabarum, verum etiam modi cantilenarum,
cum sint corporales, et ad eum, qui vocatur auditus,
sensum corporis pertinentes, per incorporeas quasdam
imagines suas praesto sunt cogitantibus, et tacite cuncta
ista volventibus. Sed transeunda sunt haec, ut ad
illud perveniatur hominis verbum, per cujus qualemcumque
similitudinem sicut in aenigmate videatur
utcumque Dei Verbum: non illud quod factum est ad
illum vel illum prophetam, et de quo dictum est, <hi>Verbum autem Dei crescebat et multiplicabatur 
 <note>(Act.
VI, 7)</note>
            </hi>; et de quo iterum dictum est, <hi>Igitur fides ex
auditu, auditus autem per verbum Christi <note>(Rom. X, 17)</note>
            </hi>;
et iterum, <hi>Cum accepissetis a nobis verbum auditus Dei,
accepistis non ut verbum hominum, sed sicuti est vere
verbum Dei <note>(I Thess. II, 13)</note>
            </hi>. Et innumerabilia similiter
in Scripturis dicuntur de Dei verbo, quod in sonis
multarum diversarumque linguarum per corda et ora
disseminatur humana. Ideo autem verbum Dei dicitur,
quia doctrina divina traditur, non humana. Sed
illud Verbum Dei quaerimus qualitercumque per hanc
similitudinem nunc videre, de quo dictum est, <hi>Deus
erat Verbum;</hi> de quo dictum est, <hi>Omnia per ipsum
facta sunt;</hi> de quo dictum est, <hi>Verbum caro factum est <note>(Joan. I, 1, 3, 14)</note>
            </hi>;
de quo dictum est, <hi>Fons sapientiae
Verbum Dei in excelsis <note>(Eccli. I, 5)</note>
            </hi>. Perveniendum
est ergo ad illud verbum hominis, ad verbum rationalis
animantis, ad verbum non de Deo natae, sed a
Deo factae imaginis Dei, quod neque prolativum est
in sono, neque cogitativum in similitudine soni, quod
alicujus linguae esse necesse sit, sed quod omnia quibus
significatur signa praecedit, et gignitur de scientia
quae manet in animo, quando eadem scientia intus
dicitur, sicuti est. Simillima est enim visio cogitationis,
visioni scientiae. Nam quando per sonum dicitur,
vel per aliquod corporale signum, non dicitur sicuti
est, sed sicut potest videri audirive per corpus.
Quando ergo quod in notitia est, hoc est in verbo,
tunc est verum verbum, et veritas, qualis exspectatur
ab homine, ut quod est in ista, hoc sit et in illo;
quod non est in ista, non sit et in illo; hic agnoscitur, <hi>Est, est; Non, non 
 <note>(Matth. V, 37)</note>
            </hi>. Sic accedit,
quantum potest, ista similitudo imaginis factae ad
illam similitudinem imaginis natae, qua Deus Filius
<pb n="1073"/>
Patri per omnia substantialiter similis praedicatur.
Animadvertenda est in hoc aenigmate etiam ista
Verbi Dei similitudo, quod sicut de illo Verbo dictum
est, <hi>Omnia per ipsum facta sunt,</hi> ubi Deus per unigenitum
Verbum suum praedicatur universa fecisse;
ita hominis opera nulla sunt, quae non prius dicantur
in corde: unde scriptum est, <hi>Initium omnis operis
verbum <note>(Eccli. XXXVII, 20)</note>
            </hi>. Sed etiam hic cum verum
verbum est, tunc est initium boni operis. Verum
autem verbum est, cum de scientia bene operandi
gignitur, ut etiam ibi servetur, <hi>Est, est; Non, non:</hi> 
ut si est in ea scientia qua vivendum est, sit et in
verbo per quod operandum est; si non, non: alioquin
mendacium erit verbum tale, non veritas; et
inde peccatum, non opus rectum. Est et haec in ista
similitudine verbi nostri similitudo Verbi Dei, quia
potest esse verbum nostrum quod non sequatur opus;
opus autem esse non potest, nisi praecedat verbum:
sicut Verbum Dei potuit esse nulla existente creatura;
creatura vero nulla esse posset, nisi per ipsum per
quod facta sunt omnia. Ideoque non Deus Pater, non
Spiritus sanctus, non ipsa Trinitas, sed solus Filius,
quod est Verbum Dei, caro factum est; quamvis
Trinitate faciente: ut sequente atque imitante verbo
nostro ejus exemplum, recte viveremus, hoc est, nullum
habentes in verbi nostri vel contemplatione vel
operatione mendacium. Verum haec hujus imaginis
est quandoque futura perfectio. Ad hanc consequendam
nos erudit magister bonus fide christiana pietatisque
doctrina, ut <hi>revelata facie</hi> a Legis velamine
quod est umbra futurorum, <hi>gloriam Domini speculantes,</hi> 
per speculum scilicet intuentes, <hi>in eamdem imaginem</hi> 
transformemur <hi>de gloria in gloriam, tanquam a
Domini Spiritu <note>(II Cor. III, 18)</note>
            </hi>, secundum superiorem
de his verbis disputationem.</p>
          </div3>
<div3>
            <head>21.</head>
            <p>
 Cum ergo hac transformatione ad perfectum
fuerit haec imago renovata, similes Deo erimus, quoniam
videbimus eum, non per speculum, sed sicuti
est <note>(Joan. III, 2)</note>: quod dicit apostolus Paulus, <hi>facie
ad faciem <note>(I Cor. XIII, 12)</note>
            </hi>. Nunc vero in hoc speculo,
in hoc aenigmate, in hac qualicumque similitudine,
quanta sit etiam dissimilitudo, quis potest explicare?
Attingam tamen aliqua, ut valeo, quibus id possit adverti.
</p>
          </div3>
        </div2>

<div2>
          <head>CAPUT XII.</head>
<p> <hi>Academica philosophia.</hi> Primo ipsa
scientia, de qua veraciter cogitatio nostra formatur,
quando quae scimus loquimur, qualis aut quanta potest
homini provenire, quamlibet peritissimo atque
doctissimo? Exceptis enim quae in animum veniunt a
sensibus corporis, in quibus tam multa aliter sunt
quam videntur, ut eorum verisimilitudine nimium
constipatus, sanus sibi esse videatur qui insanit; unde
Academica philosophia sic invaluit, ut de omnibus dubitans
multo miserius insaniret: his ergo exceptis
quae a corporis sensibus in animum veniunt, quantum
rerum remanet quod ita sciamus, sicut nos vivere
scimus? in quo prorsus non metuimus, ne aliqua
verisimilitudine forte fallamur, quoniam certum est
etiam eum qui fallitur vivere; nec in eis visis hoc habetur
<pb n="1074"/>,
quae objiciuntur extrinsecus, ut in eo sic fallatur
oculus, quemadmodum fallitur cum in aqua remus
videtur infractus, et navigantibus turres moveri, et alia
sexcenta quae aliter sunt quam videntur; quia nec per
oculum carnis hoc cernitur. Intima scientia est qua nos
vivere scimus, ubi ne illud quidem Academicus dicere
potest: Fortasse dormis, et nescis, et in somnis
vides. Visa quippe somniantium simillima esse visis vigilantium
quis ignorat? Sed qui certus est de vitae suae
scientia, non in ea dicit, Scio me vigilare; sed, Scio
me vivere: sive ergo dormiat, sive vigilet, vivit. Nec
in ea scientia per somnia falli potest; quia et dormire
et in somnis videre, viventis est. Nec illud potest Academicus
adversus istam scientiam dicere, Furis fortassis
et nescis; quia sanorum visis simillima sunt
etiam visa furentium: sed qui furit vivit. Nec contra
Academicos dicit, Scio me non furere; sed,
Scio me vivere. Nunquam ergo falli nec mentiri
potest, qui se vivere dixerit scire. Mille itaque fallacium
visorum genera objiciantur ei qui dicit, Scio
me vivere; nihil horum timebit, quando et qui fallitur
vivit. Sed si talia sola pertinent ad humanam
scientiam, perpauca sunt; nisi quia in unoquoque
genere ita multiplicantur, ut non solum pauca non
sint, verum etiam reperiantur per infinitum numerum
tendere. Qui enim dicit, Scio me vivere, unum
aliquid scire se dicit: proinde si dicat, Scio me scire
me vivere; duo sunt jam; hoc vero quod scit haec
duo, tertium scire est: sic potest addere et quartum,
et quintum, et innumerabilia, si sufficiat. Sed
quia innumerabilem numerum vel comprehendere
singula addendo, vel dicere innumerabiliter non
potest, hoc ipsum certissime comprehendit ac dicit,
et verum hoc esse, et tam innumerabile, ut vere ejus
infinitum numerum non possit comprehendere ac dicere.
Hoc et in voluntate certa similiter adverti potest.
Quis est enim cui non impudenter respondeatur,
Forte falleris, dicenti, Volo beatus esse? Et si dicat,
Scio me hoc velle, et hoc me scire scio; jam his duobus
et tertium potest addere, quod haec duo sciat; et
quartum, quod haec duo scire se sciat, et similiter in
infinitum numerum pergere. Item si quispiam dicat,
Errare nolo; nonne sive erret sive non erret, errare
tamen eum nolle verum erit? Quis est qui
huic non impudentissime dicat, Forsitan falleris?
cum profecto ubicumque fallatur, falli se tamen nolle
non fallitur. Et si hoc scire se dicat, addit quantum
vult rerum numerum cognitarum, et numerum esse
perspicit infinitum. Qui enim dicit, Nolo me falli et hoc
me nolle scio, et hoc me scire scio; jam et si non
commoda elocutione, potest hinc infinitum numerum
ostendere: et alia reperiuntur, quae adversus Academicos
valeant, qui nihil ab homine sciri posse contendunt.
Sed modus adhibendus est, praesertim quia
in opere isto non hoc suscepimus. Sunt inde libri tres
nostri, primo nostrae conversionis tempore conscripti,
quos qui potuerit et voluerit legere lectosque
intellexerit, nihil eum profecto quae ab eis contra
<pb n="1075"/>
perceptionem veritatis argumenta multa inventa sunt,
permovebunt. Cum enim duo sint genera rerum
quae sciuntur, unum earum quae per sensus corporis
percipit animus, alterum earum quae per se ipsum:
multa illi philosophi garrierunt contra corporis sensus;
animi autem quasdam firmissimas per se ipsum perceptiones
rerum verarum, quale illud est quod dixi,
Scio me vivere, nequaquam in dubium vocare potuerunt.
Sed absit a nobis ut ea quae per sensus corporis
didicimus, vera esse dubitemus: per eos quippe
didicimus coelum et terram, et ea qui in eis
nota sunt nobis, quantum ille qui et nos et ipsa condidit,
innotescere nobis voluit. Absit etiam ut scire
nos negemus, quae testimonio didicimus aliorum:
alioquin esse nescimus Oceanum; nescimus esse terras
atque urbes, quas celeberrima fama commendat;
nescimus fuisse homines et opera eorum, quae historica
lectione didicimus; nescimus quae quotidie undecumque
nuntiantur, et indiciis consonis contestantibusque
 firmantur; postremo nescimus in quibus locis,
vel ex quibus hominibus fuerimus exorti; quia
haec omnia testimoniis credidimus aliorum. Quod si
absurdissimum est dicere; non solum nostrorum, verum
etiam et alienorum corporum sensus plurimum
addidisse nostrae scientiae confitendum est.</p>
<div3>
            <head>22.</head>
            <p>
 Haec igitur omnia, et quae per se ipsum, et
quae per sensus sui corporis, et quae testimoniis aliorum
percepta scit animus humanus, thesauro memoriae
condita tenet, ex quibus gignitur verbum verum,
quando quod scimus loquimur, sed verbum ante omnem
sonum, ante omnem cogitationem soni. Tunc
enim est verbum simillimum rei notae, de qua gignitur
et imago ejus, quoniam de visione scientiae visio
cogitationis exoritur, quod est verbum linguae nullius;
verbum verum de re vera, nihil de suo habens, sed
totum de illa scientia de qua nascitur. Nec interest
quando id didicerit; qui quod scit loquitur; aliquando
enim statim ut discit, hoc dicit; dum tamen verbum
sit verum, id est, de notis rebus exortum.
</p>
          </div3>
        </div2>

<div2>
          <head>CAPUT XIII.</head>
<p> <hi>Item de differentia scientiae ac verbi
mentis nostrae, a scientia et Verbo Dei.</hi> Sed numquid
Deus Pater, de quo natum est Verbum de Deo Deus;
numquid ergo Deus Pater in illa sapientia quod est
ipse sibi, alia didicit per sensum corporis sui, alia
per se ipsum? Quis hoc dicat, qui non animal rationale,
sed supra animam rationalem Deum cogitat;
quantum ab eis cogitari potest, qui eum omnibus
animalibus et omnibus animis praeferunt, quamvis per
speculum et in aenigmate conjiciendo videant, nondum
facie ad faciem sicuti est? Numquid Deus Pater ea
ipsa, quae non per corpus, quod est ei nullum, sed per
se ipsum scit, aliunde ab aliquo didicit, aut nuntiis vel
testibus, ut ea sciret, indiguit? Non utique: ad omnia
quippe scienda quae scit, sufficit sibi illa perfectio.
Habet quidem nuntios, id est Angelos, non tamen qui
ei quae nescit annuntient; non enim sunt ulla quae
nesciat: sed bonum eorum est de operibus suis ejus
<pb n="1076"/>
consulere veritatem; et hoc est quod ei dicuntur nonnulla
nuntiare, non ut ipse ab eis discat, sed ut ab
illo ipsi per Verbum ejus sine corporali sono. Nuntiant
etiam quod voluerit, ab eo missi ad quos voluerit,
totum ab illo per illud Verbum ejus audientes;
id est, in ejus veritate invenientes quid sibi faciendum,
quid, quibus, et quando nuntiandum sit: Nam
et nos oramus eum, nec tamen necessitates nostras
docemus eum. <hi>Novit enim,</hi> ait Verbum ejus, <hi>Pater
vester quid vobis necessarium sit, priusquam petatis ab
eo <note>(Matth. VI, 8)</note>
            </hi>. Nec ista ex aliquo tempore cognovit,
ut nosset: sed futura omnia temporalia, atque
in eis etiam quid et quando ab illo petituri fueramus,
et quos et de quibus rebus vel exauditurus vel non exauditurus
esset, sine initio ante praescivit. Universas autem
creaturas suas, et spirituales et corporales, non quia
sunt ideo novit; sed ideo sunt quia novit. Non enim nescivit
quae fuerat creaturus. Quia ergo scivit, creavit;
non quia creavit, scivit. Nec aliter ea scivit creata,
quam creanda: non enim ejus sapientiae aliquid accessit
ex eis; sed illis existentibus sicut oportebat,
et quando oportebat, illa mansit ut erat. Ita et scriptum
est in libro Ecclesiastico: <hi>Antequam crearentur,
omnia nota sunt illi; sic et postquam consummata sunt <note>(Eccli. XXIII, 29)</note>
            </hi>.
 <hi>Sic,</hi> inquit, non aliter, et <hi>antequam
crearentur, et postquam consummata sunt, sic ei nota
sunt.</hi> Longe est ergo huic scientiae scientia nostra
dissimilis. Quae autem scientia Dei est, ipsa et sapientia;
et quae sapientia, ipsa essentia sive substantia.
Quia in illius naturae simplicitate mirabili, non est
aliud sapere, aliud esse; sed quod est sapere, hoc est
et esse, sicut et in superioribus libris saepe jam diximus.
Nostra vero scientia in rebus plurimis propterea
et amissibilis est et receptibilis, quia non hoc est
nobis esse quod scire vel sapere: quoniam esse possumus,
etiam si nesciamus, neque sapiamus ea quae
aliunde didicimus. Propter hoc, sicut nostra scientia
illi scientiae Dei, sic et nostrum verbum quod nascitur
de nostra scientia, dissimile est illi Verbo Dei quod
natum est de Patris essentia. Tale est autem ac si dicerem,
De Patris scientia, de Patris sapientia; vel, quod
est expressius, De Patre scientia, de Patre sapientia.</p>
</div2>

<div2>
          <head>CAPUT XIV.</head>
<div3>
            <head>23.</head>
            <p>
 <hi>Verbum Dei per omnia aequale
Patri de quo est.</hi> Verbum ergo Dei Patris unigenitus
Filius, per omnia Patri similis et aequalis, Deus de
Deo, lumen de lumine, sapientia de sapientia, essentia
de essentia; est hoc omnino quod Pater, non tamen
Pater; quia iste Filius, ille Pater. Ac per
hoc novit omnia quae novit Pater: sed ei nosse de
Patre est, sicut esse. Nosse enim et esse ibi unum
est. Et ideo Patri sicut esse non est a Filio, ita nec
nosse. Proinde tanquam se ipsum dicens Pater genuit
Verbum sibi aequale per omnia. Non enim se
ipsum integre perfecteque dixisset, si aliquid minus
aut amplius esset in ejus Verbo quam in ipso. Ibi
summe illud agnoscitur, <hi>Est, est; Non, non <note>(Matth.
V, 37)</note>
            </hi>. Et ideo Verbum hoc vere veritas est: quoniam
quidquid est in ea scientia de qua genitum est,
<pb n="1077"/>
et in ipso est; quod autem in ea non est, nec in ipso
est. Et falsum habere aliquid hoc Verbum nunquam
potest: quia immutabiliter sic se habet, ut se habet
de quo est. <hi>Non</hi> enim <hi>potest Filius a se facere quidquam,
nisi quod viderit Patrem facientem <note>(Joan. V, 19)</note>
            </hi>.
Potenter hoc non potest, nec est infirmitas ista, sed
firmitas, qua falsa esse non potest veritas. Novit itaque
omnia Deus Pater in se ipso, novit in Filio: sed
in se ipso tanquam se ipsum, in Filio tanquam Verbum
suum, quod est de his omnibus quae sunt in se
ipso. Omnia similiter novit et Filius, in se scilicet,
tanquam ea quae nata sunt de iis quae Pater novit in
se ipso: in Patre autem, tanquam ea de quibus nata
sunt, quae ipse Filius novit in se ipso. Sciunt ergo
invicem Pater et Filius: sed ille gignendo, iste nascendo.
Et omnia quae sunt in eorum scientia, in eorum
sapientia, in eorum essentia, unusquisque eorum
simul videt; non particulatim aut singillatim, velut
alternante conspectu hinc illuc, et inde huc, et rursus
inde vel inde in aliud atque aliud, ut aliqua videre non
possit nisi non videns alia: sed, ut dixi, simul omnia
videt, quorum nullum est quod non semper videt.</p>
          </div3>
<div3>
            <head>24.</head>
            <p>
 Verbum autem nostrum illud quod non habet
sonum neque cogitationem soni, sed ejus rei quam
videndo intus dicimus, et ideo nullius linguae est;
atque inde utcumque simile est in hoc aenigmate illi
Verbo Dei, quod etiam Deus est, quoniam sic et hoc
de nostra nascitur, quemadmodum et illud de scientia
Patris natum est: nostrum ergo tale verbum,
quod invenimus esse utcumque illi simile, quantum
sit etiam dissimile sicut a nobis dici potuerit, non pigeat
intueri.
</p>
          </div3>
        </div2>

<div2>
          <head>CAPUT XV.</head>
<p> <hi>Quanta sit dissimilitudo verbi nostri
et Verbi divini. Verbum nostrum sempiternum esse aut
dici non potest.</hi> Numquid verbum nostrum de sola
scientia nostra nascitur? Nonne multa dicimus etiam
quae nescimus? Nec dubitantes ea dicimus, sed vera
esse arbitrantes: quae forte si vera sunt, in ipsis rebus
de quibus loquimur, non in verbo nostro vera
sunt; quia verbum verum non est, nisi quod de re
quae scitur, gignitur. Falsum est ergo isto modo
verbum nostrum, non cum mentimur, sed cum fallimur.
Cum autem dubitamus, nondum est verbum de
re de qua dubitamus, sed de ipsa dubitatione verbum
est. Quamvis enim non noverimus an verum sit unde
dubitamus, tamen dubitare nos novimus: ac per hoc
cum hoc dicimus, verum verbum est; quoniam quod
novimus dicimus. Quid, quod etiam mentiri possumus?
Quod cum facimus, utique volentes et scientes
falsum verbum habemus: ubi verum verbum est
mentiri nos; hoc enim scimus. Et cum mentitos nos
esse confitemur, verum dicimus: quod scimus enim
dicimus; scimus namque nos esse mentitos. Verbum
autem illud quod est Deus et potentius est nobis, hoc
non potest. <hi>Non</hi> enim <hi>potest facere quidquam, nisi
quod viderit Patrem facientem:</hi> et non a se ipso loquitur,
sed a Patre illi est omne quod loquitur, cum
<pb n="1078"/>
ipsum Pater unice loquitur: et magna illius Verbi
potentia est, non posse mentiri; quia non potest
esse illic <hi>Est et non <note>(II Cor. I, 19)</note>
            </hi>, sed <hi>Est, est;
Non, non.</hi> At enim nec verbum dicendum est, quod
verum non est. Si ita, libens assentior. Quid, cum
verum est verbum nostrum, et ideo recte verbum
vocatur, numquid sicut dici potest vel visio de visione,
vel scientia de scientia, ita dici potest essentia
de essentia, sicut illud Dei Verbum maxime dicitur
maximeque dicendum est? Quid ita? quia non hoc
est nobis esse, quod est nosse. Multa quippe novimus
quae per memoriam quodam modo vivunt, ita et
oblivione quodam modo moriuntur: atque ideo cum
illa jam non sint in notitia nostra, nos tamen sumus;
et cum scientia nostra animo lapsa perierit a nobis,
nos tamen vivimus.</p>
<div3>
            <head>25.</head>
            <p>
 Illa etiam quae ita sciuntur, ut nunquam excidere
possint, quoniam praesentia sunt, et ad ipsius
animi naturam pertinent, ut est illud quod nos vivere
scimus (manet enim hoc quamdiu animus manet, et
quia semper manet animus, et hoc semper manet):
id ergo et si qua reperiuntur similia, in quibus imago
Dei potius intuenda est, etiamsi semper sciuntur,
tamen quia non semper etiam cogitantur, quomodo
de his dicatur verbum sempiternum, cum verbum
nostrum nostra cogitatione dicatur, invenire difficile
est. Sempiternum est enim animo vivere, sempiternum
est scire quod vivit: nec tamen sempiternum
est cogitare vitam suam, vel cogitare scientiam vitae
suae; quoniam cum aliud atque aliud coeperit, hoc
desinet cogitare, quamvis non desinat scire. Ex quo
fit, ut si potest esse in animo aliqua scientia sempiterna,
et sempiterna esse non potest ejusdem scientiae
cogitatio, et verbum verum nostrum intimum
nisi nostra cogitatione non dicitur, solus Deus intelligatur
habere Verbum sempiternum sibique coaeternum.
Nisi forte dicendum est, ipsam possibilitatem
cogitationis, quoniam id quod scitur, etiam quando
non cogitatur, potest tamen veraciter cogitari, verbum
esse tam perpetuum, quam scientia ipsa perpetua
est. Sed quomodo est verbum, quod nondum in cogitationis
visione formatum est? Quomodo erit simile
scientiae de qua nascitur, si ejus non habet formam,
et ideo jam vocatur verbum quia potest habere?
Tale est enim ac si dicatur, ideo jam vocandum
esse verbum quia potest esse verbum. Sed quid est
quod potest esse verbum, et ideo jam dignum est
verbi nomine? Quid est, inquam, hoc formabile
nondumque formatum, nisi quiddam mentis nostrae,
quod hac atque hac volubili quadam motione jactamus,
cum a nobis nunc hoc, nunc illud, sicut inventum
fuerit vel occurrerit, cogitatur? Et tunc fit
verum verbum, quando illud quod nos dixi volubili
motione jactare, ad id quod scimus pervenit, atque
inde formatur, ejus omnimodam similitudinem capiens;
ut quomodo res quaeque scitur, sic etiam cogitetur,
<pb n="1079"/>
id est, sine voce, sine vocis cogitatione, quae
profecto alicujus linguae est, sic in corde dicatur.
Ac per hoc etiam si concedamus, ne de controversia
vocabuli laborare videamur, jam vocandum esse verbum
quiddam illud mentis nostrae quod de nostra
scientia formari potest, etiam priusquam formatum
sit, quia jam, ut ita dicam, formabile est; quis non
videat, quanta hic sit dissimilitudo ab illo Dei Verbo,
quod in forma Dei sic est, ut non antea fuerit formabile
priusquam formatum, nec aliquando esse possit
informe, sed sit forma simplex et simpliciter aequalis
ei de quo est, et cui mirabiliter coaeterna est.
</p>
          </div3>
        </div2>

<div2>
          <head>CAPUT XVI.</head>
<p> <hi>Verbum nostrum, etiam cum similes
Deo erimus, nunquam Verbo divino coaequandum.</hi> Quapropter ita dicitur illud Dei Verbum, ut Dei cogitatio
non dicatur, ne aliquid esse quasi volubile
credatur in Deo, quod nunc accipiat, nunc recipiat
formam, ut verbum sit, eamque possit amittere, atque
informiter quodam modo volutari. Bene quippe
noverat verba, et vim cogitationis inspexerat locutor
egregius, qui dixit in carmine,
<l rend="indent">Secumque volutat</l>
<l>Eventus belli varios:</l> <note>(Virgil. Aeneid. lib. 10, vers. 159, 160.)</note> 
id est, cogitat. Non ergo ille Dei Filius cogitatio Dei,
sed Verbum Dei dicitur. Cogitatio quippe nostra perveniens
ad id quod scimus, atque inde formata, verbum
nostrum verum est. Et ideo Verbum Dei sine cogitatione
Dei debet intelligi, ut forma ipsa simplex intelligatur,
non habens aliquid formabile quod esse
etiam possit informe. Dicuntur quidem etiam in Scripturis
sanctis cogitationes Dei; sed eo locutionis
modo, quo ibi et oblivio Dei dicitur, quae utique ad
proprietatem in Deo nulla est.</p>
<div3>
            <head>26.</head>
            <p>
 Quamobrem cum tanta sit nunc in isto aenigmate
dissimilitudo Dei et Verbi Dei, in qua tamen
nonnulla similitudo comperta est; illud quoque fatendum
est, quod etiam cum <hi>similes ei erimus,</hi> quando <hi>videbimus eum sicuti est 
 <note>(I Joan. III, 2)</note>
            </hi> (quod utique
qui dixit, hanc procul dubio quae nunc est dissimilitudinem
attendit), nec tunc natura illi erimus aequales.
Semper enim natura minor est faciente, quae
facta est. Et tunc quidem verbum nostrum non erit
falsum, quia neque mentiemur, neque fallemur: fortassis
etiam volubiles non erunt nostrae cogitationes ab
aliis in alia euntes atque redeuntes, sed omnem scientiam
nostram uno simul conspectu videbimus: tamen
cum et hoc fuerit, si et hoc fuerit, formata erit creatura
quae formabilis fuit, ut nihil jam desit ejus formae, ad
quam pervenire deberet: sed tamen coaequanda non
erit illi simplicitati, ubi non formabile aliquid formatum
vel reformatum est, sed forma; neque informis,
neque formata, ipsa ibi aeterna est immutabilisque substantia.
</p>
          </div3>
        </div2>

<div2>
          <head>CAPUT XVII.</head>
<div3>
            <head>27.</head>
            <p>
 <hi>Quomodo Spiritus sanctus dicatur
charitas, et an solus. Spiritum sanctum in Scripturis
proprie nuncupatum esse vocabulo Charitatis.</hi> Satis
<pb n="1080"/>
de Patre et Filio, quantum per hoc speculum atque
in hoc aenigmate videre potuimus, locuti sumus.
Nunc de Spiritu sancto, quantum Deo donante videre
conceditur, disserendum est. Qui Spiritus sanctus secundum
Scripturas sanctas, nec Patris solius est, nec
Filii solius, sed amborum: et ideo communem, qua
invicem se diligunt Pater et Filius, nobis insinuat charitatem.
Ut autem nos exerceret sermo divinus, non
res in promptu sitas, sed in abdito scrutandas et ex
abdito eruendas, majore studio fecit inquiri. Non itaque
dixit Scriptura, Spiritus sanctus charitas est; quod
si dixisset, non parvam partem quaestionis istius abstulisset:
sed dixit, <hi>Deus charitas est <note>(I Joan. IV, 16)</note>
            </hi>;
ut incertum sit, et ideo requirendum, utrum Deus
Pater sit charitas, an Deus Filius, an Deus Spiritus
sanctus, an Deus ipsa Trinitas. Neque enim dicturi
sumus, non propterea Deum dictum esse charitatem,
quod ipsa charitas sit ulla substantia, quae Dei digna
sit nomine; sed quod donum sit Dei, sicut dictum est
Deo, <hi>Quoniam tu es patientia mea <note>(Psal. LXX, 5)</note>
            </hi>: neque
enim propterea dictum est, quia Dei substantia est
nostra patientia; sed quod ab ipso nobis est, sicut alibi
legitur, <hi>Quoniam ab ipso est patientia mea <note>(Psal. LXI,
6)</note>
            </hi>. Hunc quippe sensum facile refellit Scripturarum
ipsa locutio. Tale est enim, <hi>Tu es patientia mea;</hi> quale
est, <hi>Tu es, Domine, spes mea <note>(Psal. XC, 9)</note>
            </hi>; et, <hi>Deus
meus misericordia mea <note>(Psal. LVIII, 18)</note>
            </hi>, et multa similia.
Non est autem dictum, Domine charitas mea;
aut. Tu es charitas mea; aut, Deus charitas mea:
sed ita dictum est, <hi>Deus charitas est;</hi> sicut dictum
est, <hi>Deus Spiritus est <note>(Joan. IV, 24)</note>
            </hi>. Hoc qui non
discernit, intellectum a Domino, non expositionem
quaerat a nobis: non enim apertius quidquam possumus
dicere.</p>
          </div3>
<div3>
            <head>28.</head>
            <p>
 <hi>Deus</hi> ergo <hi>charitas est:</hi> utrum autem Pater, an
Filius, an Spiritus sanctus, an ipsa Trinitas, quia et
ipsa non tres dii, sed unus est Deus, hoc quaeritur.
Sed jam in hoc libro superius disputavi, non sic accipiendam
esse Trinitatem quae Deus est, ex illis tribus
quae in trinitate nostrae mentis ostendimus, ut tanquam
memoria sit omnium trium Pater, et intelligentia
omnium trium Filius, et charitas omnium trium
Spiritus sanctus, quasi Pater nec intelligat sibi nec diligat,
sed ei Filius intelligat, et Spiritus sanctus ei diligat,
ipse autem sibi et illis tantum meminerit; et Filius
nec meminerit nec diligat sibi, sed meminerit ei
Pater, et diligat ei Spiritus sanctus, ipse autem et sibi
et illis tantummodo intelligat; itemque Spiritus sanctus
nec meminerit nec intelligat sibi, sed meminerit
ei Pater, et intelligat ei Filius, ipse autem et sibi et
illis non nisi diligat: sed sic potius, ut omnia tria et
omnes et singuli habeant in sua quisque natura. Nec
distent in eis ista, sicut in nobis aliud est memoria,
aliud est intelligentia, aliud dilectio sive charitas: sed
unum aliquid sit quod omnia valeat, sicut ipsa sapientia;
et sic habeatur in uniuscujusque natura, ut qui
habet, hoc sit quod habet, sicut immutabilis simplexque
<pb n="1081"/>
substantia. Si ergo haec intellecta sunt, et quantum
nobis in rebus tantis videre vel conjectare concessum
est, vera esse claruerunt; nescio cur non sicut
sapientia et Pater dicitur et Filius et Spiritus sanctus,
et simul omnes non tres, sed una sapientia; ita
et charitas et Pater dicatur et Filius et Spiritus sanctus,
et simul omnes una charitas. Sic enim et Pater
Deus, et Filius Deus, et Spiritus sanctus Deus, et simul
omnes unus Deus.</p>
          </div3>
<div3>
            <head>29.</head>
            <p>
 Et tamen non frustra in hac Trinitate non dicitur
Verbum Dei nisi Filius, nec Donum Dei nisi Spiritus
sanctus, nec de quo genitum est Verbum et de
quo procedit principaliter Spiritus sanctus nisi Deus
Pater. Ideo autem addidi, Principaliter, quia et de
Filio Spiritus sanctus procedere reperitur. Sed hoc
quoque illi Pater dedit, non jam existenti et nondum
habenti: sed quidquid unigenito Verbo dedit, gignendo
dedit. Sic ergo eum genuit, ut etiam de illo Donum
commune procederet, et Spiritus sanctus spiritus esset
amborum. Non est igitur accipienda transeunter,
sed diligenter intuenda inseparabilis Trinitatis ista distinctio.
Hinc enim factum est ut proprie Dei Verbum
etiam Dei sapientia diceretur, cum sit sapientia et Pater
et Spiritus sanctus. Si ergo proprie aliquid horum
trium charitas nuncupanda est, quid aptius quam ut
hoc sit Spiritus sanctus? Ut scilicet in illa simplici
summaque natura, non sit aliud substantia et aliud
charitas; sed substantia ipsa sit charitas, et charitas
ipsa sit substantia, sive in Patre, sive in Filio, sive
in Spiritu sancto, et tamen proprie Spiritus sanctus
charitas nuncupetur.</p>
          </div3>
<div3>
            <head>30.</head>
            <p>
 Sicut Legis nomine aliquando simul omnia veteris
Instrumenti sanctarum scripturarum significantur
eloquia. Nam ex propheta Isaia testimonium ponens
Apostolus, ubi ait, <hi>In aliis linguis et in aliis labiis
loquar populo huic;</hi> praemisit tamen, <hi>In Lege scriptum
est <note>(Isai. XXVIII, 11; et I Cor. XIV, 21)</note>
            </hi>. Et ipse
Dominus, <hi>In Lege,</hi> inquit, <hi>eorum scriptum est, quia
oderunt me gratis <note>(Joan. XV, 25)</note>
            </hi>; cum hoc legatur in
Psalmo <note>(Psal. XXXIV, 19)</note>. Aliquando autem proprie
vocatur Lex, quae data est per Moysen, secundum
quod dictum est, <hi>Lex et Prophetae usque ad Joannem <note>(Matth. XI, 13)</note>
            </hi>;
et, <hi>In his duobus praeceptis tota Lex
pendet et Prophetae <note>(Id. XXII, 40)</note>
            </hi>. Hic utique proprie
Lex appellata est, de monte Sina. Prophetarum autem
nomine etiam Psalmi significati sunt: et tamen
alio loco ipse Salvator, <hi>Oportebat,</hi> inquit, <hi>impleri omnia
quae scripta sunt in Lege, et Prophetis, et Psalmis
de me <note>(Luc. XXIV, 44)</note>
            </hi>. Hic rursus Prophetarum nomen,
exceptis Psalmis, intelligi voluit. Dicitur ergo
Lex universaliter cum Prophetis et Psalmis, dicitur
et proprie quae per Moysen data est. Item dicuntur
communiter Prophetae simul cum Psalmis, dicuntur
et proprie praeter Psalmos. Et multis aliis exemplis
doceri potest, multa rerum vocabula, et universaliter
poni, et proprie quibusdam rebus adhiberi, nisi in
re aperta vitanda sit longitudo sermonis. Hoc ideo
dixi, ne quisquam propterea nos inconvenienter
<pb n="1082"/>
existimet charitatem appellare Spiritum sanctum,
quia et Deus Pater et Deus Filius potest charitas nuncupari.</p>
          </div3>
<div3>
            <head>31.</head>
            <p>
 Sicut ergo unicum Dei Verbum proprie vocamus
nomine sapientiae, cum sit universaliter et Spiritus
sanctus et Pater ipse sapientia; ita Spiritus sanctus
proprie nuncupatur vocabulo charitatis, cum sit
universaliter charitas et Pater et Filius. Sed Dei Verbum,
id est, unigenitus Dei Filius aperte dictus est
Dei sapientia, ore Apostolico, ubi ait, <hi>Christum Dei
virtutem et Dei sapientiam <note>(I Cor. I, 24)</note>
            </hi>: Spiritus autem
sanctus ubi sit dictus charitas invenimus, si diligenter
Joannis apostoli scrutemur eloquium; qui cum
dixisset, <hi>Dilectissimi, diligamus invicem, quia dilectio
ex Deo est;</hi> secutus adjunxit, <hi>Et omnis qui diligit, ex
Deo natus est: qui non diligit, non cognovit Deum, quia
Deus dilectio est.</hi> Hic manifestavit eam se dixisse dilectionem
Deum, quam dixit ex Deo. Deus ergo ex Deo
est dilectio. Sed quia et Filius ex Deo Patre natus est,
et Spiritus sanctus ex Deo Patre procedit, quem potius
eorum hic debeamus accipere dictum esse dilectionem
Deum, merito quaeritur. Pater enim solus ita
Deus est, ut non sit ex Deo: ac per hoc dilectio quae
ita Deus est, ut ex Deo sit, aut Filius est, aut Spiritus
sanctus. Sed in consequentibus cum Dei dilectionem
commemorasset, non qua nos eum, sed qua <hi>Ipse
dilexit nos, et misit Filium suum litatorem pro peccatis
nostris;</hi> et hinc exhortatus esset ut et nos invicem
diligamus, atque ita Deus in nobis maneat, quia utique
dilectionem Deum dixerat, statim volens de hac
re apertius aliquid eloqui, <hi>In hoc,</hi> inquit, <hi>cognoscimus
quia in ipso manemus, et ipse in nobis, quia de Spiritu
suo dedit nobis.</hi> Spiritus itaque sanctus de quo dedit
nobis, facit nos in Deo manere, et ipsum in nobis:
hoc autem facit dilectio. Ipse est igitur Deus dilectio.
Denique paulo post cum hoc ipsum repetiisset
atque dixisset, <hi>Deus dilectio est;</hi> continuo subjecit, <hi>Et
qui manet in dilectione, in Deo manet, et Deus manet
in eo:</hi> unde supra dixerat, <hi>In hoc cognoscimus quia in
ipso manemus, et ipse in nobis, quia de Spiritu suo dedit
nobis.</hi> Ipse ergo significatur ubi legitur, <hi>Deus dilectio
est.</hi> Deus igitur Spiritus sanctus qui procedit ex
Deo, cum datus fuerit homini, accendit eum in dilectionem
Dei et proximi, et ipse dilectio est. Non enim
habet homo unde Deum diligat, nisi ex Deo. Propter
quod paulo post dicit: <hi>Nos diligamus eum, quia ipse
prior dilexit nos <note>(I Joan. IV, 7-19)</note>
            </hi>. Apostolus quoque
Paulus: <hi>Dilectio,</hi> inquit, <hi>Dei diffusa est in cordibus
nostris, per Spiritum sanctum qui datus est nobis <note>(Rom.
V, 5)</note>
            </hi>.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>32.</head>
            <p>
 <hi>Nullum Dei donum charitate
excellentius.</hi> Nullum est isto Dei dono excellentius. Solum
est quod dividit inter filios regni aeterni et filios
perditionis aeternae. Dantur et alia per Spiritum sanctum
munera, sed sine charitate nihil prosunt. Nisi
ergo tantum impertiatur cuique Spiritus sanctus, ut
eum Dei et proximi faciat amatorem, a sinistra non
transfertur ad dexteram. Nec Spiritus proprie dicitur
<pb n="1083"/>
Donum, nisi propter dilectionem: quam qui non habuerit,
si linguis hominum loquatur et Angelorum,
sonans aeramentum est et cymbalum tinniens: et si
habuerit prophetiam, et scierit omnia sacramenta,
et omnem scientiam, et si habuerit omnem fidem,
ita ut montes transferat, nihil est: et si distribuerit
omnem substantiam suam, et si tradiderit corpus suum
ut ardeat, nihil ei prodest <note>(I Cor. XIII, 1-3)</note>. Quantum
ergo bonum est, sine quo ad aeternam vitam neminem
bona tanta perducunt? Ipsa vero dilectio sive charitas
(nam unius rei est utrumque nomen), si habeat eam
qui non loquitur linguis, nec habet prophetiam, nec
omnia scit sacramenta omnemque scientiam, nec distribuit
omnia sua pauperibus, vel non habendo quod
distribuat, vel aliqua necessitate prohibitus, nec tradit
corpus suum ut ardeat, si talis passionis nulla tentatio
est, perducit ad regnum, ita ut ipsam fidem non
faciat utilem nisi charitas. Sine charitate quippe fides
potest quidem esse, sed non et prodesse. Propter quod
et apostolus Paulus, <hi>In Christo,</hi> inquit, <hi>Jesu neque
circumcisio, neque praeputium aliquid valet, sed fides
quae per dilectionem operatur <note>(Galat. V, 6)</note>
            </hi>: sic eam
discernens ab ea fide, qua et daemones credunt et contremiscunt <note>(Jacobi II, 19)</note>.
Dilectio igitur quae ex Deo
est et Deus est, proprie Spiritus sanctus est, per quem
diffunditur in cordibus nostris Dei charitas, per quam
nos tota inhabitat Trinitas. Quocirca rectissime Spiritus
sanctus, cum sit Deus, vocatur etiam Donum
Dei <note>(Act. VIII, 20)</note>. Quod Donum proprie quid nisi
charitas intelligenda est, quae perducit ad Deum, et
sine qua quodlibet aliud donum Dei non perducit ad
Deum?
</p>
          </div3>
        </div2>

<div2>
          <head>CAPUT XIX.</head>
<div3>
            <head>33.</head>
            <p>
 <hi>Spiritus sanctus dictus Dei
Donum in Scripturis. Donum Spiritus sancti dictum pro
Donum quod est Spiritus sanctus. Spiritus sanctus proprie
Charitas dicitur, quamvis non solus in Trinitate
charitas sit.</hi> An et hoc probandum est, Dei Donum
dictum esse in sacris Litteris Spiritum sanctum? Si
et hoc exspectatur, habemus in Evangelio secundum
Joannem Domini Jesu Christi verba dicentis: <hi>Si quis
sitit, veniat ad me, et bibat. Qui credit in me, sicut dicit
Scriptura, flumina de ventre ejus fluent aquae vivae.</hi> 
Porro Evangelista secutus adjunxit: <hi>Hoc autem dixit
de Spiritu, quem accepturi erant credentes in eum <note>(Joan.
VII, 37-39)</note>
            </hi>. Unde dicit etiam Paulus apostolus: <hi>Et
omnes unum Spiritum potavimus <note>(I Cor. XII, 13)</note>
            </hi>.
Utrum autem donum Dei sit appellata aqua ista, quod
est Spiritus sanctus, hoc quaeritur. Sed sicut hic invenimus
hanc aquam Spiritum sanctum esse, ita invenimus
alibi in ipso Evangelio hanc aquam donum
Dei appellatam. Nam Dominus idem quando cum
muliere Samaritana ad puteum loquebatur, cui dixerat, <hi>Da mihi bibere;</hi> 
 cum illa respondisset, quod Judaei
non couterentur Samaritanis; respondit Jesus, et
dixit ei: <hi>Si scires Donum Dei, et quis est qui dicit tibi,
Da mihi bibere; tu forsitan petisses ab eo, et dedisset
tibi aquam vivam. Dicit ei mulier: Domine, neque in
quo haurias habes, et puteus altus est; unde ergo habes
aquam vivam?</hi> et caetera. <hi>Respondit Jesus, et dixit ei:
<pb n="1084"/>
Omnis qui biberit ex hac aqua, sitiet iterum; qui autem
biberit ex aqua quam ego dabo ei, non sitiet in
aeternum: sed aqua quam ego dabo ei, fiet in eo fons
aquae salientis in vitam aeternam <note>(Joan. IV, 7-14)</note>
            </hi>. Quia
ergo haec aqua viva, sicut Evangelista exposuit, Spiritus
est sanctus, procul dubio Spiritus Donum Dei
est, de quo hic Dominus ait: <hi>Si scires Donum Dei,
et quis est qui dicit tibi, Da mihi bibere; tu forsitan
petisses ab eo, et dedisset tibi aquam vivam.</hi> Nam quod
ibi ait, <hi>Flumina de ventre ejus fluent aquae vivae;</hi> hoc
isto loco, <hi>Fiet in eo,</hi> inquit, <hi>fons aquae salientis in vitam
aeternam.</hi> </p>
          </div3>
<div3>
            <head>34.</head>
            <p>
 Paulus quoque apostolus, <hi>Unicuique,</hi> inquit, <hi>nostrum datur gratia secundum mensuram donationis
Christi:</hi> 
 atque ut donationem Christi Spiritum sanctum
ostenderet, secutus adjunxit, <hi>Propter quod dicit:
Ascendit in altum, captivavit captivitatem, dedit
dona hominibus <note>(Ephes. IV, 7, 8)</note>
            </hi>. Notissimum est autem,
Dominum Jesum, cum post resurrectionem a
mortuis ascendisset in coelum, dedisse Spiritum sanctum,
quo impleti qui crediderant, linguis omnium
gentium loquebantur. Nec moveat quod ait, <hi>dona;</hi> 
non, donum: id enim testimonium de Psalmo posuit.
Hoc autem in Psalmo ita legitur: <hi>Ascendisti in altum,
captivasti captivitatem, accepisti dona in hominibus <note>(Psal. LXVII, 19)</note>
            </hi>.
Sic enim plures codices habent,
et maxime graeci, et ex hebraeo sic interpretatum
habemus. <hi>Dona</hi> itaque dixit Apostolus, quemadmodum
Propheta, non, donum. Sed cum Propheta dixerit, <hi>accepisti dona in hominibus;</hi> 
 Apostolus maluit
dicere, <hi>dedit dona hominibus:</hi> ut ex utroque
scilicet verbo, uno prophetico, apostolico altero,
quia in utroque est divini sermonis auctoritas, sensus
plenissimus redderetur. Utrumque enim verum est,
et quia dedit hominibus, et quia accepit in hominibus.
Dedit hominibus, tanquam caput membris suis:
accepit in hominibus idem ipse utique membris suis,
propter quae membra sua clamavit de coelo, <hi>Saule,
Saule, quid me persequeris <note>(Act. IX, 4)</note>
            </hi>? et de quibus
membris suis ait, <hi>Quando uni ex minimis meis fecistis,
mihi fecistis <note>(Matth. XXV, 40)</note>
            </hi>. Ipse ergo Christus,
et dedit de coelo, et accepit in terra. Porro autem dona
ob hoc ambo dixerunt, et Propheta et Apostolus,
quia per donum, quod est Spiritus sanctus, in commune
omnibus membris Christi multa dona, quae
sunt quibusque propria, dividuntur. Non enim singuli
quique habent omnia, sed hi illa, alii alia:
quamvis ipsum donum a quo cuique propria dividuntur
omnes habeant, id est, Spiritum sanctum. Nam
et alibi cum multa dona commemorasset, <hi>Omnia,</hi> 
inquit, <hi>haec operatur unus atque idem Spiritus, dividens
propria unicuique prout vult <note>(I Cor. XII, 11)</note>
            </hi>. Quod
verbum et in Epistola quae ad Hebraeos est invenitur,
ubi scriptum est, <hi>Attestante Deo signis et ostentis,
et variis virtutibus, et Spiritus sancti distributioni</hi>. <note>(Hebr. II, 4)</note>.
Et hic cum dixisset, <hi>Ascendit in altum,
captivavit captivitatem, dedit dona hominibus; Quod autem
<pb n="1085"/>
ascendit,</hi> ait, <hi>quid est, nisi quia et descendit in inferiores
partes terrae? Qui descendit, ipse est et qui
ascendit super omnes coelos, ut adimpleret omnia. Et
ipse dedit quosdam quidem apostolos, quosdam autem
prophetas, quosdam vero evangelistas, quosdam autem
pastores et doctores.</hi> Ecce quare dicta sunt dona: quia,
sicut alibi dicit, <hi>Numquid omnes apostoli? numquid
omnes prophetae <note>(I Cor. XII, 29)</note>
            </hi>? et caetera. Hic autem
adjunxit, <hi>Ad consummationem sanctorum in opus ministerii,
in aedificationem corporis Christi <note>(Ephes. IV,
7-12)</note>
            </hi>. Haec est domus, quae, sicut Psalmus canit,
aedificatur post captivitatem <note>(Psal. CXXVI, 1)</note>: quoniam
qui sunt a diabolo eruti, a quo captivi tenebantur,
de his aedificatur domus Christi, quae domus appellatur
Ecclesia. Hanc autem captivitatem ipse captivavit,
qui diabolum vicit. Et ne illa quae futura erant
sancti capitis membra in aeternum supplicium secum
traheret, eum justitiae prius, deinde potentiae vinculis
alligavit. Ipse itaque diabolus est appellata captivitas,
quam captivavit qui ascendit in altum, et
dedit dona hominibus, vel accepit in hominibus.</p>
          </div3>
<div3>
            <head>35.</head>
            <p>
 Petrus autem apostolus, sicut in eo libro canonico
legitur, ubi scripti sunt Actus Apostolorum,
loquens de Christo, commotis corde Judaeis et dicentibus, <hi>Quid ergo faciemus, fratres? monstrate nobis;</hi> 
dixit ad eos: <hi>Agite poenitentiam, et baptizetur unusquisque
vestrum in nomine Domini Jesu Christi, in remissionem
peccatorum; et accipietis donum Spiritus sancti <note>(Act. II, 37, 38)</note>
            </hi>.
Itemque in eodem libro legitur, Simonem
Magum Apostolis dare voluisse pecuniam, ut
ab eis acciperet potestatem, qua per impositionem
manus ejus daretur Spiritus sanctus. Cui Petrus
idem: <hi>Pecunia,</hi> inquit, <hi>tua tecum sit in perditionem,
quia donum Dei aestimasti te per pecunias possidere <note>(Id.
VIII, 18-20)</note>
            </hi>. Et alio ejusdem libri loco, cum Petrus
Cornelio et eis qui cum eo fuerant loqueretur, annuntians
et praedicans Christum, ait Scriptura: <hi>Adhuc
loquente Petro verba haec, cecidit Spiritus sanctus
super omnes qui audiebant verbum, et obstupuerunt
qui ex circumcisione fideles simul cum Petro venerant,
quia et in nationes donum Spiritus sancti effusum est.
Audiebant enim illos loquentes linguis, et magnificantes
Deum <note>(Id. X, 44-46)</note>
            </hi>. De quo facto suo quod incircumcisos
baptizaverat, quia priusquam baptizarentur,
ut nodum quaestionis hujus auferret, in eos venerat
Spiritus sanctus, cum Petrus postea redderet rationem
fratribus qui erant Jerosolymis, et hac re audita
movebantur, ait post caetera: <hi>Cum coepissem autem loqui
ad illos, cecidit Spiritus sanctus in illos, sicut et in
nos in initio. Memoratusque sum verbi Domini, sicut
dicebat: Quia Joannes quidem baptizavit aqua, vos autem
baptizabimini Spiritu sancto. Si igitur aequale donum
dedit illis, sicut et nobis qui credidimus in Dominum
Jesum Christum; ego quis eram, qui possem prohibere
Deum non dare illis Spiritum sanctum <note>(Id. XI,
15-17)</note>
            </hi>? Et multa alia sunt testimonia Scripturarum,
quae concorditer attestantur Donum Dei esse Spiritum
<pb n="1086"/>
sanctum, in quantum datur eis qui per eum
diligunt Deum. Sed nimis longum est cuncta colligere.
Et quid eis satis est, quibus haec quae diximus
satis non sunt?</p>
          </div3>
<div3>
            <head>36.</head>
            <p>
 Sane admonendi sunt, quandoquidem Donum
Dei jam vident dictum Spiritum sanctum, ut cum audiunt, <hi>Donum Spiritus sancti,</hi> 
 illud genus locutionis
agnoscant, quod dictum est, <hi>In exspoliatione corporis
carnis <note>(Coloss. II, 11)</note>
            </hi>. Sicut enim corpus carnis nihil
est aliud quam caro; sic Donum Spiritus sancti nihil
est aliud quam Spiritus sanctus. In tantum ergo Donum
Dei est, in quantum datur eis quibus datur.
Apud se autem Deus est, etsi nemini detur, quia Deus
erat Patri et Filio coaeternus antequam cuiquam daretur.
Nec quia illi dant, ipse datur, ideo minor est
illis. Ita enim datur sicut Donum Dei, ut etiam se
ipsum det sicut Deus. Non enim dici potest non esse
suae potestatis, de quo dictum est, <hi>Spiritus ubi vult
spirat <note>(Joan. III, 8)</note>
            </hi>: Et apud Apostolum quod jam
supra commemoravi, <hi>Omnia haec operatur unus atque
idem Spiritus, dividens propria unicuique prout vult.</hi> 
Non est illic conditio dati et dominatio dantium, sed
concordia dati et dantium.</p>
          </div3>
<div3>
            <head>37.</head>
            <p>
 Quapropter si sancta Scriptura proclamat, <hi>Deus charitas est;</hi> 
 illaque ex Deo est, et in nobis id
agit ut in Deo maneamus, et ipse in nobis, et hoc
inde cognoscimus, quia de Spiritu suo dedit nobis,
ipse Spiritus est Deus charitas. Deinde, si in donis
Dei nihil majus est charitate, et nullum est majus donum
Dei quam Spiritus sanctus, quid consequentius
quam ut ipse sit charitas, qui dicitur et Deus et ex
Deo? Et si charitas qua Pater diligit Filium, et Patrem
diligit Filius, ineffabiliter communionem demonstrat
amborum; quid convenientius quam ut ille
dicatur charitas proprie, qui Spiritus est communis
ambobus? Hoc enim sanius creditur vel intelligitur,
ut non solus Spiritus sanctus charitas sit in illa Trinitate,
sed non frustra proprie charitas nuncupetur,
propter illa quae dicta sunt. Sicut non solus est in illa
Trinitate, vel spiritus vel sanctus, quia et Pater spiritus,
et Filius spiritus, et Pater sanctus, et Filius
sanctus, quod non ambigit pietas: et tamen iste non
frustra proprie dicitur Spiritus sanctus. Quia enim est
communis ambobus, id vocatur ipse proprie quod
ambo communiter. Alioquin si in illa Trinitate solus
Spiritus sanctus est charitas, profecto et Filius non
solius Patris, verum etiam Spiritus sancti Filius invenitur.
Ita enim locis innumerabilibus dicitur et legitur
Filius unigenitus Dei Patris, ut tamen et illud
verum sit quod Apostolus ait de Deo Patre: <hi>Qui eruit
nos de potestate tenebrarum, et transtulit in regnum Filii
charitatis suae <note>(Coloss. I, 13)</note>
            </hi>. Non dixit, Filii sui;
quod si diceret, verissime diceret, quemadmodum
quia saepe dixit, verissime dixit: sed ait, <hi>Filii charitatis
suae.</hi> Filius ergo est etiam Spiritus sancti, si non
est in illa Trinitate charitas Dei nisi Spiritus sanctus.
Quod si absurdissimum est, restat ut non solus ibi
sit charitas Spiritus sanctus, sed propter illa de quibus
<pb n="1087"/>
satis disserui, proprie sic vocetur: quod autem
dictum est, <hi>Filii charitatis suae,</hi> nihil aliud intelligatur,
quam Filii sui dilecti, quam Filii postremo substantiae
suae. Charitas quippe Patris quae in natura
ejus est ineffabiliter simplici, nihil est aliud quam
ejus ipsa natura atque substantia, ut saepe jam diximus,
et saepe iterare non piget. Ac per hoc Filius
charitatis ejus nullus est alius, quam qui de substantia
ejus est genitus.
</p>
          </div3>
        </div2>

<div2>
          <head>CAPUT XX.</head>
<div3>
            <head>38.</head>
            <p>
 <hi>Contra Eunomium dicentem Filium
Dei non naturae, sed voluntatis esse Filium. Epilogus
supradictorum.</hi> Quocirca ridenda est dialectica
Eunomii, a quo Eunomiani haeretici exorti sunt: qui
cum non potuisset intelligere, nec credere voluisset,
unigenitum Dei Verbum, per quod facta sunt omnia <note>(Joan. I, 3)</note>,
Filium Dei esse natura, hoc est, de
substantia Patris genitum; non naturae vel substantiae
suae sive essentiae dixit esse Filium, sed filium voluntatis
Dei, accidentem scilicet Deo volens asserere voluntatem
qua gigneret Filium: videlicet ideo quia nos
aliquid aliquando volumus, quod antea non volebamus;
quasi non propter ista mutabilis intelligatur
nostra natura, quod absit ut in Deo esse credamus.
Neque enim ob aliud scriptum est, <hi>Multae cogitationes
in corde viri; consilium autem Domini manet in aeternum <note>(Prov. XIX, 21)</note>
            </hi>;
nisi ut intelligamus sive credamus,
sicut aeternum Deum, ita in aeternum ejus
esse consilium, ac per hoc immutabile, sicut ipse
est. Quod autem de cogitationibus, hoc etiam de voluntatibus
verissime dici potest: Multae voluntates in
corde viri; voluntas autem Domini manet in aeternum.
Quidam ne filium consilii vel voluntatis Dei dicerent
unigenitum Verbum, ipsum consilium seu voluntatem
Patris idem Verbum esse dixerunt. Sed melius, quantum
existimo, dicitur consilium de consilio, et voluntas
de voluntate, sicut substantia de substantia,
sapientia de sapientia: ne absurditate illa quam jam
refellimus, Filius dicatur Patrem facere sapientem
vel volentem, si non habet Pater in substantia sua
consilium vel voluntatem. Acute sane quidam respondit
haeretico versutissime interroganti, utrum Deus
Filium volens an nolens genuerit: ut si diceret, Nolens,
absurdissima Dei miseria sequeretur; si autem,
Volens, continuo quod intendebat velut invicta ratione
concluderet, non naturae esse Filium, sed voluntatis.
At ille vigilantissime vicissim quaesivit ab
eo, utrum Deus Pater volens an nolens sit Deus: ut
si responderet, Nolens, sequeretur illa miseria quam
de Deo credere magna insania est; si autem diceret,
Volens, responderetur ei, Ergo et ipse Deus est sua
voluntate, non natura. Quid ergo restabat, nisi ut
obmutesceret, et sua interrogatione obligatum insolubili
vinculo se videret? Sed voluntas Dei si et proprie
dicenda est aliqua in Trinitate persona, magis hoc
nomen Spiritui sancto competit, sicut charitas. Nam
quid est aliud charitas, quam voluntas?
<pb n="1088"/>
</p>
          </div3>
<div3>
            <head>39. </head>
            <p>
Video me de Spiritu sancto in isto libro secundum
Scripturas sanctas hoc disputasse, quod fidelibus
sufficit scientibus jam Deum esse Spiritum sanctum,
nec alterius substantiae, nec minorem quam
est Pater et Filius, quod in superioribus libris secundum
easdem Scripturas verum esse docuimus. De
creatura etiam quam fecit Deus, quantum valuimus,
admonuimus eos qui rationem de rebus talibus poscunt,
ut invisibilia ejus, per ea quae facta sunt, sicut
possent, intellecta conspicerent <note>(Rom. I, 20)</note>, et
maxime per rationalem vel intellectualem creaturam,
quae facta est ad imaginem Dei; per quod velut speculum,
quantum possent, si possent, cernerent Trinitatem
Deum, in nostra memoria, intelligentia, voluntate.
Quae tria in sua mente naturaliter divinitus
instituta quisquis vivaciter perspicit, et quam magnum
sit in ea, unde potest etiam sempiterna immutabilisque
natura recoli, conspici, concupisci, reminiscitur
per memoriam, intuetur per intelligentiam, amplectitur
per dilectionem, profecto reperit illius summae
Trinitatis imaginem. Ad quam summam Trinitatem
reminiscendam, videndam, diligendam, ut eam
recordetur, eam contempletur, ea delectetur, totum
debet referre quod vivit. Verum ne hanc imaginem
ab eadem Trinitate factam, et suo vitio in deterius
commutatam, ita eidem comparet Trinitati,
ut omni modo existimet similem; sed potius in qualicumque
ista similitudine magnam quoque dissimilitudinem
cernat, quantum esse satis videbatur,
admonui.
</p>
          </div3>
        </div2>

<div2>
          <head>CAPUT XXI.</head>
<div3>
            <head>40.</head>
            <p>
 <hi>De proposita similitudine Patris
et Filii in memoria et intelligentia nostra. De similitudine
Spiritus sancti in voluntate seu amore nostro.</hi> 
Sane Deum Patrem, et Deum Filium, id est, Deum
genitorem qui omnia quae substantialiter habet, in
coaeterno sibi Verbo suo dixit quodam modo, et
ipsum Verbum ejus Deum, qui nec plus nec minus
aliquid habet etiam ipse substantialiter, quam quod
est in illo qui Verbum non mendaciter sed veraciter
genuit; quemadmodum potui, non ut illud jam facie
ad faciem, sed per hanc similitudinem in aenigmate <note>(I Cor. XIII, 12)</note> 
 quantulumcumque conjiciendo videretur
in memoria et intelligentia mentis nostrae, significare
curavi: memoriae tribuens omne quod scimus,
etiamsi non inde cogitemus, intelligentiae vero
proprio modo quodam cogitationis informationem.
Cogitando enim quod verum invenerimus, hoc maxime
intelligere dicimur, et hoc quidem in memoria
rursus relinquimus. Sed illa est abstrusior profunditas
nostrae memoriae, ubi hoc etiam primum cum cogitaremus
invenimus, et gignitur intimum verbum,
quod nullius linguae sit, tanquam scientia de scientia,
et visio de visione, et intelligentia quae apparet in
cogitatione, de intelligentia quae in memoria jam
fuerat, sed latebat: quanquam et ipsa cogitatio quamdam
suam memoriam nisi haberet, non reverteretur
<pb n="1089"/>
ad ea quae in memoria reliquerat, cum alia cogitaret.</p>
          </div3>
<div3>
            <head>41.</head>
            <p>
 De Spiritu autem sancto nihil in hoc aenigmate
quod ei simile videretur ostendi, nisi voluntatem nostram,
vel amorem seu dilectionem quae valentior est
voluntas: quoniam voluntas nostra quae nobis naturaliter
inest, sicut ei res adjacuerint vel occurrerint,
quibus allicimur aut offendimur, ita varias affectiones
habet. Quid ergo, est? Numquid dicturi sumus voluntatem
nostram, quando recta est, nescire quid
appetat, quid evitet? Porro si scit, profecto inest ei
sua quaedam scientia, quae sine memoria et intelligentia
esse non possit. An vero audiendus est quispiam
dicens, charitatem nescire quid agat, quae non agit
perperam? Sicut ergo inest intelligentia, inest dilectio
illi memoriae principali, in qua invenimus paratum
et reconditum ad quod cogitando possumus pervenire;
quia et duo ista invenimus ibi, quando nos
cogitando invenimus et intelligere aliquid et amare,
quae ibi erant et quando inde non cogitabamus: et sicut
inest memoria, inest dilectio huic intelligentiae
quae cogitatione formatur; quod verbum verum sine
ullius gentis lingua intus dicimus, quando quod novimus
dicimus; nam nisi reminiscendo non redit ad
aliquid, et nisi amando redire non curat nostrae cogitationis
intuitus: ita dilectio quae visionem in memoria
constitutam, et visionem cogitationis inde formatam
quasi parentem prolemque conjungit, nisi
haberet appetendi scientiam, quae sine memoria et
intelligentia non potest esse, quid recte diligeret
ignoraret.
</p>
          </div3>
        </div2>

<div2>
          <head>CAPUT XXII.</head>
<div3>
            <head>42.</head>
            <p>
 <hi>Quanta dissimilitudo inter repertam
in nobis imaginem Trinitatis et ipsam Trinitatem.</hi> 
Verum haec quando in una sunt persona, sicut
est homo, potest nobis quispiam dicere: Tria ista,
memoria, intellectus, et amor, mea sunt, non sua;
nec sibi, sed mihi agunt quod agunt, imo ego per
illa. Ego enim memini per memoriam, intelligo per
intelligentiam, amo per amorem: et quando ad memoriam
meam aciem cogitationis adverto, ac sic
in corde meo dico quod scio, verbumque verum de
scientia mea gignitur, utrumque meum est, et scientia
utique et verbum. Ego enim scio, ego dico in meo
corde quod scio. Et quando in memoria mea cogitando
invenio jam me intelligere, jam me amare aliquid,
qui intellectus et amor ibi erant et antequam
inde cogitarem, intellectum meum et amorem meum
invenio in memoria mea, quo ego intelligo, ego amo,
non ipsa. Item quando cogitatio memor est, et
vult redire ad ea quae in memoria reliquerat,
eaque intellecta conspicere atque intus dicere, mea
memoria memor est, et mea vult voluntate, non sua.
Ipse quoque amor meus cum meminit atque intelligit
quid appetere debeat, quid vitare, per meam, non
per suam memoriam meminit; et per intelligentiam
meam, non per suam, quidquid intelligenter amat,
<pb n="1090"/>
intelligit. Quod breviter dici potest: Ego per omnia
illa tria memini, ego intelligo, ego diligo, qui
nec memoria sum, nec intelligentia, nec dilectio,
sed haec habeo. Ista ergo dici possunt ab una persona,
quae habet haec tria, non ipsa est haec tria. In
illius vero summae simplicitate naturae quae Deus
est, quamvis unus sit Deus, tres tamen personae
sunt, Pater, et Filius, et Spiritus sanctus.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>43.</head>
            <p>
 <hi>Prosequitur disparitatem
trinitatis quae in homine est, a Trinitate quae Deus est.
Trinitas per speculum nunc videtur auxilio fidei, ut
postea clarius videri possit in promissa visione facie ad
faciem.</hi> Aliud est itaque trinitas res ipsa, aliud imago
trinitatis in re alia, propter quam imaginem simul et
illud in quo sunt haec tria, imago dicitur; sicut imago
dicitur simul et tabula, et quod in ea pictum est;
sed propter picturam quae in ea est, simul et tabula
nomine imaginis appellatur. Verum in illa summa
Trinitate, quae incomparabiliter rebus omnibus antecellit,
tanta est inseparabilitas, ut cum trinitas hominum
non possit dici unus homo; in illa unus Deus
et dicatur et sit, nec in uno Deo sit illa Trinitas, sed
unus Deus. Nec rursus quemadmodum ista imago
quod est homo habens illa tria una persona est, ita
est illa Trinitas: sed tres personae sunt, Pater Filii,
et Filius Patris, et Spiritus Patris et Filii. Quamvis
enim memoria hominis, et maxime illa quam pecora
non habent, id est, qua res intelligibiles ita continentur,
ut non in eam per sensus corporis venerint, habeat
pro modulo suo in hac imagine Trinitatis incomparabiliter
quidem imparem, sed tamen qualemcumque
similitudinem Patris; itemque intelligentia
hominis, quae per intentionem cogitationis inde formatur,
quando quod scitur dicitur, et nullius linguae
cordis verbum est, habeat in sua magna disparitate
nonnullam similitudinem Filii; et amor hominis de
scientia procedens, et memoriam intelligentiamque
conjungens, tanquam parenti prolique communis,
unde nec parens intelligitur esse, nec proles, habeat
in hac imagine aliquam, licet valde imparem, similitudinem
Spiritus sancti: non tamen, sicut in ista
imagine Trinitatis non haec tria unus homo, sed
unius hominis sunt, ita in ipsa summa Trinitate cujus
haec imago est, unius Dei sunt illa tria, sed unus
Deus est, et tres sunt illae, non una persona. Quod
sane mirabiliter ineffabile est, vel ineffabiliter mirabile,
cum sit una persona haec imago Trinitatis, ipsa
vero summa Trinitas tres personae sint, inseparabilior
est illa Trinitas personarum trium, quam haec
unius. Illa quippe in natura divinitatis, sive id melius
dicatur deitatis, quod est, hoc est, atque incommutabiliter
inter se ac semper aequalis est: nec
aliquando non fuit, aut aliter fuit; nec aliquando non
erit, aut aliter erit. Ista vero tria quae sunt in impari
imagine, etsi non locis quoniam non sunt corpora,
<pb n="1091"/>
tamen inter se nunc in ista vita magnitudinibus separantur.
Neque enim quia moles nullae ibi sunt,
ideo non videmus in alio majorem esse memoriam
quam intelligentiam, in alio contra: in alio duo haec
amoris magnitudine superari, sive sint ipsa duo inter
se aequalia, sive non sint. Atque ita a singulis bina,
et a binis singula, et a singulis singula, a majoribus
minora vincuntur. Et quando inter se aequalia fuerint
ab omni languore sanata, nec tunc aequabitur
rei natura immutabili ea res quae per gratiam non
mutabitur: quia non aequatur creatura Creatori, et
quando ab omni languore sanabitur, mutabitur.</p>
          </div3>
<div3>
            <head>44.</head>
            <p>
 Sed hanc non solum incorporalem, verum
etiam summo inseparabilem vereque immutabilem
Trinitatem, cum venerit visio quae <hi>facie ad faciem</hi> 
repromittitur nobis, multo clarius certiusque videbimus,
quam nunc ejus imaginem quod nos sumus:
per quod tamen speculum et in quo aenigmate qui vident,
sicut in hac vita videre concessum est, non illi
sunt qui ea quae digessimus et commendavimus in
sua mente conspiciunt; sed illi qui eam tanquam imaginem
vident, ut possint ad eum cujus imago est,
quomodocumque referre quod vident, et per imaginem
quam conspiciendo vident, etiam illud videre
conjiciendo, quoniam nondum possunt facie ad faciem.
Non enim ait Apostolus, Videmus nunc speculum;
sed, <hi>Videmus nunc per speculum <note>(I Cor.
XIII, 12)</note>
            </hi>.
</p>
          </div3>
        </div2>

<div2>
          <head>CAPUT XXIV.</head>
<p> <hi>Infirmitas mentis humanae.</hi> Qui
ergo vident suam mentem, quomodo videri potest,
et in ea trinitatem istam de qua multis modis ut potui
disputavi, nec tamen eam credunt vel intelligunt
esse imaginem Dei; speculum quidem vident, sed
usque adeo non vident per speculum qui est per speculum
nunc videndus, ut nec ipsum speculum quod
vident sciant esse speculum, id est, imaginem. Quod
si scirent, fortassis et eum cujus est hoc speculum,
per hoc quaerendum et per hoc utcumque interim
videndum esse sentirent, fide non ficta corda mundante <note>(I Tim. I, 5)</note>,
ut facie ad faciem possit videri,
qui per speculum nunc videtur. Qua fide cordium
mundatrice contempta, quid agunt intelligendo quae
de natura mentis humanae subtilissime disputantur,
nisi ut ipsa quoque intelligentia sua teste damnentur?
In qua utique non laborarent, et vix ad certum aliquid
pervenirent, nisi poenalibus tenebris involuti et
onerati corpore corruptibili quod aggravat animam <note>(Sap. IX, 15)</note>.
Quo tandem merito inflicto malo isto,
nisi peccati? Unde tanti mali magnitudine admoniti,
sequi deberent Agnum qui tollit peccatum mundi <note>(Joan. I, 29)</note>.</p>
</div2>

<div2>
          <head>CAPUT XXV.</head>
<p> <hi>In beatitudine tantum intelligetur
quaestio cur Spiritus sanctus non sit genitus, et quomodo
de Patre ac Filio procedat.</hi> Ad eum namque pertinentes
etiam longe istis ingenio tardiores, quando
fine hujus vitae resolvuntur a corpore, jus in eis retinendis
non habent invidae potestates. Quas ille
<pb n="1092"/>
Agnus sine ullo ab eis peccati debito occisus, non
potentia potestatis priusquam justitia sanguinis vicit.
Proinde liberi a diaboli potestate, suscipiuntur ab
Angelis sanctis, a malis omnibus liberati per Mediatorem
Dei et hominum hominem Jesum Christum <note>(I Tim. II, 5)</note>:
quoniam consonantibus divinis Scipturis,
et veteribus et novis, et per quas praenuntiatus
et per quas annuntiatus est Christus, <hi>non est
aliud nomen sub coelo, in quo oportet homines salvos
fieri <note>(Act. IV, 12)</note>
            </hi>. Constituuntur autem purgati ab
omni contagione corruptionis in placidis sedibus,
donec recipiant corpora sua, sed jam incorruptibilia,
quae ornent, non onerent. Hoc enim placuit optimo
et sapientissimo Creatori, ut spiritus hominis Deo pie
subditus, habeat feliciter subditum corpus, et sine
fine permaneat ista felicitas.</p>
<div3>
            <head>45.</head>
            <p>
 Ibi veritatem sine ulla difficultate videbimus,
eaque clarissima et certissima perfruemur. Nec aliquid
quaeremus mente ratiocinante, sed contemplante
cernemus quare non sit Filius Spiritus sanctus,
cum de Patre procedat. In illa luce nulla erit
quaestio: hic vero ipsa experientia tam mihi apparuit
esse difficilis, quod et illis qui haec diligenter
atque intelligenter legent, procul dubio similiter apparebit,
ut cum me in secundo hujus operis libro
alio loco inde dicturum esse promiserim <note>(Cap. 3)</note>,
quotiescumque in ea creatura quae nos sumus, aliquid
illi rei simile ostendere volui, qualemcumque
intellectum meum sufficiens elocutio mea secuta non
fuerit: quamvis et in ipso intellectu conatum me
senserim magis habuisse quam effectum. Et in una
quidem persona quod est homo invenisse imaginem
summae illius Trinitatis, et in re mutabili tria illa ut
facilius intelligi possint, etiam per temporalia intervalla
maxime in libro nono monstrare voluisse. Sed
tria unius personae, non sicut humana poscit intentio,
tribus illis personis convenire potuerunt, sicut
in hoc libro quinto decimo domonstravimus.
</p>
          </div3>
        </div2>

<div2>
          <head>CAPUT XXVI.</head>
<p> <hi>Spiritus sanctus a Christo bis
datus. Processio Spiritus sancti a Patre et a Filio est
sine tempore, nec amborum filius dici potest.</hi> Deinde in
illa summa Trinitate quae Deus est, intervalla temporum
nulla sunt, per quae possit ostendi aut saltem
requiri, utrum prius de Patre natus sit Filius, et
postea de ambobus processerit Spiritus sanctus.
Quoniam Scriptura sancta Spiritum eum dicit amborum.
Ipse est enim de quo dicit Apostolus, <hi>Quoniam
autem estis filii, misit Deus Spiritum Filii sui in corda
vestra <note>(Galat. IV, 6)</note>
            </hi>: et ipse est de quo dicit idem
Filius, <hi>Non enim vos estis qui loquimini; sed Spiritus
Patris vestri, qui loquitur in vobis <note>(Matth. X, 20)</note>
            </hi>. Et
multis aliis divinorum eloquiorum testimoniis comprobatur
Patris et Filii esse Spiritum, qui proprie
dicitur in Trinitate Spiritus sanctus: de quo item
dicit ipse Filius, <hi>Quem ego mittam vobis a Patre <note>(Joan. XV, 26)</note>
            </hi>;
et alio loco, <hi>Quem mittet Pater in
nomine meo <note>(Id. XIV, 26)</note>
            </hi>. De utroque autem procedere
<pb n="1093"/>
sic docetur; quia ipse Filius ait, <hi>De Patre procedit.</hi> 
Et cum resurrexisset a mortuis et apparuisset
discipulis suis, insufflavit et ait, <hi>Accipite Spiritum
sanctum <note>(Joan. XX, 22)</note>
            </hi>, ut eum etiam de se procedere
ostenderet. Et ipsa est <hi>virtus</hi> quae <hi>de illo exibat,</hi> sicut
legitur in Evangelio, <hi>et sanabat omnes <note>(Luc.
VI, 19)</note>
            </hi>.</p>
<div3>
            <head>46.</head>
            <p>
 Quid vero fuerit causae, ut post resurrectionem
suam, et in terra prius daret <note>(Joan. XX, 22)</note>, et
de coelo postea mitteret Spiritum sanctum <note>(Act. II,
4)</note>; hoc ego existimo, quia per ipsum donum diffunditur
charitas in cordibus nostris <note>(Rom. V, 5)</note>, qua
diligimus Deum et proximum, secundum duo illa
praecepta in quibus tota Lex pendet et Prophetae <note>(Matth. XXII, 37-40)</note>.
Hoc significans Dominus Jesus,
bis dedit Spiritum sanctum; semel in terra propter
dilectionem proximi, et iterum de coelo propter dilectionem
Dei. Et si forte alia ratio reddatur de Spiritu
sancto bis dato, eumdem tamen Spiritum sanctum
datum, cum insufflasset Jesus, de quo mox ait, <hi>Ite,
baptizate omnes gentes in nomine Patris et Filii et Spiritus
sancti <note>(Id. XXVIII, 19)</note>
            </hi>, ubi maxime commendatur
haec Trinitas, ambigere non debemus. Ipse est
igitur qui de coelo etiam datus est die Pentecostes,
id est, post dies decem quam Dominus ascendit in
coelum. Quomodo ergo Deus non est qui dat Spiritum
sanctum? Imo quantus Deus est qui dat Deum? Neque
enim aliquis discipulorum ejus dedit Spiritum sanctum.
Orabant quippe ut veniret in eos quibus manum
imponebant, non ipsi eum dabant. Quem morem in
suis praepositis etiam nunc servat Ecclesia. Denique
et Simon Magus offerens Apostolis pecuniam, non ait, <hi>Date et mihi hanc potestatem, ut</hi> 
 dem Spiritum sanctum;
sed, <hi>cuicumque,</hi> inquit, <hi>imposuero manus,
accipiat Spiritum sanctum.</hi> Quia neque Scriptura superius
dixerat, Videns autem Simon quod Apostoli
darent Spiritum sanctum; sed dixerat, <hi>Videns autem
Simon quod per impositionem manuum Apostolorum daretur
Spiritus sanctus <note>(Act. VIII, 19, 18)</note>
            </hi>. Propter
hoc et Dominus ipse Jesus Spiritum sanctum non
solum dedit ut Deus, sed etiam accepit ut homo;
propterea dictus est plenus gratia <note>(Joan. I, 14)</note> et
Spiritu sancto <note>(Luc. XI, 52, et IV, 1)</note>. Et manifestius
de illo scriptum est in Actibus Apostolorum: <hi>Quoniam unxit eum Deus Spiritu sancto 
 <note>(Act. X, 38)</note>
            </hi>.
Non utique oleo visibili, sed dono gratiae, quod visibili
significatur unguento quo baptizatos ungit Ecclesia.
Nec sane tunc unctus est Christus Spiritu sancto,
quando super eum baptizatum velut columba
descendit <note>(Matth. III, 16)</note>: tunc enim corpus suum,
id est, Ecclesiam suam praefigurare dignatus est, in
qua praecipue baptizati accipiunt Spiritum sanctum:
sed ista mystica et invisibili unctione tunc intelligendus
est unctus, quando Verbum Dei caro factum est <note>(Joan. I, 14)</note>;
id est, quando humana natura sine
ullis praecedentibus bonorum operum meritis Deo
<pb n="1094"/>
Verbo est in utero virginis copulata, ita ut cum illo
fieret una persona. Ob hoc eum confitemur natum de
Spiritu sancto et virgine Maria. Absurdissimum est
enim, ut credamus eum cum jam triginta esset annorum
<note>(ejus enim aetatis a Joanne baptizatus est <hi>[Luc.
III, 21-23]</hi> )</note>, accepisse Spiritum sanctum: sed venisse
illum ad baptisma, sicut sine ullo omnino peccato,
ita non sine Spiritu sancto. Si enim de famulo ejus et
praecursore ipso Joanne scriptum est, <hi>Spiritu sancto
replebitur jam inde ab utero matris suae <note>(Id. I, 15)</note>
            </hi>,
quoniam quamvis seminatus a patre, tamen Spiritum
sanctum in utero formatus accepit; quid de homine
Christo intelligendum est vel credendum, cujus carnis
ipsa conceptio non carnalis, sed spiritualis fuit?
In eo etiam quod de illo scriptum est, quod acceperit
a Patre promissionem Spiritus sancti et effuderit <note>(Act. II, 33)</note>,
utraque natura monstrata est, et humana
scilicet et divina: accepit quippe ut homo,
effudit ut Deus. Nos autem accipere quidem hoc donum
possumus pro modulo nostro, effundere autem
super alios non utique possumus; sed ut hoc fiat,
Deum super eos, a quo hoc efficitur, invocamus.</p>
          </div3>
<div3>
            <head>47.</head>
            <p>
 Numquid ergo possumus quaerere utrum jam
processerat de Patre Spiritus sanctus quando natus
est Filius, an nondum processerat, et illo nato de
utroque processit, ubi nulla sunt tempora; sicut potuimus
quaerere ubi invenimus tempora, voluntatem
prius de humana mente procedere, ut quaeratur
quod inventum proles vocetur; qua jam parta seu
genita, voluntas illa perficitur, eo fine requiescens,
ut qui fuerat appetitus quaerentis, sit amor fruentis,
qui jam de utroque, id est, de gignente mente et de
genita notione tanquam de parente ac prole procedat?
Non possunt prorsus ista ibi quaeri, ubi nihil ex
tempore inchoatur, ut consequenti perficiatur in
tempore. Quapropter, qui potest intelligere sine tempore
generationem Filii de Patre, intelligat sine
tempore processionem Spiritus sancti de utroque. Et
qui potest intelligere in eo quod ait Filius, <hi>Sicut habet
Pater vitam in semetipso, sic dedit Filio vitam habere
in semetipso <note>(Joan. V, 26)</note>
            </hi>; non sine vita existenti
jam Filio vitam Patrem dedisse, sed ita eum
sine tempore genuisse, ut vita quam Pater Filio
gignendo dedit, coaeterna sit vitae Patris qui dedit:
intelligat sicut habet Pater in semetipso ut de illo
procedat Spiritus sanctus, sic dedisse Filio ut de illo
procedat idem Spiritus sanctus, et utrumque sine
tempore; atque ita dictum Spiritum sanctum de Patre
procedere, ut intelligatur, quod etiam procedit
de Filio, de Patre esse Filio. Si enim quidquid habet,
de Patre habet Filius; de Patre habet utique ut
et de illo procedat Spiritus sanctus. Sed nulla ibi
tempora cogitentur, quae habent prius et posterius:
quia omnino nulla ibi sunt. Quomodo ergo non absurdissime
filius diceretur amborum, cum sicut Filio
praestat essentiam sine initio temporis, sine ulla mutabilitate
<pb n="1095"/>
naturae de Patre generatio; ita Spiritui
sancto praestet essentiam sine ullo initio temporis,
sine ulla mutabilitate naturae de utroque processio?
Ideo enim cum Spiritum sanctum genitum non dicamus,
dicere tamen non audemus ingenitum, ne in
hoc vocabulo vel duos patres in illa Trinitate, vel
duos qui non sunt de alio quispiam suspicetur. Pater
enim solus non est de alio, ideo solus appellatur ingenitus,
non quidem in Scipturis, sed in consuetudine
disputantium, et de re tanta sermonem qualem
valuerint proferentium. Filius autem de Patre natus
est: et Spiritus sanctus de Patre principaliter, et
ipso sine ullo temporis intervallo dante, communiter
de utroque procedit. Diceretur autem filius Patris et
Filii, si, quod abhorret ab omnium sanorum sensibus,
cum ambo genuissent. Non igitur ab utroque est
genitus, sed procedit ab utroque amborum Spiritus.
</p>
          </div3>
        </div2>

<div2>
          <head>CAPUT XXVII.</head>
<div3>
            <head>48.</head>
            <p>
 <hi>Quid hic sufficiat ad solutionem
quaestionis, cur Spiritus non dicatur genitus, et cur
solus Pater ingenitus. Quid agendum iis qui haec non
intelligunt.</hi> Verum quia in illa coaeterna, et aequali,
et incorporali, et ineffabiliter immutabili, atque inseparabili
Trinitate difficillimum est generationem a
processione distinguere, sufficiat interim eis qui extendi
non valent amplius, id quod de hac re in sermone
quodam proferendo ad aures populi christiani
diximus, dictumque conscripsimus. Inter caetera enim
cum per Scripturarum sanctarum testimonia docuissem
de utroque procedere Spiritum sanctum: <hi>Si
ergo,</hi> inquam, <hi>et de Patre et de Filio procedit Spiritus
sanctus; cur Filius dixit,  « De Patre procedit <note>(Joan. XV,
26)</note>
            </hi>? »  <hi>Cur, putas, nisi quemadmodum solet ad eum referre
et quod ipsius est, de quo et ipse est? Unde et
illud est quod ait,  « Mea doctrina non est mea, sed
ejus qui me misit</hi> »  <note>(Id. VII, 16)</note>. <hi>Si igitur hic intelligitur
ejus doctrina, quam tamen dixit non suam, sed
Patris; quanto magis illic intelligendus est et de ipso
procedere Spiritus sanctus, ubi sic ait,  « De Patre
procedit, »  ut non diceret, De me non procedit? A
quo autem habet Filius ut sit Deus (est enim de Deo
Deus), ab illo habet utique ut de illo etiam procedat
Spiritus sanctus: ac per hoc Spiritus sanctus ut etiam
de Filio procedat, sicut procedit de Patre, ab ipso habet
Patre. Hic utcumque etiam illud intelligitur, quantum
a talibus quales nos sumus, intelligi potest, cur
non dicatur natus esse, sed potius procedere Spiritus
sanctus: quoniam si et ipse Filius diceretur, amborum
utique filius diceretur; quod absurdissimum est. Filius
quippe nullus est duorum, nisi patris et matris. Absit
autem ut inter Deum Patrem et Deum Filium aliquid
tale suspicemur. Quia nec filius hominum simul et ex
patre et ex matre procedit: sed cum in matrem procedit
ex patre, non tunc procedit ex matre; et cum in hanc
lucem procedit ex matre, non tunc procedit ex patre.
Spiritus autem sanctus non de Patre procedit in Filium,
et de Filio procedit ad sanctificandam creaturam; sed
simul de utroque procedit: quamvis hoc Pater Filio
<pb n="1096"/>
dederit, ut quemadmodum de se, ita de illo quoque
procedat. Neque enim possumus dicere quod non sit vita
Spiritus sanctus, cum vita Pater, vita sit Filius: ac
per hoc sicut Pater cum habeat vitam in semetipso, dedit
et Filio vitam habere in semetipso; sic ei dedit vitam
procedere de illo, sicut et procedit de ipso <note>(In Joannis
Evang. tract. 99, nn. 8, 9)</note>
            </hi>. Haec de illo sermone in
hunc librum transtuli, sed fidelibus, non infidelibus
loquens.</p>
          </div3>
<div3>
            <head>49.</head>
            <p>
 Verum si ad hanc imaginem contuendam, et
ad videnda ista quam vera sint, quae in eorum mente
sunt, nec tria sic sunt ut tres personae sint, sed
omnia tria hominis sunt quae una persona est, minus
idonei sunt: cur non de illa summa Trinitate, quae
Deus est, credunt potius quod in sacris Litteris invenitur,
quam poscunt liquidissimam reddi sibi rationem,
quae ab humana mente tarda scilicet infirmaque non
capitur? Et certe cum inconcusse crediderint Scripturis
sanctis tanquam veracissimis testibus, agant orando
et quaerendo et bene vivendo ut intelligant, id est,
ut quantum videri potest, videatur mente quod tenetur
fide. Quis hoc prohibeat? imo vero ad hoc quis
non hortetur? Si autem propterea negandum putant
ista esse, quia ea non valent caecis mentibus cernere;
debent et illi qui ex nativitate sua caeci sunt, esse solem
negare. Lux ergo lucet in tenebris: quod si eam tenebrae
non comprehendunt <note>(Joan. I, 5)</note>, illuminentur
Dei dono prius ut sint fideles, et incipiant esse lux in
comparatione infidelium; atque hoc praemisso fundamento
aedificentur ad videnda quae credunt, ut aliquando
possint videre. Sunt enim quae ita creduntur,
ut videri jam omnino non possint. Non enim Christus
iterum in cruce videndus est: sed nisi hoc credatur
quod ita factum atque visum est, ut futurum ac videndum
jam non speretur, non pervenitur ad Christum,
qualis sine fine videndus est. Quantum vero
attinet ad illam summam, ineffabilem, incorporalem,
immutabilemque naturam per intelligentiam utcumque
cernendam, nusquam se melius, regente duntaxat
fidei regula, acies humanae mentis exercet, quam
in eo quod ipse homo in sua natura melius caeteris
animalibus, melius etiam caeteris animae suae partibus
habet, quod est ipsa mens: cui quidam rerum invisibilium
tributus est visus, et cui tanquam in loco superiore
atque interiore honorabiliter praesidenti, judicanda
omnia nuntiant etiam corporis sensus; et
qua non est superior, cui subdita regenda est, nisi
Deus.</p>
          </div3>
<div3>
            <head>50.</head>
            <p>
 Verum inter haec quae multa jam dixi, et nihil
illius summae Trinitatis ineffabilitate dignum me
dixisse audeo profiteri, sed confiteri potius mirificatam
scientiam ejus ex me invaluisse, nec posse me ad
illam <note>(Psal. CXXXVIII, 6)</note>; o tu, anima mea, ubi te esse
sentis, ubi jaces, ubi stas, donec ab eo qui propitius
factus est omnibus iniquitatibus tuis, sanentur omnes
languores tui <note>(Psal. CII, 3)</note>? Agnoscis te certe in illo
esse stabulo, quo Samaritanus ille perduxit eum quem
<pb n="1097"/>
reperit multis a latronibus inflictis vulneribus semivivum <note>(Luc. X, 30-34)</note>.
Et tamen multa vera vidisti,
non his oculis quibus videntur corpora colorata, sed
eis pro quibus orabat qui dicebat, <hi>Oculi mei videant
aequitatem <note>(Psal. XVI, 2)</note>
            </hi>. Nempe ergo multa vera vidisti,
eaque discrevisti ab illa luce qua tibi lucente
vidisti: attolle oculos in ipsam lucem, et eos in eam
fige, si potes. Sic enim videbis quid distet nativitas
Verbi Dei a processione Doni Dei, propter quod Filius
unigenitus non de Patre genitum, alioqui frater
ejus esset, sed procedere dixit Spiritum sanctum. Unde
cum sit communio quaedam consubstantialis Patris et
Filii amborum Spiritus, non amborum, quod absit,
dictus est filius. Sed ad hoc dilucide perspicueque
cernendum, non potes ibi aciem figere; scio, non
potes. Verum dico, mihi dico, quid non possim scio:
ipsa tamen tibi ostendit in te tria illa, in quibus tu
summae ipsius, quam fixis oculis contemplari nondum
vales, imaginem Trinitatis agnosceres. Ipsa ostendit
tibi verbum verum esse in te, quando de scientia tua
gignitur, id est, quando quod scimus dicimus; quamvis
nullius gentis lingua significantem vocem vel proferamus
vel cogitemus, sed ex illo quod novimus
cogitatio nostra formetur; sitque in acie cogitantis
imago simillima cogitationis ejus quam memoria
continebat, ista duo scilicet velut parentem ac prolem
tertia voluntate sive dilectione jungente. Quam
quidem voluntatem de cogitatione procedere (nemo
enim vult quod omnino quid vel quale sit nescit),
non tamen esse cogitationis imaginem; et ideo quamdam
in hac re intelligibili nativitatis et processionis
insinuari distantiam, quoniam non hoc est cogitatione
conspicere quod appetere, vel etiam perfrui voluntate,
cernit discernitque qui potest. Potuisti et tu, quamvis
non potueris neque possis explicare sufficienti
eloquio, quod inter nubila similitudinum corporalium,
quae cogitationibus humanis occursare non desinunt,
vix vidisti. Sed illa lux quae non est quod tu,
et hoc tibi ostendit, aliud esse illas incorporeas similitudines
corporum, et aliud esse verum, quod eis
reprobatis intelligentia contuemur: haec et alia similiter
certa oculis tuis interioribus lux illa monstravit.
Quae igitur causa est cur acie fixa ipsam videre non
possis, nisi utique infirmitas? Et quid tibi eam fecit,
nisi iniquitas? Quis ergo sanat omnes languores
tuos, nisi qui propitius fit omnibus iniquitatibus tuis?
Librum itaque istum jam tandem aliquando precatione
melius quam disputatione concludam.
</p>
          </div3>
        </div2>

<div2>
          <head>CAPUT XXVIII.</head>
<div3>
            <head>51.</head>
            <p>
 <hi>Conclusio libri, cum precatione
et excusatione de multiloquio.</hi> Domine Deus
noster, credimus in te Patrem, et Filium, et Spiritum
sanctum. Neque enim diceret Veritas, <hi>Ite, baptizate
omnes gentes in nomine Patris et Filii et Spiritus
sancti <note>(Matth. XXVIII, 19)</note>
            </hi>, nisi Trinitas esses. Nec
baptizari nos juberes, Domine Deus, in ejus nomine
qui non est Dominus Deus. Neque diceretur voce divina,
<pb n="1098"/> <hi>Audi, Israel; Dominus Deus tuus, Deus unus est <note>(Deut. VI, 4)</note>
            </hi>;
nisi Trinitas ita esses, ut unus Dominus
Deus esses. Et si tu Deus Pater ipse esses, et Filius
verbum tuum Jesus Christus ipse esses, et donum
vestrum Spiritus sanctus; non legeremus in Litteris
veritatis, <hi>Misit Deus Filium suum <note>(Galat. IV, 4, et
Joan. III, 17)</note>
            </hi>: nec tu, o Unigenite, diceres de Spiritu
sancto, <hi>Quem mittet Pater in nomine meo <note>(Joan.
XIV, 26)</note>
            </hi>; et, <hi>Quem ego mittam vobis a Patre <note>(Id. XV,
26)</note>
            </hi>. Ad hanc regulam fidei dirigens intentionem
meam, quantum potui, quantum me posse fecisti,
quaesivi te, et desideravi intellectu videre quod credidi,
et multum disputavi, et laboravi. Domine Deus
meus, una spes mea, exaudi me, ne fatigatus nolim
te quaerere, sed quaeram faciem tuam semper ardenter <note>(Psal. CIV, 4)</note>.
Tu da quaerendi vires, qui invenire
te fecisti, et magis magisque inveniendi te spem
dedisti. Coram te est firmitas et infirmitas mea: illam
serva, istam sana. Coram te est scientia et ignorantia
mea: ubi mihi aperuisti, suscipe intrantem;
ubi clausisti, aperi pulsanti. Meminerim tui, intelligam
te, diligam te. Auge in me ista, donec me reformes
ad integrum. Scio scriptum esse, <hi>In multiloquio
non effugies peccatum <note>(Prov. X, 19)</note>
            </hi>. Sed utinam praedicando
verbum tuum, et laudando te tantummodo
loquerer! non solum fugerem peccatum, sed meritum
bonum acquirerem, quamlibet multum sic loquerer.
Neque enim homo de te beatus, peccatum praeciperet
germano in fide filio suo, cui scripsit dicens: <hi>Praedica
verbum, insta opportune, importune <note>(II Tim. IV, 2)</note>
            </hi>.
Numquid dicendum est istum non multum locutum,
qui non solum opportune, verum etiam importune
verbum tuum, Domine, non tacebat? Sed ideo non
erat multum, quia tantum erat necessarium. Libera
me, Deus, a multiloquio quod patior intus in anima
mea, misera in conspectu tuo, et confugiente ad
misericordiam tuam. Non enim cogitationibus taceo,
etiam tacens vocibus. Et si quidem non cogitarem
nisi quod placeret tibi, non utique rogarem ut me ab
hoc multiloquio liberares. Sed multae sunt cogitationes
meae, tales quales nosti, cogitationes hominum, quoniam
vanae sunt <note>(Psal. XCIII, 11)</note>. Dona mihi non eis
consentire, et si quando me delectant, eas nihilominus
improbare, nec in eis velut dormitando immorari.
Nec in tantum valeant apud me, ut aliquid in opera
mea procedat ex illis; sed ab eis mea saltem sit tuta
sententia, tuta conscientia, te tuente. Sapiens quidam
cum de te loqueretur in libro suo, qui Ecclesiasticus
proprio nomine jam vocatur, <hi>Multa,</hi> inquit, <hi>dicimus,
et non pervenimus, et consummatio sermonum universa
est ipse <note>(Eccli. XLIII, 29)</note>
            </hi>. Cum ergo pervenerimus ad te,
cessabunt <hi>multa</hi> ista quae <hi>dicimus, et non pervenimus;</hi> 
et manebis unus omnia in omnibus <note>(I Cor. XV, 28)</note>: et
sine fine dicemus unum laudantes te in unum, et in te
facti etiam nos unum. Domine Deus une, Deus Trinitas,
quaecumque dixi in his libris de tuo, agnoscam
et tui: si qua de meo, et tu ignosce, et tui. Amen.

</p>
          </div3>
        </div2>
      </div1>
</body>
  </text>
</TEI>