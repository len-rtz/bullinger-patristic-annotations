<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Quaestiones in Heptateuchum</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 34</title>
           <idno>AugHip.QuInHe</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	



<div1>
        <head>LIBER PRIMUS. Quaestiones in Genesim</head>
        <head>PROOEMIUM.</head>

<pb n="0547"/>
<p>Cum Scripturas sanctas, quae appellantur canonicae,
legendo et cum aliis codicibus secundum Septuaginta
interpretationem conferendo percurreremus, placuit
eas quaestiones, quae in mentem venirent, sive breviter
commemorando, vel etiam pertractando tantummodo
proponerentur, sive etiam qualitercumque tanquam a
festinantibus solverentur, stilo alligare, ne de memoria
fugerent. Non ut eas satis explicaremus, sed ut
cum opus esset, possemus inspicere; sive ut admoneremur
quid adhuc esset requirendum, sive ut ex eo
quod jam videbatur inventum, ut poteramus, essemus
et ad cogitandum instructi, et ad respondendum parati.
Si quis igitur haec legere propter incultum in
nostra festinatione sermonem non fastidierit, si quas
quaestiones propositas invenerit nec solutas, non ideo
sibi nihil collatum putet. Nonnula enim pars inventionis
est, nosse quid quaeras. Quarum autem solutio
placuerit, non ibi vile contemnat eloquium, sed de
aliqua participatione doctrinae potius gratuletur. Non
enim disputatio veritate, sed veritas disputatione requiritur.
Exceptis ergo iis quae a principio, ubi Deus
coelum et terram fecisse narratur, usque ad dimissionem
duorum primorum hominum de paradiso, tractari
multipliciter possunt, de quibus alias, quantum
<pb n="0548"/>
potuimus, disseruimus ( <hi>In libris de Genesi</hi> ); haec
sunt quae legentibus nobis occurentia voluimus litteris
attineri.</p>
<p>QUAEST. I. <hi>[GEN. cap. IV, V\ 17.]</hi> Quomodo Cain potuerit
condere civitatem, cum civitas alicui utique
constituatur hominum multitudini, illi autem duo parentes
et duo filii fuisse referantur, quorum filiorum
ab altero alter occisus est, in cujus occisi locum alius
natus esse narratur. An ideo quaestio est, quoniam
qui legunt, putant solos tunc fuisse homines quos divina
Scriptura commemorat, nec advertunt eos qui
prius sunt conditi duos, vel eos etiam quos genuerunt,
tam diu vixisse, ut multos gignerent? Non enim et
Adam ipse eos solos genuit, quorum nomina leguntur,
cum de illo Scriptura loquens ita concludat, quod genuerit
filios et filias <note>(Gen. V, 4)</note>. Proinde cum multo
pluribus illi vixerint annis, quam Israelitae in Aegypto
fuerunt, quis non videat quam multi homines
nasci potuerunt, unde illa civitas impleretur, si Hebraei
multo minore tempore ita multiplicari potuerunt?</p>
<div3>
          <head>II.</head>
          <p>
 <hi>[Ib. V, 25.]</hi> Quaeri solet quomodo Mathusalam
secundum annorum computationem vivere post diluvium
potuerit, cum omnes, praeter eos qui in arcam
ingressi sunt, periisse dicantur. Sed hanc quaestionem
<pb n="0549"/>
plurium codicum mendositas peperit. Non solum
quippe in Hebraeis aliter invenitur; verum etiam in
Septuaginta interpretatione, Mathusalam in codicibus
paucioribus, sed veracioribus, sex annos ante diluvium
reperitur fuisse defunctus.</p>
        </div3>
<div3>
          <head>III.</head>
          <p>
 <hi>[Ib. VI, 4.]</hi> Item quaeritur quemadmodum potuerint
angeli cum filiabus hominum concumbere,
unde gigantes nati esse perhibentur: quamvis nonnulli
et latini et graeci codices non angelos habeant, sed
filios Dei; quos quidam ad solvendam istam quaestionem,
justos homines fuisse crediderunt, qui potuerunt
etiam angelorum nomine nuncupari. Nam de homine
Joanne scriptum est, <hi>Ecce ego mitto angelum meum
ante faciem tuam, qui praeparabit viam tuam <note>(Malach. III,
1)</note>
          </hi>. Sed hoc movet, quomodo vel ex hominum concubitu
nati sunt gigantes, vel feminis miscere se potuerunt,
si non homines, sed angeli fuerunt? Sed de
gigantibus, id est, nimium grandibus atque fortibus,
puto non esse mirandum quod ex hominibus nasci
potuerunt; quia et post diluvium quidam tales fuisse
reperiuntur; et quaedam corpora hominum in incredibilem
modum ingentia, nostris quoque temporibus
exstiterunt, non solum virorum, verum etiam feminarum.
Unde credibilius est homines justos appellatos
vel angelos, vel filios Dei, concupiscentia lapsos peccasse
cum feminis, quam angelos carnem non habentes
usque ad illud peccatum descendere potuisse:
quamvis de quibusdam daemonibus, qui sint improbi
mulieribus, a multis tam multa dicantur, ut non facile
sit de hac re definienda sententia.</p>
        </div3>
<div3>
          <head>IV.</head>
          <p>
 <hi>[Ib. VI, 15.]</hi> De arca Noe quaeri solet utrum
tanta capacitate quanta describitur, animalia omnia
quae in eam ingressa dicuntur, et escas eorum ferre
potuerit. Quam quaestionem cubito geometrico solvit
Origenes, asserens non frustra Scripturam dixisse
quod Moyses omni sapientia Aegyptiorum fuerit eruditus <note>(Act. VII, 22)</note>,
qui geometricam dilexerunt. Cubitum
autem geometricum dicit tantum valere quantum
nostra cubita sex valent. Si ergo tam magna cubita
intelligamus, nulla quaestio est, tantae capacitatis
arcam fuisse, ut posset illa omnia continere.</p>
        </div3>
<div3>
          <head>V.</head>
          <p>
 <hi>[Ib. VI, 15.]</hi> Item quaeritur utrum arca tam magna
centum annis potuerit fabricari a quatuor hominibus,
id est, Noe et tribus filiis ejus. Sed si non
potuit, non erat magnum fabros alios adhibere: quamvis
operis sui mercede accepta non curaverint, utrum
eam Noe sapienter, an vero inaniter fabricaretur; et
ideo non in eam intraverint, quia non crediderint quod
ille crediderat.</p>
        </div3>
<div3>
          <head>VI.</head>
          <p>
 <hi>[Ib. VI, 16.]</hi> Quid est quod ait, cum de arcae
fabricatione loqueretur, <hi>Inferiora bicamerata et tricamerata
facies eam</hi>? Non enim inferiora futura erant
bicamerata et tricamerata. Sed in hac distinctione
totam instructuram ejus intelligi voluit, ut haberet
<pb n="0550"/>
inferiora, haberet et superiora inferiorum quae appellantur
bicamerata; haberet et superiora superiorum,
quae appellavit tricamerata. In prima quippe
habitatione, id est in inferioribus, semel camerata
erat arca; in secunda vero habitatione supra inferiorem
jam bicamerata erat, ac per hoc in tertia supra
secundam sine dubio tricamerata erat.</p>
        </div3>
<div3>
          <head>VII.</head>
          <p>
 <hi>[Ib. VI, 21.]</hi> Quoniam non solum vivere, sed
etiam pasci in arca animalia Deus dixit, et jussit ut
Noe ab omnibus escis sumeret sibi et illis, quae ad
illum fuerant ingressura: quaeritur quomodo ibi leones
vel aquilae, quae consueverunt carnibus vivere, pasci
potuerint; utrum et animalia praeter illum numerum
propter aliorum escam fuerint intromissa, an aliqua
praeter carnes (quod magis credendum est) a viro sapiente,
vel Deo demonstrante provisa sint, quae talium
quoque animantium escis convenirent?</p>
        </div3>
<div3>
          <head>VIII.</head>
          <p>
 <hi>[Ib. VII, 8, 9.]</hi> Quod scriptum est, <hi>Et a volatilibus
mundis et a volatilibus immundis, et a pecoribus
mundis et a pecoribus immundis, et ab omnibus serpentibus
in terra;</hi> quod deinde non additur, subauditur
mundis et immundis; et adjungitur, <hi>Duo duo intraverunt
ad Noe in arcam, masculus et femina.</hi> Quaeritur
quomodo superius distinxerit duo duo ab immundis,
nunc autem sive a mundis sive ab immundis duo duo
dicat intrasse. Sed hoc refertur non ad numerum
mundorum vel immundorum animalium, sed ad masculum
et feminam; quia in omnibus sive mundis sive
immundis duo sunt, masculus et femina.</p>
        </div3>
<div3>
          <head>IX.</head>
          <p>
 <hi>[Ib. VII, 15.]</hi> Notandum quod scriptum est, <hi>In
quo est spiritus vitae,</hi> non solum de hominibus, sed
etiam de pecoribus dictum, propter illud quod quidam
de Spiritu sancto volunt intelligere, ubi scriptum est, <hi>Et insufflavit Deus in faciem ejus spiritum vitae 
 <note>(Gen. II,
7)</note>
          </hi>: quod melius quidam codices habent, <hi>flatum vitae.</hi> </p>
        </div3>
<div3>
          <head>X.</head>
          <p>
 <hi>[Ib. VII, 20.]</hi> De montium altitudine, quam
omnem scriptum est transcendisse aquam cubitis
quindecim, quaeritur propter Olympi montis historiam.
Si enim terra invadere potuit spatium tranquilli
illius aeris, ubi dicitur nec nubes videri, nec ventos
sentiri, cur non et aqua crescendo?</p>
        </div3>
<div3>
          <head>XI.</head>
          <p>
 <hi>[Ib. VII, 24.]</hi> Quod scriptum est, <hi>Exaltata est
aqua super terram centum quinquaginta dies;</hi> quaeritur
utrum usque ad hunc diem creverit, an per tot dies
in altitudine qua creverat manserit: quoniam alii interpretes
planius videntur hoc dicere. Nam Aquila
dixit, <hi>Obtinuit:</hi> Symmachus, <hi>Praevaluerunt,</hi> id est
aquae.</p>
        </div3>
<div3>
          <head>XII.</head>
          <p>
 <hi>[Ib. VIII, 1.]</hi> Quod scriptum est, post centum
quinquaginta dies adductum esse spiritum super terram,
et desiisse aquam, et conclusos fontes abyssi, et
<pb n="0551"/>
cataractas coeli, et detentam pluviam de coelo; quaeritur
utrum post centum quinquaginta dies haec facta
sint, an per recapitulationem omnia commemorata
sint, quae post quadraginta dies pluviae fieri coeperunt:
ut hoc solum ad centum quinquaginta dies pertineat,
quod usque ad ipsos aqua exaltata est, aut de
fontibus abyssi cessante jam pluvia, aut quia mansit
in altitudine sua, dum nullo spiritu siccaretur; caetera
vero quae dicta sunt, non post centum quinquaginta
dies omnia facta sint, sed commemorata sint
omnia, quae ex fine quadraginta dierum fieri coeperunt.</p>
        </div3>
<div3>
          <head>XIII.</head>
          <p>
 <hi>[Ib. VIII, 6-9.]</hi> Quod scriptum est, dimissum
esse corvum, nec rediisse; et dimissam post eum columbam,
et ipsam rediisse, quod non invenisset requiem
pedibus suis: quaestio solet oboriri, utrum
corvus mortuus sit, an aliquo modo vivere potuerit?
quia utique si fuit terra ubi requiesceret, etiam columba
requiem potuit invenire pedibus suis. Unde
conjicitur a multis quod cadaveri potuerit corvus insidere,
quod columba naturaliter refugit.</p>
        </div3>
<div3>
          <head>XIV.</head>
          <p>
 <hi>[Ib. VIII, 9.]</hi> Item quaestio est quomodo columba
non invenerit ubi resideret, si jam, sicut narrationis
ordo contexitur, nudata fuerant cacumina
montium. Quae videtur quaestio aut per recapitulationem
posse dissolvi, ut ea posterius narrata intelligantur,
quae prius facta sunt; aut potius quia nondum
siccata fuerant.</p>
        </div3>
<div3>
          <head>XV.</head>
          <p>
 <hi>[Ib. VIII, 21.]</hi> Quid sibi vult quod Dominus dicit, <hi>Non adjiciam adhuc maledicere super terram propter
opera hominum; quia apposita est mens hominis ad
maligna a juventute</hi>.
 <hi>Non adjiciam ergo adhuc percutere
omnem carnem vivam, quemadmodum feci;</hi> et
deinde adjungit quae secundum largitatem bonitatis
suae donat hominibus indignis? Utrum hic Testamenti
Novi indulgentia figurata sit, et praeterita ultio ad Vetus
pertineat Testamentum: hoc est, illud ad Legis
severitatem, hoc ad gratiae bonitatem?</p>
        </div3>
<div3>
          <head>XVI.</head>
          <p>
 <hi>[Ib. IX, 5.]</hi> Quid est, <hi>Et de manu hominis
fratris exquiram animam hominis?</hi> An omnem hominem
fratrem omnis hominis intelligi voluit, secundum
cognationem ex uno ductam?</p>
        </div3>
<div3>
          <head>XVII.</head>
          <p>
 <hi>[Ib. IX, 25.]</hi> Quare peccans Cham in patris
offensa, non in seipso, sed in filio suo Chanaan maledicitur;
nisi quia prophetatum est quodammodo
terram Chanaan, ejectis inde Chananaeis et debellatis,
accepturos fuisse filios Israel, qui venirent de semine
Sem?</p>
        </div3>
<div3>
          <head>XVIII.</head>
          <p>
 <hi>[Ib. X, 8.]</hi> Quaeritur quomodo dictum sit de
Nembroth, <hi>Hic coepit esse gigas super terram;</hi> cum
gigantes et antea natos Scriptura commemoret. An
forte quia post diluvium novitas generis humani reparandi
denuo commemoratur, in qua novitate hic coepit
esse gigas super terram?
<pb n="0552"/>
</p>
        </div3>
<div3>
          <head>XIX. </head>
          <p>
 <hi>[Ib. X, 25.]</hi> Quaeritur quid sit, <hi>Et Heber nati
sunt filii duo; nomen unius Phalech, quia in diebus
ejus divisa est terra:</hi> nisi forte in diebus ejus linguarum
illa diversitas exstiterit, per quam factum est
ut gentes dividerentur.</p>
        </div3>
<div3>
          <head>XX.</head>
          <p>
 <hi>[Ib. XI, 1.] Et erat omnis terra labium unum:</hi> 
quomodo hoc potest intelligi, quando superius dictum
est quod filii Noe, vel filiorum ejus distributi essent
per terram secundum tribus et secundum gentes, et
secundum linguas suas, nisi quia per recapitulationem
postea commemorat quod prius erat? sed obscuritatem
facit quod eo genere locutionis ista contexit,
quasi narratio de iis quae postea facta sunt, consequatur.</p>
        </div3>
<div3>
          <head>XXI.</head>
          <p>
 <hi>[Ib. XI, 4.] Venite aedificemus nobis civitatem,
et turrim cujus caput erit usque in coelum.</hi> Si hoc se
posse crediderunt, nimium stulta audacia et impietas
deprehenditur. Et quia ob hoc Dei vindicta secuta est,
ut eorum linguae dividerentur, non absurde hoc cogitasse
creduntur.</p>
        </div3>
<div3>
          <head>XXII.</head>
          <p>
 <hi>[Ib. XI, 7.] Venite descendamus, et confundamus
ibi linguam eorum</hi>, <hi>ne audiat unusquisque vocem
proximi:</hi> utrum ad Angelos Dominus hoc dixisse intelligitur?
an secundum illud accipiendum est, quod
in exordio libri legitur, <hi>Faciamus hominem ad imaginem
et similitudinem nostram <note>(Gen. I, 26)</note>
          </hi>? Nam et
quomodo postea dicitur singulari numero, <hi>quia ibi confudit
Dominus labia terrae:</hi> sic et illic cum dictum esset, <hi>Faciamus ad imaginem nostram;</hi> 
 in consequentibus tamen
non dictum est, Fecerunt, sed, <hi>Fecit Deus.</hi> </p>
        </div3>
<div3>
          <head>XXIII.</head>
          <p>
 <hi>[Ib. XI, 12, 13.]</hi> Quod scriptum est, <hi>Et erat
Arphaxad annorum centum triginta quinque, cum genuit
Chainan; et vixit Arphaxad postquam genuit Chainan
annos quadrigentos,</hi> vel, sicut in graeco invenimus, <hi>annos trecentos;</hi> 
 quaeritur quomodo dixerit Deus ad
Noe, <hi>Erunt anni vitae eorum centum viginti.</hi> Nondum
enim natus erat Arphaxad quando dixit hoc Deus,
nec fuit in arca cum parentibus suis: quomodo ergo
intelliguntur deinceps anni vitae humanae praedicti centum
viginti, cum inveniatur homo vixisse amplius
quadringentis annis? Nisi quia intelligitur, ante viginti
annos quam inciperet arca fieri, quae centum
annis facta reperitur, hoc Deum dixisse ad Noe, cum
jam praenuntiaret facturum se esse diluvium, nec vitae
humanae deinceps futurae in iis qui post diluvium
nascerentur spatium praedixisse, sed vitae hominum
quos fuerat diluvio deleturus.</p>
        </div3>
<div3>
          <head>XXIV.</head>
          <p>
 <hi>[Ib. X, 21.]</hi> Quaeritur quare scriptum sit, <hi>Sem
erat pater omnium filiorum Heber;</hi> cum inveniatur Heber
quintus a Sem filio Noe: utrum quia ex illo Hebraei
dicuntur appellati? per illum enim generatio transiit
ad Abraham. Quid ergo probabilius sit, Hebraeos tanquam
Heberaeos dictos, an tanquam Abrahaeos, merito
quaeritur.
<pb n="0553"/>
</p>
        </div3>
<div3>
          <head>XXV. </head>
          <p>
 <hi>[Ib. XI, 26.]</hi> 1. Quomodo accipiendum sit,
quod cum esset Tharra pater Abrahae annorum septuaginta,
genuit Abraham, et postea cum suis omnibus
mansit in Charran, et vixit annos ducentos quinque
in Charran, et mortuus est: et dixit Dominus ad
Abraham ut exiret de Charran, et exiit inde, cum esset
idem Abraham septuaginta quinque annorum?
Nisi quia per recapitulationem ostenditur, vivo Tharra
locutum esse Dominum; et Abraham vivo patre suo
secundum praeceptum Domini, exiisse de Charran,
cum esset septuaginta quinque annorum, centesimo
et quadragesimo quinto anno vitae patris sui, si dies
vitae patris sui anni ducenti quinque fuerunt: ut ideo
scriptum sit, <hi>Fuerunt anni vitae Tharrae ducenti quinque
in Charran,</hi> quia ibi complevit omnes annos totius
vitae suae. Solvitur ergo quaestio per recapitulationem,
quae indissolubilis remaneret, si post mortem Tharrae
acciperemus locutum esse Dominum ad Abraham ut
exiret de Charran, quia non poterat esse adhuc annorum
septuaginta quinque cum pater ejus jam mortuus
esset, qui eum septuagesimo aetatis suae anno
genuerat; ut Abraham post mortem patris sui annorum
esset centum triginta quinque, si omnes anni patris
ejus ducenti quinque fuerunt. Recapitulatio itaque
ista, si advertatur in Scripturis, multas quaestiones
solvit, quae indissolubiles possunt videri secundum
etiam superiorum quaestionum expositionem, per eamdem
recapitulationem factam.</p>
        </div3>
<div3>
          <head>2.</head>
          <p>
 Quanquam et aliter ista quaestio a quibusdam
solvatur, ex illo computari annos aetatis Abrahae, ex
quo liberatus est de igne Chaldaeorum, in quem missus
ut arderet, quia eumdem ignem superstitione
Chaldaeorum colere noluit, liberatus inde, etsi in
Scripturis non legitur, Judaica tamen narratione traditur.
Potest et sic solvi, quoniam Scriptura quae
dixit, <hi>Cum esset Tharra annorum septuaginta, genuit
Abraham et Nachor et Arran;</hi> non utique hoc intelligi
voluit, quia eodem anno septuagesimo aetatis suae
omnes tres genuit, sed ex quo anno generare coepit,
eum annum commemoravit Scriptura. Fieri autem
potest ut posterior sit generatus Abraham, sed merito
excellentiae, qua in Scripturis valde commendatur,
prior fuerit nominatus: sicut propheta priorem nominavit
minorem, <hi>Jacob dilexi, Esau autem odio habui <note>(Malach. I, 2, 3)</note>
          </hi>;
et in Paralipomenon cum sit quartus
nascendi ordine Judas, prior est commemoratus <note>(I Paral. IV, 1)</note>,
a quo Judaicae genti nomen est, propter
tribum regiam. Commodius autem plures exitus
inveniuntur, quibus quaestiones difficiles dissolvantur.</p>
        </div3>
<div3>
          <head>3.</head>
          <p>
 Consideranda est sane narratio Stephani de hac
re, cui magis harum expositionum non repugnet. Et
illud quidem cogit ut non sicut narrari videtur in Genesi <note>(Gen. XII, 1)</note>,
post mortem Tharrae locutus sit
Deus ad Abraham, ut exiret de cognatione sua et de
domo patris sui; sed cum esset in Mesopotamia priusquam
habitaret in Charran, jam utique egressus de
terra Chaldaeorum, ut in illo itinere intelligatur ei locutus
<pb n="0554"/>
Deus. Sed quod Stephanus postea sic narrat, <hi>Tunc Abraham egressus de terra Chaldaeorum habitavit
in Charran; et inde, postquam mortuus est pater ejus,
collocavit eum in terra hac 
 <note>(Act. VII, 4)</note>
          </hi>; non parvas
affert angustias huic expositioni, quae fit per recapitulationem.
Videtur enim habuisse imperium Domini,
quo ei fuerat locutus in itinere Mesopotamiae, egresso
de terra Chaldaeorum, et eunti in Charran, et hoc
imperium post mortem patris sui obedienter implesse,
cum dicitur, <hi>Et habitavit in Charran; et inde, postquam
mortuus est pater ejus, collocavit illum in terra hac.</hi> Ac
per hoc manet quaestio, si septuaginta quinque annorum
(sicut evidenter Scriptura Geneseos loquitur)
fuit, quando egressus est de Charran, quomodo esse
possit hoc verum, nisi forte quod ait Stephanus, <hi>Tunc
Abraham egressus est de terra Chaldaeorum et habitavit
in Charran,</hi> non sic accipiatur, Tunc egressus est posteaquam
ei locutus est Dominus; jam enim erat in
Mesopotamia, sicut supra dictum est, quando illud audivit
a Domino: sed ipsa regula recapitulationis contexere
voluit Stephanus, et simul dicere, unde egressus,
ubi habitaverit, cum ait, <hi>Tunc Abraham egressus
est de Terra Chaldaeorum, et habitavit in Charran.</hi> In
medio autem, id est, inter egressum de terra Chaldaeorum,
et habitationem in Charran, locutus est ei Deus.
Postea vero quod adjungit Stephanus, <hi>Et inde, postquam
mortuus est pater ejus, collocavit illum in terra
hac;</hi> intuendum est, quia non dixit, Et postquam mortuus
est pater ejus, egressus est de Charran; sed, <hi>Inde collocavit eum Deus in terra hac:</hi> 
 ut post habitationem
in Charran collocaretur in terra Chanaan, non
post mortem patris egressus, sed post mortem patris
collocatus in terra Chanaan, ut ordo verborum sit,
Habitavit in Charran, et inde collocavit illum in terra
hac, postquam mortuus est pater ejus; ut tunc intelligamus
collocatum vel constitutum Abraham in terra
Chanaan, quando illic eum nepotem suscepit, cujus
universum semen illic fuerat regnaturum, ex promisso
Dei haereditate donata. Nam ex ipso Abraham natus
est Ismael de Agar, nati et alii ex Cethura, ad quos
illius terrae non pertineret haereditas. Et ex Isaac natus
est Esau, qui similiter ab illa haereditate alienatus
est. Ex Jacob autem filio Isaac, quotquot filii nati sunt,
id est universum semen ejus, ad illam haereditatem
pertinuit. Sic ergo collocatus et constitutus in illa terra
Abraham, quoniam vixit usque ad nativitatem Jacob,
si recte intelligitur; soluta quaestio est secundum
recapitulationem; quamvis et aliae solutiones non sunt
contemnendae.</p>
        </div3>
<div3>
          <head>XXVI.</head>
          <p>
 <hi>[Ib. XII, 12, 14.] Erit ergo cum te viderint
Aegyptii, dicent quia uxor illius haec. Factum est autem
statim ut intravit Abraham in Aegyptum, videntes Aegyptii
mulierem quia speciosa erat valde.</hi> Quomodo accipiatur,
quod Abraham veniens in Aegyptum celare voluit
uxorem suam esse Saram, secundum omnia quae
de hac re scripta sunt, utrum hoc convenerit tam
sancto viro, an subdefectio fidei ejus intelligatur,
<pb n="0555"/>
sicut nonnulli arbitrati sunt; jam quidem et contra
Faustum de hac re disputavi <note>(Contra Faustum, lib.
22, cap. 33 et 34)</note>; et diligentius a presbytero Hieronymo
expositum est, quare non sit consequens ut cum
aliquot dies apud regem Aegypti Sara fuerit, etiam
ejus concubitu credatur esse polluta <note>( <hi>Hieron. lib.
Quaestionum in Gen.</hi> )</note>; quoniam mos erat regius, vicibus
ad se admittere mulieres suas, et nisi lomentis
et unguentis diu prius accurato corpore, nulla intrabat
ad regem. Quae dum fierent, afflictus est Pharao manu
Dei, ut viro redhiberet intactam, quam ipsi Deo maritus
commiserat, tacens quod uxor esset, sed non
mentiens quod soror esset: ut caveret quod poterat,
quantum homo poterat, et Deo commendaret quod cavere
non poterat; ne si et illa quae cavere poterat,
Deo tantum dimitteret, non in Deum credere, sed
Deum tentare potius inveniretur.</p>
        </div3>
<div3>
          <head>XXVII.</head>
          <p>
 <hi>[Ib. XIII, 10.]</hi> Quod terra Sodomorum et
Gomorrhae, antequam deleretur, comparatur paradiso
Dei, eo quod erat irrigua, et terrae Aegypti quam
Nilus irrigat; satis, ut opinor, ostenditur quomodo
intelligi debeat ille paradisus quem plantavit Deus,
ubi constituit Adam. Quis enim alius intelligatur paradisus
Dei, non video. Et utique si arbores fructiferae
in paradiso virtutes animi accipiendae essent, sicut
nonnulli existimant, nullo corporali in terra paradiso
veris lignorum generibus instituto, non diceretur de
ista terra, <hi>sicut paradisus Dei.</hi> </p>
        </div3>
<div3>
          <head>XXVIII.</head>
          <p>
 <hi>[Ib. XIII, 14.] Respiciens oculis tuis, vide
a loco in quo nunc tu es ad Aquilonem et Africum et
Orientem et mare, quia omnem terram quam tu vides,
tibi dabo eam et semini tuo usque in saeculum.</hi> Quaeritur
hic quomodo intelligatur tantum terrae promissum
esse Abrahae et semini ejus, quantum poterat oculis
circumspicere per quatuor cardines mundi. Quantum
est enim quod ad terram conspiciendam acies corporalis
visus possit attingere? Sed nulla est quaestio,
si advertamus non hoc solum esse promissum: non
enim dictum est, Tantum terrae dabo tibi quantum
vides; sed, <hi>Tibi dabo terram quam vides.</hi> Cum enim et
ulterior undique dabatur, profecto haec praecipue quae
videbatur dabatur. Deinde attendendum est quod
sequitur; quoniam ne putaret etiam ipse Abraham
hoc solum promitti terrae quod aspicere vel circumspicere
posset, <hi>Surge,</hi> inquit, <hi>et perambula terram in
longitudine ejus et latitudine, quia tibi dabo eam:</hi> ut
perambulando perveniret ad eam, quam oculis uno
loco stans videre non posset. Significatur autem ea
terra quam prius populus accepit Israel, semen Abrahae
secundum carnem; non illud latius semen secundum
fidem, quod ne taceretur, dictum est ei futurum
sicut arena maris, secundum hyperbolen quidem,
sed tamen tantum quod numerare nullus posset.
<pb n="0556"/>
</p>
        </div3>
<div3>
          <head>XXIX. </head>
          <p>
 <hi>[Ib. XIV, 13.] Et nuntiavit Abrahae transfluviali.</hi> 
Transfluvialem Abraham appellatum etiam graeca
exemplaria satis indicant: sed cur ita appellatus
sit, haec videtur causa, quod ex Mesopotamia veniens,
transito flumine Euphrate, sedes constituit in terra
Chanaan, et transfluvialis appellatus est ex ea regione
unde venerat. Unde Jesus Nave dicit Israelitis: <hi>Quid?
vultis servire diis patrum vestrorum qui sunt trans flumen <note>(Josue XXIV, 15)</note>
          </hi> 
?</p>
        </div3>
<div3>
          <head>XXX.</head>
          <p>
 <hi>[Ib. XV, 12.]</hi> De eo quod scriptum est, <hi>Circa
solis autem occasum pavor irruit super Abraham, et
ecce timor magnus incidit ei;</hi> tractanda est ista quaestio,
propter eos qui contendunt perturbationes istas non
cadere in animum sapientis: utrum tale aliquid sit
quale Agellius commemorat in libris Noctium Atticarum,
quemdam philosophum in magna maris tempestate
turbatum, cum esset in navi et animadversum
a quodam luxurioso adolescente; qui cum ei post
transactum periculum insultaret, quod philosophus
cito perturbatus esset, cum ipse neque timuerit neque
palluerit; respondit, ideo illum non perturbatum,
quia nequissimae animae suae nihil timere deberet,
quod nec digna esset pro qua aliquid timeretur <note>(Agell.
lib. 19, c. 1. De Civit. Dei, lib. 9, c. 4)</note>. Caeteris autem
studiosis, qui in navi fuerant, exspectantibus protulit
librum quemdam Epicteti stoici, ubi legebatur
non ita placuisse Stoicis, nullam talem perturbationem
cadere in animum sapientis, quasi nihil tale in
eorum appareret affectibus, sed perturbationem ab
eis definiri, cum ratio talibus motibus cederet; cum
autem non cederet, non dicendam perturbationem.
Sed considerandum est quemadmodum hoc dicat Agellius,
et diligenter inserendum.</p>
        </div3>
<div3>
          <head>XXXI.</head>
          <p>
 <hi>[Ib. XVII, 8.] Dabo tibi et semini tuo post te
terram in qua habitas, omnem terram cultam in possessionem
aeternam.</hi> Quaestio est quomodo dixerit aeternam,
cum Israelitis temporaliter data sit: utrum secundum
hoc saeculum dicta sit aeterna, ut ab eo quod
est <foreign xml:lang="greek">αἰὼν</foreign> graece, quod saeculum significat, dictum sit <foreign xml:lang="greek">αἰώνιον,</foreign>
 tanquam si latine dici posset saeculare:
an ex hoc aliquid secundum spiritualem promissionem
hic intelligere cogamur, ut aeternum dictum
sit, ideo quia hinc aeternum aliquid significatur: an
potius locutionis est Scripturarum, ut aeternum appellent,
cujus rei finis non constituitur; aut non ita fit ut
deinceps non sit faciendum, quantum pertinet ad curam
vel potestatem facientis; sicut ait Horatius,
</p>
          <l>Serviet aeternum, qui parvo nesciet uti.</l>
          <p>  <note>(Horat., lib. 1, epist. 10.)</note> 
Non enim potest in aeternum servire, cujus ipsa vita,
qua servit, aeterna esse non potest. Quod testimonium
non adhiberem, nisi locutionis esset. Verborum
quippe illi sunt nobis auctores, non rerum vel sententiarum.
Si autem defenduntur Scripturae secundum
<pb n="0557"/>
locutiones proprias, quae idiomata vocantur, quanto
magis secundum eas quas cum aliis linguis communes
habent?</p>
        </div3>
<div3>
          <head>XXXII.</head>
          <p>
 <hi>[Ib. XVIII, 16.]</hi> Quaeritur quomodo dictum sit
ad Abraham de filio ejus, <hi>Et reges gentium ex illo
erunt:</hi> utrum quia non provenit secundum regna terrena,
secundum Ecclesiam accipi debeat; an propter
Esau etiam ad litteram contigit.</p>
        </div3>
<div3>
          <head>XXXIII.</head>
          <p>
 <hi>[Ib. XVIII, 2.] Et videns procucurrit in obviam
illis ab ostio tabernaculi sui, et adoravit super
terram, et dixit: Domine, si inveni gratiam ante te,
ne praetereas servum tuum.</hi> Quaeritur cum tres viri
essent qui ei apparuerant, quomodo singulariter
Dominum appellet, dicens, <hi>Domine, si inveni gratiam
ante te:</hi> an intelligebat unum ex eis Dominum, et
alios angelos: an potius in angelis Dominum sentiens,
Domino potius quam angelis loqui elegit: quia uno ex
tribus cum ipso Abraham postea remanente, duo
mittuntur in Sodomam, et illis sic loquitur Loth tanquam
Domino.</p>
        </div3>
<div3>
          <head>XXXIV.</head>
          <p>
 <hi>[Ib. XVIII, 4.] Sumatur aqua, et lavem pedes
vestros, et refrigerate sub arbore, et sumam panem, et
manducate.</hi> Quaeritur si angelos intelligebat, quomodo
potuerit ad hanc humanitatem invitare; quoniam
refectio mortali carni necessaria est, non immortalitati
Angelorum.</p>
        </div3>
<div3>
          <head>XXXV.</head>
          <p>
 <hi>[Ib. XVIII, 11.] Abraham autem et Sara
seniores, progressi in diebus: defecerant autem Sarae
fieri muliebria.</hi> Seniorum aetas minor est quam senum,
quamvis et senes appellentur seniores. Unde si
vera sunt quae a nonnullis medicis asseruntur, quoniam
senior vir cum muliere seniore filios facere non
potest, etiamsi adhuc feminae muliebria veniant; secundum
hoc admiratum Abraham de promissione filii <note>(Gen. XVII, 17)</note>,
et miraculum posuisse Apostolum,
accipere possumus, ubi dixit <hi>emortuum corpus</hi> Abrahae <note>(Rom. IV, 19)</note>.
Emortuum quippe corpus non ita intelligendum
est, ac si omnino nullam vim generandi
habere posset, si mulier juvenilis aetatis esset; sed
secundum hoc emortuum, ut etiam de provectioris
aetatis muliere non posset. Nam ideo de Cethura potuit,
quia et juvenilis illam invenit aetatis. Sic enim
medici tradunt, quoniam cujus corpus viri secundum
hoc jam defecit, ut cum femina provectioris aetatis,
quamvis menstrua adhuc patiatur, generare non possit,
de juvencula potest. Et rursus mulier quae jam
provectae aetatis est, quamvis adhuc menstrua fluant,
ut de seniore parere non possit, de juvene potest.
Illud itaque ideo miraculum fuit, quia secundum id
quod diximus, emortuo corpore viri, femina quoque
provectae aetatis fuit, ut ei destitissent fieri muliebria.
Nam si quod ait Apostolus, <hi>corpus emortuum,</hi> verbo
quis premat, quia dixit <hi>emortuum;</hi> jam ergo nec animam
habuisse, sed cadaver fuisse intelligi debet; quod
absurdissimae falsitatis est. Sic itaque solvitur ista
quaestio. Alioquin merito movet quomodo cum esset
Abraham prope mediae aetatis, secundum quam homines
<pb n="0558"/>
tunc vivebant, et postea filios de Cethura fecerit,
dicatur ab Apostolo, corpore emortuo, et pro miraculo,
quia genuit, praedicetur?</p>
        </div3>
<div3>
          <head>XXXVI.</head>
          <p>
 <hi>[Ib. XVIII, 13.] Et dixit Dominus ad Abraham,
Quaere risit Sara in semetipsa dicens, Ergo vere
pariam</hi>? <hi>ego autem senui.</hi> Quaeritur quare istam redarguat
Dominus, cum et Abraham riserit, nisi quia
illius risus admirationis et laetitiae fuit, Sarae autem
dubitationis; et ab illo hoc dijudicari potuit, qui corda
hominum novit.</p>
        </div3>
<div3>
          <head>XXXVII.</head>
          <p>
 <hi>[Ib. XVIII, 15.] Negavit Sara dicens, Non
risi: timuit enim.</hi> Quomodo intelligebant Deum esse
qui loquebatur, cum etiam negare ausa sit Sara quod
riserit, tanquam hoc ille posset ignorare: nisi forte
Sara homines eos putabat, Abraham vero Deum
intelligebat? Sed etiam ipse illa humanitatis officia
praebendo, de quibus supra dixi, quae necessaria nisi
infirmae carni esse non possent, mirum nisi homines
prius esse arbitratus est: sed fortassis in quibus
Deum loqui intellexit, quibusdam divinae majestatis
existentibus et apparentibus signis, sicut in hominibus
Dei saepe apparuisse Scriptura testatur. Sed rursus
quaeritur, si ita est, unde angelos fuisse postea cognoverint,
nisi forte cum eis videntibus in coelum iissent.</p>
        </div3>
<div3>
          <head>XXXVIII.</head>
          <p>
 <hi>[Ib. XVIII, 19.] Scio enim, quia constituet
filiis suis, et domui suae post se, et custodient vias Domini,
et facere justitiam et judicium, ut adducat Dominus
in Abraham omnia, quae locutus est ad illum.</hi> 
Ecce ubi promittit Dominus Abrahae non solum praemia,
sed etiam obedientiam justitiae filiorum ejus, ut
circa eos etiam praemia promissa compleantur.</p>
        </div3>
<div3>
          <head>XXXIX.</head>
          <p>
 <hi>[Ib. XVIII, 21.] Descendens ergo videbo si
secundum clamorem ipsorum venientem ad me consummantur,
si autem non, ut sciam.</hi> Verba haec si non
dubitantis quid duorum potius eventurum sit, sed irascentis
et minantis accipiamus, nulla quaestio est.
More quippe humano Deus in Scripturis ad homines
loquitur, et ejus iram noverunt sine perturbatione
ejus intelligere, qui noverunt. Solemus autem etiam
sic minaciter loqui, Videamus si non tibi facio, aut,
Videamus si non illi fecero, et, si non potuero tibi
facere; vel, Sciam, id est, hoc ipsum experibor,
utrum non possim: quod cum minando non ignorando
dicitur, irati apparet affectus; sed perturbatio non
cadit in Deum. Mos autem humanae locutionis et usitatus
est, ut humanae infirmitati congruat, cui Deus
coaptat locutionem suam.</p>
        </div3>
<div3>
          <head>XL.</head>
          <p>
 <hi>[Ib. XVIII, 32.]</hi> Quaeri solet utrum quod de Sodomis
dixit Deus, non se perdere locum, si invenirentur
illic vel decem justi, speciali quadam sententia,
de illa civitate, an de omnibus intelligendum sit generaliter,
parcere Deum loco, in quocumque vel decem
justi fuerint. In qua quaestione non est quidem necesse
ut hoc de omni loco accipere compellamur: verumtamen
de Sodomis potuit et sic dici, quia sciebat Deus
<pb n="0559"/>
ibi non esse vel decem; et ideo sic respondebatur
Abrahae, ut significaretur nec tot ibi posse inveniri,
ad exaggerationem iniquitatis illorum. Non enim necesse
erat Deo tam sceleratis hominibus parcere, ne
cum illis perderet justos; cum posset, justis inde
liberatis, reddere impiis digna supplicia: sed, ut dixi,
ad ostendendam malignitatem multitudinis illius, dixit, <hi>Si decem ibi invenero, parcam universae civitati;</hi> 
tanquam si diceret, Certe possum nec pios cum impiis
perdere, nec tamen propterea impiis parcere quia
liberatis et separatis inde piis, possum impiis digna
rependere; et tamen si ibi inveniantur, parco; hoc
est, quia nec tot ibi possent inveniri. Tale aliquid est
apud Jeremiam, ubi ait, <hi>Circuite vias Jerusalem, et
videte, et quaerite in plateis ejus, et cognoscite si invenietis
hominem facientem justitiam et quaerentem fidem,
et propitius ero peccatis eorum <note>(Jerem. V, 1)</note>
          </hi>: id est,
invenite vel unum, et parco caeteris; ad exaggerandum
et demonstrandum quod nec unus ibi posset inveniri.</p>
        </div3>
<div3>
          <head>XLI.</head>
          <p>
 <hi>[Ib. XIX, 1.]</hi> Quod occurrit Loth angelis, et
adoravit in faciem, videtur intellexisse quod angeli
essent; sed rursus cum eos ad refectionem corporis
invitat, quae mortalibus necessaria est, videtur putasse
quod homines essent: ergo quaestio similiter solvitur,
ut soluta est in tribus qui venerunt ad Abraham, ut
aliquibus signis appareret eos divinitus missos, qui
tamen homines crederentur. Nam hoc et in Epistola
quae est ad Hebraeos, cum de hospitalitatis bono Scriptura
loqueretur, ait: <hi>Per hanc enim quidam nescientes
hospitio receperunt angelos <note>(Hebr. XIII, 2)</note>
          </hi>.</p>
        </div3>
<div3>
          <head>XLII.</head>
          <p>
 <hi>[Ib. XIX, 8.]</hi> Quod ait Sodomitis Loth, <hi>Sunt
mihi duae filiae quae nondum noverunt viros, producam
illas ad vos; utimini illis quomodo placuerit vobis, tantum
in viros istos ne faciatis iniquum;</hi> quoniam prostituere
volebat filias suas hac compensatione, ut viri
hospites ejus nihil a Sodomitis tale paterentur: utrum
admittenda sit compensatio flagitiorum vel quorumque
peccatorum, ut nos faciamus mali aliquid, ne alius
gravius malum faciat; an potius perturbationi Loth,
non consilio tribuendum sit quia hoc dixerit, merito
quaeritur. Et nimirum periculosissime admittitur haec
compensatio: si autem perturbationi humanae tribuitur,
et menti tanto malo permotae, nullo modo imitanda
est.</p>
        </div3>
<div3>
          <head>XLIII.</head>
          <p>
 <hi>[Ib. XIX, 11.] Viros vero qui erant ad ostium
domus percusserunt caecitate.</hi> Graeci habent, <foreign xml:lang="greek">ἀορασίᾳ,</foreign>
quod magis significat, si dici posset, avidentia, quae
faciat non videri, non omnia, sed quod non opus est.
Nam merito movet quomodo potuerunt deficere quaerendo
ostium, si tali erant caecitate percussi, ut
omnino nihil viderent. Hoc enim modo sua calamitate
turbati, ulterius ostium non requirerent. Hac <foreign xml:lang="greek">ἀορασίᾳ</foreign>
et illi percussi sunt, qui quaerebant Elisaeum <note>(IV Reg.
VI, 18)</note>. Hanc et illi habuerunt, qui Dominum post
resurrectionem cum illo ambulantes in via non cognoverunt <note>(Luc. XXIV, 16)</note>;
quamvis ibi non sit hoc verbum
positum, sed res ipsa intelligatur.</p>
        </div3>
<div3>
          <head>XLIV.</head>
          <p>
 <hi>[Ib. XIX, 18, 19.] Dixit autem Loth ad ilos:
Oro, Domine, quia invenit puer tuus misericordiam
<pb n="0560"/>
ante te, et magnificasti justitiam tuam, quam
facis in me, ut vivat anima mea; ego autem non
possum salvus fieri in monte, ne forte comprehendant
me mala et moriar.</hi> Haec perturbatione timoris non
credebat ipsi Domino, quem in angelis cognoscebat,
qua etiam illud de filiabus suis prostituendis dixerat:
ut intelligamus non pro auctoritate habendum quod
dixit de turpitudine filiarum: non enim et hoc pro
auctoritate habendum est, Deo non esse credendum.</p>
        </div3>
<div3>
          <head>XLV.</head>
          <p>
 <hi>[Ib. XIX, 29.] Et recordatus est Deus Abraham,
et exemit Loth de medio eversionis.</hi> Commendat
Scriptura meritis magis Abrahae liberatum
esse Loth, ut intelligamus justum Loth dictum
secundum quemdam modum, maxime quod unum
verum Deum colebat, et propter comparationem scelerum
Sodomorum, inter quos vivens ad vitam similem
non potuit inclinari.</p>
        </div3>
<div3>
          <head>XLVI.</head>
          <p>
 <hi>[Ib. XIX, 30.] Ascendit autem Loth de
Segor, et sedebat in monte.</hi> Mirum nisi ipse mons
est, in quem sponte ascendit, quo admonente Domino
ascendere noluit: aut enim nullus est alius,
aut non apparet.</p>
        </div3>
<div3>
          <head>XLVII.</head>
          <p>
 <hi>[Ib. XIX, 30.] Timuit enim habitare in
Segor.</hi> Infirmitati ejus Dominus et timori concesserat
civitatem quam Loth ipse delegerat, et in ea
promiserat ei securitatem, quod propter illum parceret
civitati: tamen etiam ibi esse timuit; ita fides
ejus non magni roboris fuit.</p>
        </div3>
<div3>
          <head>XLVIII.</head>
          <p>
 <hi>[Ib. XX, 2.] Dixit autem Abraham de
Sara uxore sua, Soror mea est. Timuit enim dicere,
Uxor mea est, ne forte occiderent eum viri civitatis
propter illam.</hi> Quaeri solet quomodo adhuc in illa
aetate pro Sarae pulchritudine Abraham periclitari
metuebat. Sed magis formae illius vis miranda est,
quae adhuc amari poterat, quam quaestio difficilis
putanda.</p>
        </div3>
<div3>
          <head>XLIX.</head>
          <p>
 <hi>[Ib. XX, 6.]</hi> Quod ait Deus ad Abimelech,
propter Saram, <hi>Et peperci tibi ut non peccares
in me,</hi> quando eum admonuit uxorem Abrahae
esse, quam putabat sororem: advertendum est et
notandum, in Deum peccari, quando talia committuntur
quae putant homines leviter habenda, tanquam
in carne peccata. Quod autem dixit ei, <hi>Ecce tu morieris:</hi> 
etiam hoc notandum est, quomodo dicat Deus
tanquam praedicens sine dubio futurum quod admonendo
dicit, ut a peccato abstinendo caveatur.</p>
        </div3>
<div3>
          <head>L.</head>
          <p>
 <hi>[Ib. XXI, 8.]</hi> Merito quaeritur cur Abraham nec
die quo natus est ei filius, nec die quo circumcisus
est, sed die quo ablactatus est, epulum fecerit. Quod
nisi ad aliquam spiritualem significationem referatur,
nulla solutio quaestionis est; tunc scilicet esse debere
magnum gaudium spiritualis aetatis, quando fuerit
factus homo novus spiritualis, id est, non talis qualibus
dicit Apostolus, <hi>Lac vobis potum dedi, non escam;
nondum enim poteratis: sed nec adhuc potestis; adhuc
enim estis carnales <note>(I Cor. III, 2)</note>
          </hi>.</p>
        </div3>
<div3>
          <head>LI.</head>
          <p>
 <hi>[Ib. XXI, 10.]</hi> Quaeritur Sara dicente, <hi>Ejice ancillam
et filium ejus, non enim erit haeres filius ancillae
cum filio meo Isaac,</hi> quare contristatus sit Abraham,
<pb n="0561"/>
cum ista fuerit prophetia, quam utique magis debuit
nosse ipse quam Sara. Sed intelligendum est, vel ex
revelatione hoc dixisse Saram, quia prius illi fuerat
revelatum; illum vero quem de hac postea Dominus
instruit, paterno affectu pro filio fuisse commotum;
vel ambos prius nescisse quidnam illud esset, et per
Saram nescientem hoc prophetice dictum esse, cum
illa mota esset muliebri animo propter ancillae superbiam.</p>
        </div3>
<div3>
          <head>LII.</head>
          <p>
 <hi>[Ib. XXI, 13.]</hi> Notandum quod et Ismael dictus
sit a Deo semen Abrahae, propter illud quod sic accipiendum
docet Apostolus quod dictum est, <hi>In Isaac
vocabitur tibi semen; id est, non filii carnis, sed filii
promissionis deputantur in semine <note>(Rom. IX, 7, 8)</note>
          </hi>: ut
hoc proprie pertineat ad Isaac, qui non fuit filius carnis,
sed filius promissionis, ubi promissio fit de omnibus
gentibus.</p>
        </div3>
<div3>
          <head>LIII.</head>
          <p>
 <hi>[Ib. XXI, 14.] Surrexit autem Abraham mane, et
sumpsit panes et utrem aquae, et dedit Agar, et imposuit
in humeros, et puerum, et dimisit illam.</hi> Fieri quaestio
solet quomodo imposuerit in humeros et puerum tam
grandem. Nam qui fuerat antea quam natus esset
Isaac, tredecim annorum circumcisus, cum esset
Abraham nonaginta novem, et natus sit Isaac centenario
patre, ludebat autem Ismael cum Isaac quando
Sara commota est, utique cum grandiusculo, qui
jam fuerat ablactatus; profecto annorum fuit Ismael,
quando cum matre sua de domo patris expulsus est,
amplius sexdecim. Sed ut hoc quod cum parvulo lusit,
per recapitulationem dictum accipiamus, antequam
ablactaretur Isaac; profecto etiam sic amplius quam
tredecim annorum puer in humeros matris, cum utre
et panibus, nimis absurdum est ut impositus esse
credatur. Quam facile autem solvitur quaestio, si non
subaudiamus, imposuit; sed, dedit. Dedit enim Abraham,
sicut scriptum est, matri ejus panes et utrem,
quae illa imposuit in humeros suos. Cum autem adjunctum
et dictum est <hi>et puerum,</hi> subaudimus dedit,
qui panes et utrem dederat; non, in humeros
imposuit.</p>
        </div3>
<div3>
          <head>LIV.</head>
          <p>
 <hi>[Ib. XXI, 15-18.] Defecit autem aqua de utre,
et projecit puerum sub unam abietem, et discessit, et
sedere coepit contra illum longe quantum arcus mittit;
dixit enim, Non videbo mortem filii mei: et sedit contra
eum. Exclamans autem puer ploravit; et exaudivit Deus
vocem pueri de loco ubi erat: et vocavit angelus Dei
Agar de coelo, et dixit ei, Quid est, Agar? Noli timere,
exaudivit enim Deus vocem filii tui de loco in quo est.
Surge, et accipe puerum, et tene illum in manu tua:
in magnam enim gentem faciam illum.</hi> Solet quaeri
quomodo, cum puer esset annorum amplius quindecim,
projecerit eum mater sub arborem, et ierit
longe quantum arcus mittit, ne videret eum morientem;
quasi enim quem portabat projecerit, ita videtur
sonare quod dicitur, maxime quia sequitur, <hi>Flevit
puer.</hi> Sed intelligendum est projectum esse non a
portante, sed ut fit, ab animo, tanquam moriturum.
Neque enim quod scriptum est, <hi>Projectus sum a facie
oculorum tuorum <note>(Psal. XXX, 23)</note>
          </hi>, portabatur qui
<pb n="0562"/>
hoc dixit. Et est in quotidiano loquendi usu, cum
projici dicitur aliquis ab aliquo cum quo erat, ne
ab illo videatur aut cum illo maneat. Intelligendum
est autem quod Scriptura tacuit, ita discessisse matrem
a filio, ut puer ignoraret quo mater abierit, et
eam in silvestribus stirpibus latuisse, ne filium siti
deficientem videret. Ille autem etiam illa aetate, quid
mirum si matre diutius non visa et tanquam perdita,
eo loco, ubi solus remanserat, flevit? Quod ergo
postea dicitur, <hi>Accipe puerum,</hi> non ut eum de terra
velut jacentem tolleret, dictum est, sed ut ei conjungeretur,
et eum manu teneret deinceps comitem,
sicut erat: quod plerumque faciunt simul ambulantes
cujuslibet aetatis.</p>
        </div3>
<div3>
          <head>LV.</head>
          <p>
 <hi>[Ib. XXI, 22.] Factum est autem in tempore illo,
et dixit Abimelech,</hi> etc. Quaeri potest, quando cum isto
Abimelech pactum fecit Abraham, et appellatus est
puteus quem fodit, Puteus jurationis, quomodo congruat
veritati. Agar enim de Abrahae domo expulsa
cum filio, juxta puteum, sicuti dictum est, jurationis
errabat, qui valde postea dicitur factus ab Abraham:
ibi enim Abimelech et Abraham juraverunt, quod
nondum utique factum erat, cum de domo Abrahae
Agar cum filio fuisset expulsa. Quomodo ergo errabat
juxta puteum jurationis? An factum jam fuisse
intelligendum est, et per recapitulationem postea commemoratum
quod egit Abraham cum Abimelech?
Nisi forte qui longe postea librum scripsit, ex nomine
putei jurationis appellavit regionem, in qua cum filio
mater errabat, tanquam diceret, Errabat in illa regione,
ubi puteus jurationis factus est: quamvis puteus
postea sit factus, sed longe ante aetatem scriptoris;
sic autem appellabatur puteus cum liber scriberetur,
nomen tenens antiquum, quod Abraham imposuerat.
Si autem ipse est puteus, quem apertis oculis
vidit Agar, nihil restat nisi ut per recapitulationem
quaestio dissolvatur. Nec movere debet quomodo puteum,
quem foderat Abraham, nesciebat Agar si ante
est ille fossus quam illa expulsa. Valde enim fieri
potuit ut pecorum suorum causa, longe a domo in
qua cum suis habitabat, puteum foderet, quem illa
nesciret.</p>
        </div3>
<div3>
          <head>LVI.</head>
          <p>
 <hi>[Ib. XXI, 33.]</hi> Quaeri potest quomodo ad puteum
juramenti agrum plantaverat Abraham, si in
terra illa, quemadmodum Stephanus dicit, non acceperat
haereditatem, nec spatium pedis <note>(Act. VII, 5)</note>.
Sed ea est intelligenda haereditas quam Deus munere
suo fuerat daturus, non empta pretio. Intelligitur autem
spatium circa puteum ad illud emptionis pactum
pertinere, in quo fuerant agnae septem datae, quando
Abimelech et Abraham sibi etiam juraverunt.</p>
        </div3>
<div3>
          <head>LVII.</head>
          <p>
 <hi>[Ib. XXII, 1.] Et tentavit Deus Abraham.</hi> Quaeri
solet quomodo hoc verum sit, cum dicat in Epistola
sua Jacobus quod Deus neminem tentat <hi>(Jacobi, I,
13)</hi>: nisi quia locutione Scripturarum solet dici, tentat,
pro eo quod est probat. Tentatio vero illa de qua
Jacobus dicit, non intelligitur nisi qua quisque peccato
implicatur. Unde Apostolus dicit: <hi>Ne forte tentaverit
<pb n="0563"/>
vos is qui tentat <note>(I Thess. III, 5)</note>
          </hi>. Nam et alibi
scriptum est, <hi>Tentat vos Dominus Deus vester, ut sciat
si diligitis eum <note>(Deut. XIII, 3)</note>
          </hi>: etiam hoc genere locutionis,
ut <hi>sciat,</hi> dictum est, ac si diceretur, ut scire
vos faciat; quoniam vires dilectionis suae hominem
latent, nisi divino experimento etiam eidem innotescant.</p>
        </div3>
<div3>
          <head>LVIII.</head>
          <p>
 <hi>[Ib. XXII, 12.]</hi> Vox angeli de coelo ad Abraham, <hi>Ne injicias manum in puerum, neque facias ei
quidquam. Modo enim cognovi, quoniam timeas Deum
tu;</hi> 
 etiam ista quaestio simili locutione solvitur: hoc
est enim, <hi>Nunc cognovi, quoniam timeas Deum tu,</hi> quod
significat, Nunc te feci cognoscere. In consequentibus
autem hoc genus locutionis evidenter apparet,
ubi dicitur, <hi>Et vocavit Abraham nomen loci illius, Dominus
vidit; ut dicant hodie, In monte Dominus apparuit.
Vidit,</hi> pro eo quod est apparuit, hoc est <hi>vidit,</hi> 
pro eo quod est videri fecit; significans per efficientem
id quod efficitur, sicut frigus pigrum quod pigros
facit.</p>
        </div3>
<div3>
          <head>LIX.</head>
          <p>
 <hi>[Ib. XXII, 12.] Et non pepercisti filio tuo dilecto
propter me.</hi> Numquid Abraham propter Angelum non
pepercit filio suo, et non propter Deum? Aut ergo
angeli nomine Dominus Christus significatus est, qui
sine dubio Deus est, et manifeste a propheta dictus
est, <hi>magni consilii Angelus <note>(Isai. IX, 6, sec. LXX)</note>
          </hi>;
aut quod Deus erat in angelo, et ex persona Dei angelus
loquebatur, sicut in Prophetis etiam solet.
Nam in consequentibus hoc magis videtur apparere
ubi legitur, <hi>Et vocavit angelus Domini Abraham iterum
de coelo, dicens, Per memetipsum juravi, dicit Dominus.</hi> 
Non facile enim invenitur Dominus Christus Patrem
Dominum dicere tanquam suum Dominum, illo
praesertim tempore antequam sumeret carnem. Nam
secundum id quod formam servi accepit, non incongruenter
hoc dici videtur. Nam seeundum hujus rei
futurae prophetiam illud est in Psalmo, <hi>Dominus dixit
ad me, Filius meus es tu <note>(Psal. II, 7)</note>
          </hi>. Nam neque in
ipso Evangelio facile invenimus a Christo Deum Patrem
Dominum appellatum, quod Dominus ejus esset;
quamvis Deum inveniamus in illo loco, ubi ait, <hi>Vado
ad Patrem meum et Patrem vestrum, Deum meum et
Deum vestrum <note>(Joan. XX, 17)</note>
          </hi>. Quod autem scriptum
est, <hi>Dixit Dominus Domino meo <note>(Psal. CIX, 1)</note>
          </hi>, ad
ipsum qui loquebatur refertur, id est, <hi>Dixit Dominus
Domino meo,</hi> Pater scilicet Filio: et, <hi>Pluit Dominus
a Domino,</hi> qui scribebat dixit <note>(Gen. XIX, 24)</note>; ut Dominus
ejus a Domino ejus, id est, Dominus noster a
Domino nostro pluisse intelligatur, Filius a Patre.</p>
        </div3>
<div3>
          <head>LX.</head>
          <p>
 <hi>[Ib. XXII, 21.]</hi> Quod in his quos nuntiaverunt
Abrahae natos esse filios Melchae, nominatur et Chamuel
pater Syrorum, non utique illi qui nuntiaverunt,
nuntiare patrem Syrorum potuerunt: ex origine
quippe illius Syrorum genus longe postea propagatum
est. Sed dictum est a persona scribentis, qui post
omnia illa tempora haec scribendo narravit; quemadmodum
supra diximus de puteo jurationis <note>(Sup.
quaest. 55)</note>.</p>
        </div3>
<div3>
          <head>LXI.</head>
          <p>
 <hi>[Ib. XXIII, 7.] Exsurgens autem Abraham adoravit
<pb n="0564"/>
populum terrae.</hi> Quaeritur quomodo scriptum sit, <hi>Dominum Deum tuum adorabis, et illi soli servies 
 <note>(Deut.
VI, 13; X, 20)</note>
          </hi>; cum Abraham sic honoraverit populum
quemdam gentium, ut etiam adoraret. Sed animadvertendum
est in eodem praecepto, non dictum,
Dominum Deum tuum solum adorabis, sicut dictum
est, <hi>Et illi soli servies,</hi> quod est graece <foreign xml:lang="greek">λατρεύσεις.</foreign> Talis
enim servitus nonnisi Deo debetur. Unde damnantur
idololatrae, id est, ejusmodi servitutem exhibentes idolis,
quae debetur Deo. Nec moveat quod alio loco in
quadam Scriptura prohibet angelus hominem adorare
se, et admonet ut Dominus potius adoretur <note>(Apoc.
XIX, 10)</note>. Talis enim apparuerat angelus ut pro Deo
posset adorari; et ideo fuerat corrigendus adorator.</p>
        </div3>
<div3>
          <head>LXII.</head>
          <p>
 <hi>[Ib. XXIV, 3.]</hi> Quod Abraham jubet puero suo
ut manum suam ponat sub ejus femore, et sic eum
adjurat per Dominum Deum coeli, et Dominum terrae,
solet imperitos movere; non attendentes magnam
istam de Christo exstitisse prophetiam, quod ipse
Dominus Deus coeli et Dominus terrae in ea carne venturus
esset, quae de illo femore propagata est.</p>
        </div3>
<div3>
          <head>LXIII.</head>
          <p>
 <hi>[Ib. XXIV, 12-14.]</hi> Quaerendum quo differant
augurationes illicitae ab illa petitione signi, qua petivit
servus Abrahae ut ei Deus ostenderet ipsam esse futuram
uxorem domini sui Isaac, a qua cum petivisset
ut biberet, diceretur illi, <hi>Bibe et tu, et adaquabo camelos
tuos quoadusque bibere desinent.</hi> Aliud est enim,
mirum aliquid petere quod ipso miraculo signum sit;
aliud ea observare, quae ita fiunt ut mira non sint,
sed a conjectoribus superstitiosa vanitate interpretentur.
Sed hoc ipsum etiam quod mirum aliquid postulatur,
quo significetur quod quisque vult nosse,
utrum audendum sit, non parva quaestio est. Eo namque
pertinet, quod dicuntur qui hoc non recte faciunt,
tentare Dominum. Nam ipse Dominus cum a diabolo
tentaretur, testimonium de Scripturis adhibuit, <hi>Non
tentabis Dominum Deum tuum <note>(Deut. VI, 16; Matth.
IV, 7)</note>
          </hi>. Suggerebatur enim tanquam homini ut signo
aliquo exploraret ipse quantus esset, id est, quam multum
apud Deum posset; quod vitiose fit, cum fit. Ab
hoc autem discernitur quod Gedeon fecit pugnae imminente
periculo <note>(Jud. VI, 17)</note>: consultatio quippe
illa magis quam tentatio Dei fuit. Unde et Achaz apud
Isaiam timet signum petere, ne Deum tentare videatur,
cum hoc eum Dominus admoneat per prophetam <note>(Isai. VI, 11, 12)</note>;
credo, existimans quod ab
ipso propheta exploraretur utrum praecepti memor
esset, quo tentare Deum prohibemur.</p>
        </div3>
<div3>
          <head>LXIV.</head>
          <p>
 <hi>[Ib. XXIV, 37, 38.]</hi> Servus Abrahae narrans
quae sibi mandata fuerant a domino suo, dicit eum
sibi dixisse, <hi>Non sumes uxorem filio meo a filiabus
Chananaeorum, inter quos ego habito in terra eorum;
sed in domum patris mei ibis, et in tribum meam, et
sumes uxorem filio meo inde:</hi> et caetera si legantur
quemadmodum illi mandata sint, sententia eadem
reperitur; verba vero non omnia, vel ipsa, vel ita
dicta sunt. Quod admonendum putavi propter stultos
et indoctos homines, qui Evangelistis hinc calumniantur,
quod in aliquibus verbis non omni modo conveniunt,
<pb n="0565"/>
quamvis rebus atque sententiis omnino non
discrepent. Certe enim istum librum unus homo scripsit,
qui ea quae supra dixit cum mandaret Abraham,
vel relecta sic ponere potuit, si ad rem pertinere
judicaret, cum veritas narrationis exigitur, nisi ut
rerum sententiarumque sit, quibus voluntas, propter
quam intimandam verba fiunt, satis appareat.</p>
        </div3>
<div3>
          <head>LXV.</head>
          <p>
 <hi>[Ib. XXIV, 41.]</hi> Quod habent latini codices,
narrante servo Abrahae quae sibi mandaverat dominus
ejus, <hi>Tunc innocens eris a juramento meo,</hi> vel, <hi>juratione
mea;</hi> graeci habent, <hi>a maledicto meo:</hi> <foreign xml:lang="greek">ὄρκος</foreign> enim
dicitur juratio, <foreign xml:lang="greek">ἀρὰ</foreign> maledictum; unde et <foreign xml:lang="greek">κατάρατος</foreign>
maledictus vel <foreign xml:lang="greek">ἐπικατάρατος</foreign> dicitur. Proinde oritur
quaestio, quomodo illa juratio maledictum possit intelligi;
nisi quia maledictus est qui contra jurationem
fecerit.</p>
        </div3>
<div3>
          <head>LXVI.</head>
          <p>
 <hi>[Ib. XXIV, 49.] Si ergo facitis misericordiam
et justitiam ad dominum meum, renuntiate mihi.</hi> Duo
illa quae assidue ponuntur in aliis sanctis Scripturis,
et maxime in Psalmis, misericordia, et justitia, tantumdem
enim valet misericordia et veritas, hinc jam
apparere coeperunt.</p>
        </div3>
<div3>
          <head>LXVII.</head>
          <p>
 <hi>[Ib. XXIV, 51.] Ecce Rebecca in conspectu
tuo; accipiens recurre, et sit uxor filii domini tui,
quemadmodum locutus est Dominus.</hi> Quaeritur quando
locutus sit Dominus, nisi quia vel prophetam esse
Abraham noverant, et prophetice a Domino dictum
quod per illum dictum fuerat, agnoscebant: aut signum
illud quod sibi datum servus ejus narravit,
locutionem Domini appellaverunt; hoc enim magis
de Rebecca expressum est. Nam quod Abraham dixerat,
non de Rebecca dixerat, sed de aliqua femina
ex tribu vel cognatione sua; et hoc ad utrumque, ut
immunis esset a juramento servus, si non impetrasset:
quod utique non dicitur, cum aliquid prophetatur.
Certam enim decet esse prophetiam.</p>
        </div3>
<div3>
          <head>LXVIII.</head>
          <p>
 <hi>[Ib. XXIV, 60.]</hi> Quod Rebeccae dixerunt fratres
ejus proficiscenti, <hi>Soror nostra es, esto in millia
millium, et haereditatem obtineat semen tuum, civitates
adversariorum:</hi> non prophetae fuerunt, aut vanitate
tam magna optaverunt; sed eos quae promiserat Deus
Abrahae latere non potuit.</p>
        </div3>
<div3>
          <head>LXIX.</head>
          <p>
 <hi>[Ib. XXIV, 63.]</hi> Quod scriptum est, <hi>Et exiit
Isaac exerceri in campo meridie;</hi> qui verbum de hac
re graecum nesciunt, exercitationem corporis putant.
Scriptum est autem graece <foreign xml:lang="greek">ἀδολεσχῆσαι</foreign>: <foreign xml:lang="greek">ἀδολεσχεῖν</foreign> vero
ad animi exercitationem pertinet, et saepe vitio deputatur;
more tamen Scripturarum plerumque in bono
ponitur. Pro isto verbo quidam interpretati sunt exercitationem,
quidam garrulitatem, quasi verbositatem,
quae in bono, quantum ad latinum eloquium pertinet,
vix aut nunquam invenitur; sed, ut dixi, in Scripturis
plerumque in bono dicitur: et videtur mihi significare
animi affectum studiosissime aliquid cogitantis
cum delectatione cogitationis; nisi aliud sentiunt qui
<pb n="0566"/>
haec verba graeca melius intelligunt.</p>
        </div3>
<div3>
          <head>LXX.</head>
          <p>
 <hi>[In XXV, 1.] Adjiciens autem Abraham sumpsit
uxorem nomine Cethuram.</hi> Quaestio haec esset, si peccatum
esset, maxime in antiquis dantibus operam
propagandae proli. Quodlibet enim hic quam incontinentia
suspicanda est tanti viri, in illa praesertim jam
aetate. Cur autem de hac filios fecerit, qui cum miraculo
de Sara fecerat, supra dictum est <note>(Quaest. 35)</note>:
quanquam nonnulli donum quod accepit Abraham
velut reviviscentis corporis ad filios procreandos, diu
permansisse asserant, ita ut posset et alios procreare.
Sed multo est absolutius de adolescentula potuisse
seniorem, quod senior de seniore non posset, nisi
Deus illic miraculum praestitisset, maxime propter
Sarae non solum aetatem, verum etiam sterilitatem.
Sane etiam grandioris aetatis, et sicut Scriptura loquitur,
plenum dierum posse dici seniorem, hoc est presbyterum,
hinc intelligi potest, quia hoc Abraham
appellatus est quando mortuus est. Proinde omnis
senex etiam presbyter, non omnis presbyter etiam senex;
quia plerumque est hoc nomen aetatis quae infra
senectutem senectuti vicina est, et ex hoc etiam ipsa
a senectute nomen accepit in latina lingua, ut presbyter
senior appelletur. Apud Graecos autem, maxime
sicut Scriptura loquitur, <foreign xml:lang="greek">πρεσβύτεροι</foreign> et <foreign xml:lang="greek">νεώτεροι</foreign> dicuntur,
etiamsi aetates juvenum comparentur; quod dicimus
nos majorem atque juniorem. Verumtamen hoc
factum Abrahae, quod post mortem Sarae de Cethura filios
procreavit, non sic accipiendum est, quasi humana
consuetudine et cogitatione tantummodo substituendae
numerosioris prolis hoc factum sit. Sic enim possent
accipere homines etiam quod de Agar factum est,
nisi Apostolus admoneret illa fuisse facta prophetice,
ut in utrisque personis mulierum earumque filiorum
duo Testamenta ad futurorum praenuntiationem allegorica
significatio figuraret <note>(Galat. IV, 22-24)</note>. Unde
in isto quoque Abrahae facto aliquid tale quaerendum
est; etsi non facile occurrat, ego interim quod occurrit:
munera quae acceperunt filii concubinarum, videntur
mihi significare quaedam Dei dona, vel in
sacramentis vel in quibusque signis, etiam carnali
populo Judaeorum et haereticis data, velut filiis concubinarum;
cum haereditatis munus, quod est charitas
et vita aeterna, nonnisi ad Isaac pertineat, hoc est, ad
filios promissionis.</p>
        </div3>
<div3>
          <head>LXXI.</head>
          <p>
 <hi>[Ib. XXV, 13.]</hi> Quid sibi vult quod scriptum
est, <hi>Haec sunt nomina filiorum Ismael secundum nomina
generationum eorum?</hi> Non enim satis elucet cur additum
sit, <hi>secundum nomina generationum eorum;</hi> cum ii
soli nominentur quos ille genuit, non etiam qui ab
ipsis geniti sunt. Nisi forte quia nationes ex illis propagatae
eorum nominibus appellantur, hoc significatum
sit, cum dictum est, <hi>secundum nomina generationum
eorum:</hi> quamvis hoc modo illae nationes sint potius
secundum nomina istorum, non ista nomina secundum
illas nationes; quia illae posterius exstiterunt. Unde
notanda locutio est, quia et postea de illis dicitur, <hi>duodecim principes secundum gentes eorum.</hi> </p>
        </div3>
<div3>
          <head>LXXII.</head>
          <p>
 <hi>[Ib. XXV, 22.]</hi> Quod de Rebecca scriptum
<pb n="0567"/>
est, quia venit interrogare Dominum cum gestirent
puerperia in utero ejus, quaeritur quo ierit. Non enim
erant tunc prophetae, aut sacerdotes secundum ordinem
tabernaculi vel templi Domini. Quo ergo ierit,
merito movet, nisi forte ad locum ubi aram constituerat
Abraham. Sed illic quomodo responsa audierit,
omnino tacet Scriptura; utrum per aliquem sacerdotem,
quod incredibile est, si erat, non fuisse nominatum,
et nullam ibi omnino sacerdotum aliquorum
factam esse mentionem. An forte ibi cum orando allegassent
desideria sua, dormiebant in loco, ut per
somnium monerentur? An adhuc vivebat Melchisedech,
cujus tanta fuit excellentia, ut a nonnullis dubitetur,
utrum homo, an angelus fuerit? An erant
aliqui tales etiam illo tempore homines Dei, in quibus
posset Deus interrogari? Quidquid horum est, et si
quid aliud quod me forte, ne commemorarem, praeterierit,
mentiri tamen Scriptura non potest, quae
dixit Rebeccam iisse ad interrogandum Dominum,
eique Dominum respondisse.</p>
        </div3>
<div3>
          <head>LXXIII.</head>
          <p>
 <hi>[Ib. XXV, 23.]</hi> In eo quod Dominus respondit
Rebeccae, <hi>Duae gentes in utero tuo sunt, et duo populi
de ventre tuo separabuntur, et populus populum
superabit, et major serviet minori,</hi> spirituali intelligentia
carnales in populo Dei significantur per majorem
filium, et spirituales per minorem: quia sicut dicit
Apostolus, <hi>Non prius quod spirituale, sed quod animale;
postea, spirituale <note>(I Cor. XV, 46)</note>
          </hi>. Solet et sic intelligi
hoc quod dictum est, ut in Esau figuratus sit major
populus Dei, hoc est Israeliticus secundum carnem:
per Jacob autem figuratus sit ipse Jacob secundum
spiritualem progeniem. Sed etiam historica proprietate
hoc responsum invenitur esse completum, ubi populus
Israel, hoc est Jacob minor filius, superavit Idumaeos,
hoc est gentem quam propagavit Esau, eosque
fecit tributarios per David: quod diu fuerunt, usque
ad regem [scilicet Joram] sub quo Idumaei rebellaverunt,
et jugum Israelitarum Idumaei a cervice sua deposuerunt,
secundum prophetiam ipsius Isaac quando
minorem pro majore benedixit; hoc enim dixit eidem
majori, cum et ipsum postea benediceret <note>(Gen. XXVII,
40)</note>.</p>
        </div3>
<div3>
          <head>LXXIV.</head>
          <p>
 <hi>[Ib. XXV, 27.] Jacob autem erat homo simplex
habitans domum.</hi> Quod graece dicitur <foreign xml:lang="greek">ἄπλαστος,</foreign>
hoc latini simplicem interpretati sunt. Proprie autem <foreign xml:lang="greek">ἄπλαστος</foreign>
 non fictus; unde aliqui latini interpretes, sine
dolo, interpretati sunt, dicentes, <hi>Erat Jacob sine dolo
habitans in domo:</hi> ut magna sit quaestio, quomodo per
dolum acceperit benedictionem qui erat sine dolo. Sed
ad significandum magnum aliquid hoc Scriptura praemisit.
Hinc enim maxime cogimur ad intelligenda
illo loco spiritualia, quia sine dolo erat qui dolum
fecit. Unde quid sentiremus, in sermone quodam ad
populum habito satis diximus <note>(Serm. 4, n. 16-24)</note>.
<pb n="0568"/>
</p>
        </div3>
<div3>
          <head>LXXV. </head>
          <p>
 <hi>[Ib. XXVI, 1.]</hi> In eo quod scriptum est, <hi>Facta
est autem fames super terram, praeter famem quae ante facta
est in tempore Abraham: abiit autem Isaac ad Abimelech
regem Philistinorum in Gerara;</hi> quaeritur hoc quando sit
factum: utrum posteaquam Esau vendidit primo genita
sua cibo lenticulae; post illam quippe narrationem hoc
narrari incipit: an, ut fieri solet, per recapitulationem
narrator ad ea reversus sit, cum progressus de
filiis ejus ad eum locum pervenisset, qui de lenticula
commemoratus est. Movet autem, quia ipse invenitur
Abimelech, qui etiam Saram concupiverat: ipsius
enim paranymphus et princeps militiae, qui ibi commemorati
sunt, etiam hic commemorantur, utrum vel
vivere potuerint. Quando enim factus est amicus
Abrahae, nondum natus erat Isaac, sed jam promissus.
Ponamus ante annum quam nasceretur Isaac, illud
fuisse factum: deinde Isaac suscepit filios, cum esset
annorum sexaginta; illi autem juvenes erant quando
vendidit Esau primogenita sua: ponamus etiam ipsos
circa viginti annos fuisse; fiunt anni aetatis Isaac
usque ad illud factum filiorum ejus, circiter octoginta:
adolescentem accipiamus fuisse Abimelech, quando
matrem ipsius concupivit, et Abrahae amicus est factus;
potuit ergo jam esse quasi centenarius, si post
illud factum filiorum suorum perrexit in illam terram
famis necessitate Isaac. Non ergo ex hoc cogit ulla
necessitas, per recapitulationem putare narratam profectionem
Isaac in Gerara. Sed quia ibi diuturno tempore
fuisse Isaac scribitur, et puteos fodisse, et de his
contendisse, et ditatum fuisse pecunia; mirum nisi
recapitulando ista commemorantur, quae ideo fuerant
praetermissa, ut primum de filiis ejus usque ad illum
locum de lenticula narratio perveniret.</p>
        </div3>
<div3>
          <head>LXXVI.</head>
          <p>
 <hi>[Ib. XXVI, 12, 13.]</hi> Ideo quod scriptum est
de Isaac, <hi>Benedixit autem eum Dominus, et exaltatus est
homo, et procedens major fiebat, quoadusque magnus
factus est valde,</hi> secundum terrenam felicitatem dictum
sequentia docent. Exsequitur enim narrator easdem
ejus divitias, quibus magnus factus est; et hinc motus
Abimelech, timuit illum ibi esse, ne potentia ejus sibi
esset infesta. Quanquam ergo aliquid spirituale ista
significent, tamen secundum id quod contigerunt, ideo
praemissum est, <hi>Benedixit eum Dominus,</hi> ut sana fide
intelligamus etiam ista temporalia dona, nec dari posse,
nec sperari debere, etiam cum ab infirmioribus
appetuntur, nisi ab uno Deo: ut qui in minimis fidelis
est, etiam in magnis fidelis sit; et qui in mammona
iniquo fidelis inventus est, etiam verum accipere
mereatur, sicut Dominus in Evangelio loquitur <note>(Luc.
XVI, 10)</note>. Talia etiam de Abraham dicta sunt, quod ei
munere Dei provenerint. Unde non parum aedificat
sanam fidem pie intelligentibus ista narratio, etiamsi
de his rebus allegorica significatio nulla posset exsculpi.</p>
        </div3>
<div3>
          <head>LXXVII.</head>
          <p>
 <hi>[Ib. XXVI, 28.] Fiat exsecratio inter nos et
inter te;</hi> id est, juratio quae maledictis obstringit, quae
accidant ei qui pejeraverit: secundum quam considerandum
<pb n="0569"/>
est quod et servus Abrahae commemoravit,
narrans eis a quibus accepit uxorem domino suo Isaac.</p>
        </div3>
<div3>
          <head>LXXVIII.</head>
          <p>
 <hi>[Ib. XXVI, 32.]</hi> Quid est quod scriptum
est, quod cum venissent pueri Isaac et dixissent, <hi>Fodimus
puteum, et non invenimus aquam;</hi> appellavit
eumdem puteum Isaac juramentum? An quamvis factum
sit, in aliquam significationem sine dubio ducendum
est spiritualem; quoniam nihil habet convenientiae
secundum litteram, ut ideo juramentum
appellaverit puteum, quod ibi aqua non sit inventa?
Quanquam alii interpretes pueros Isaac inventam
potius aquam nuntiasse dixerunt: sed etiam sic quare
juramentum appellatum est, ubi nulla fuerat facta
juratio?</p>
        </div3>
<div3>
          <head>LXXIX.</head>
          <p>
 <hi>[Ib. XXVII, 1-17.]</hi> Quoniam tantus patriarcha
Isaac, antequam moriatur, quaerit a filio suo venationem
et escam, qualem amat, pro magno beneficio,
et promittit benedictionem, nullo modo vacare arbitramur
a significatione prophetica: maxime quoniam
festinat uxor ejus ut illam benedictionem minor
accipiat, quem ipsa diligebat, et caetera in eadem
narratione multum movent ad majora intelligenda vel
requirenda.</p>
        </div3>
<div3>
          <head>LXXX.</head>
          <p>
 <hi>[Ib. XXVII, 33.]</hi> Quod habent latini codices, <hi>Expavit autem Isaac pavore magno valde,</hi> 
 graeci habent, <foreign xml:lang="greek">ἐξέστη δὲ Ἰσαὰκ ἔκστασιν μεγάλην σφόδρα,</foreign>
 ubi tanta
commotio intelligitur, ut quaedam mentis alienatio
sequeretur. Ipsa enim proprie dicitur ecstasis. Et quia
solet in magnarum rerum revelationibus fieri, in hac
intelligendum est factam esse spiritualem admonitionem,
ut confirmaret benedictionem suam filio minori,
cui potius irascendum fuit quod fefellerit patrem. Sic
et de Adam cum prophetatur hoc sacramentum magnum,
quod dicit Apostolus in Christo et in Ecclesia, <hi>Erunt duo in carne una,</hi> 
 dicitur quod ecstasis praecesserit <note>(Gen. II, 21-24, et Ephes. V, 31, 32)</note>.</p>
        </div3>
<div3>
          <head>LXXXI.</head>
          <p>
 <hi>[Ib. XXVII, 42.]</hi> Quomodo annuntiata vel
renuntiata sunt verba Esau Rebeccae, quibus comminatus
est occidere fratrem suum, cum Scriptura dicat
hoc eum in sua cogitatione dixisse; nisi quia hinc nobis
datur intelligere, quod divinitus eis revelabantur
omnia? Unde ad magnum mysterium pertinet, quod
filium suum minorem pro majore voluit benedici.</p>
        </div3>
<div3>
          <head>LXXXII.</head>
          <p>
 <hi>[Ib. 28, 2.]</hi> Quod habent latini codices,
Isaac dicente filio suo, <hi>Vade in Mesopotamiam, in domum
Bathuel patris matris tuae, et sume inde tibi uxorem;</hi> 
graeci codices non habent <hi>Vade,</hi> sed <hi>fuge:</hi> hoc
est, <foreign xml:lang="greek">ἀπόδραθι.</foreign> Unde intelligitur etiam Isaac cognovisse
quod filius ejus Esau de fratre suo in cogitatione sua
dixerit.</p>
        </div3>
<div3>
          <head>LXXXIII.</head>
          <p>
 <hi>[Ib. XXVIII, 16, 17.] Et surrexit Jacob de
somno suo, et dixit, Quia est Dominus in loco hoc, ego
autem nesciebam: et timuit, et dixit, Quam terribilis
locus hic! hoc non est nisi domus Dei; et haec porta
est coeli.</hi> Haec verba ad prophetiam pertinent, quia ibi
futurum erat tabernaculum, quod constituit Dominus
<pb n="0570"/>
in hominibus in primo populo suo. Portam coeli autem
sic intelligere debemus, tanquam inde fiat aditus
credentibus ad capessendum regnum coelorum.</p>
        </div3>
<div3>
          <head>LXXXIV.</head>
          <p>
 <hi>[Ib XXVIII, 18.]</hi> Quod statuit lapidem Jacob,
quem sibi ad caput posuerat, et constituit eum
titulum, et perfudit illum oleo, non aliquid idololatriae
simile fecit; non enim vel tunc vel postea frequentavit
lapidem adorando, vel ei sacrificando: sed
signum fuit in prophetia evidentissima constitutum,
quae pertinet ad unctionem, unde Christi nomen a
chrismate est.</p>
        </div3>
<div3>
          <head>LXXXV.</head>
          <p>
 <hi>[Ib. XXVIII, 19.] Et vocavit Jacob nomen loci
illius Domus Dei, et Ulammaus erat nomen civitati ante.</hi> 
Juxta civitatem dormisse si intelligatur, nulla quaestio
est; si autem in civitate, mirum videtur quomodo potuerit
illum titulum constituere. Quod autem vovit
votum si prosperaretur eundo et redeundo, decimasque
promisit domui Dei futurae in loco illo, prophetia est
domus Dei, ubi et ipse rediens Deo sacrificavit; non
illum lapidem Deum appellans, sed domum Dei, id
est, quia in illo loco futura erat domus Dei.</p>
        </div3>
<div3>
          <head>LXXXVI.</head>
          <p>
 <hi>[Ib. XXIX, 10.]</hi> Quod venit Rachel cum ovibus
patris sui, et dicit Scriptura quod cum vidisset
Jacob Rachel filiam Laban fratris matris suae, accessit
et revolvit lapidem ab ore putei; magis notandum
est, aliquid Scripturam praetermittere quod intelligere
debemus, quam ulla quaestio commovenda. Intelligitur
enim quod illi, cum quibus primo loquebatur
Jacob, interrogati quae esset quae veniebat cum ovibus,
ipsi dixerunt filiam esse Laban, quam utique Jacob
non noverat; sed illius interrogationem responsionemque
illorum, Scriptura praetermittens, intelligi
voluit.</p>
        </div3>
<div3>
          <head>LXXXVII.</head>
          <p>
 <hi>[Ib. XXIX, 11, 12.]</hi> Quod scriptum est, <hi>Osculatus est Jacob Rachel, et exclamans voce sua flevit;
et indicavit ei quia frater est ejus, et quia filius Rebeccae
est.</hi> 
 Consuetudinis quidem fuit, maxime in illa simplicitate
antiquorum, ut propinqui propinquas oscularentur,
et hoc hodie fit in multis locis: sed quaeri potest
quomodo ab incognito illa osculum acceperit, si
postea indicavit Jacob propinquitatem suam. Ergo intelligendum
est, aut illum qui jam audierat quae illa
esset, fidenter in ejus osculum irruisse; aut postea
Scripturam narrasse per recapitulationem quod primo
factum erat, id est, quod indicaverit Jacob quis esset.
Sicut de paradiso postea dicitur, quomodo Deus eum instituerit,
cum jam dictum esset quod plantavit Deus
paradisum, et posuerit illic hominem quem finxerat:
et multa alia per recapitulationem dicta intelliguntur.</p>
        </div3>
<div3>
          <head>LXXXVIII.</head>
          <p>
 <hi>[Ib. XXIX, 20.]</hi> Quod scriptum est, <hi>Et
servivit Jacob pro Rachel annis septem; et erant in conspectu
ejus velut pauci dies, eo quod diligebat illam,</hi> 
quaerendum quomodo dictum sit, cum magis etiam
breve tempus longum esse soleat amantibus. Dictum
est ergo propter laborem servitutis, quem facilem et
levem amor faciebat.</p>
        </div3>
<div3>
          <head>LXXXIX.</head>
          <p>
 <hi>[Ib. XXIX, 27-31.]</hi> Si parum advertatur rei
hujus narratio, putabitur quod posteaquam Liam Jacob
duxit uxorem, deinde servivit alios septem annos
<pb n="0571"/>
pro Rachel, et tunc eam duxit. Verum autem non ita
est, sed Laban ei dixit, <hi>Consumma itaque septimanam istius, et dabo tibi et hanc pro opere quod operaberis
apud me adhuc septem annos alios.</hi> 
 Quod itaque ait, <hi>Consumma septimanam istius,</hi> 
 ad nuptiarum celebrationem
pertinet, quae septem diebus celebrari solent.
Hoc itaque ait, Imple dies nuptiarum septem pertinentes
ad istam quam duxisti, et dabo tibi et hanc pro
eo quod operaberis apud me adhuc septem annos alios.
Deinde sequitur, <hi>Fecit autem Jacob sic, et implevit septimanam
ejus,</hi> id est, septem dies nuptiarum Liae, <hi>et dedit
illi Laban Rachel filiam suam ipsi uxorem. Dedit autem
Laban Rachel filiae suae Ballam ancillam suam ei
ancillam, et intravit ad Rachel. Dilexit autem Rachel
magis quam Liam, et servivit illi septem annos alios.</hi> 
Utique apparet quia posteaquam duxit Rachel, tunc
servivit pro ea septem annos alios. Nimis enim durum
et valde iniquum fuit, ut deceptum adhuc differret
alios annos septem, et tunc eam traderet quam primo
debuit. Septem autem diebus solere nuptias celebrari,
etiam liber Judicum ostendit in Samson, quando fecit
potum septem diebus <note>(Jud. XIV, 10)</note>. Et addidit Scriptura,
quod sic solerent facere juvenes: fecit autem
hoc propter nuptias suas.</p>
        </div3>
<div3>
          <head>XC.</head>
          <p>
 <hi>[Ib. XXX, 3, 9.]</hi> Non facile dignoscitur, quas
concubinas appellet Scriptura, quas uxores; quandoquidem
et Agar dicta est uxor, quae postea dicitur
concubina, et Cethura <note>(Gen. XVI, 3, et XXV, 1, 6)</note>, et
ancillae quas dederunt Rachel et Lia viro suo <note>(Id. XXX,
3, 4, 9)</note>. Nisi forte omnis concubina uxor, non autem
omnis uxor concubina more loquendi Scripturarum
appellatur: id est, ut Sara et Rebecca et Lia et Rachel
concubinae dici non possint; Agar vero et Cethura et
Balla et Zelfa, et uxores et concubinae.</p>
        </div3>
<div3>
          <head>XCI.</head>
          <p>
 <hi>[Ib. XXX, 11.]</hi> Quod latini habent, nato filio Liae de
Zelfa, quod dixerit, <hi>Beata</hi> vel <hi>Felix facta sum,</hi> graeci habent, <foreign xml:lang="greek">εὐτύχη,</foreign>
 quod magis bonam fortunam significat.
Unde videtur occasio non bene intelligentibus dari, tanquam
illi homines fortunam coluerint, aut hoc verbum
divinarum Scripturarum auctoritas in usu receperit. Sed
aut fortuna intelligenda est pro his rebus quae fortuito
videntur accidere, non quia numen aliquod sit, cum
haec ipsa tamen quae fortuita videntur, causis occultis
divinitus dentur; unde etiam verba, quae nemo potest
auferre a consuetudine loquendi, parata sunt, id est,
forte, et fortasse, et forsitan, et fortuito; unde videtur
et in graeca lingua resonare, quod dicunt <foreign xml:lang="greek">τάχα,</foreign> velut
ab eo quod est <foreign xml:lang="greek">τύχη</foreign>: aut certe Lia propterea sic locuta
est, quod adhuc gentilitatis consuetudinem retinebat.
Non enim hoc Jacob dixit, ut ex hoc data huic verbo
putetur auctoritas.</p>
        </div3>
<div3>
          <head>XCII.</head>
          <p>
 <hi>[Ib. XXX, 30.]</hi> Quod Jacob dicit, <hi>Et benedixit
te Dominus in pede meo;</hi> satis advertendus est et notandus
Scripturarum sensus, ne cum ita quisque locutus
<pb n="0572"/>
fuerit, quasi augurari videatur. Multum enim interest
quod adjecit, <hi>Benedixit te Dominus in pede meo:</hi> 
in ingressu enim meo voluit intelligi, gratias hinc
agens Deo</p>
        </div3>
<div3>
          <head>XCIII.</head>
          <p>
 <hi>[Ib. XXX, 37, 42.]</hi> In facto Jacob cum virgas
excorticavit, detrahens viride, ut album varie appareret,
et sic in conceptu fetus pecorum variarentur,
cum matres in alveis aquarum biberent, et visis virgis
illam varietatem conspicerent; multa dicuntur simililiter
fieri in animalium fetibus: sed et mulieri accidisse
traditur, et scriptum reperitur in libris antiquissimi
et pertissimi medici Hippocratis, quod suspicione
adulterii fuerat punienda, cum puerum pulcherrimum
peperisset utrique parenti generique dissimilem,
nisi memoratus medicus solvisset quaestionem, illis
admonitis quaerere ne forte aliqua talis pictura esset
in cubiculo; qua inventa mulier a suspicione liberata
est. Sed ad hanc rem quam fecit Jacob, virgarum ex
diversis arboribus trium copulatio quid contulerit utitatis,
quod attinet ad varias pecudes multiplicandas,
non apparet omnino; nec aliquid ad hoc commodum
interest, utrum ex unius generis ligno varientur virgae,
an plura sint lignorum genera, cum sola quaeratur
lignorum varietas: ac per hoc cogit inquiri prophetiam,
et aliquam figuratam significationem res ista,
quam sine dubio ut propheta fecit Jacob; et ideo nec
fraudis arguendus est. Non enim tale aliquid, nisi revelatione
spirituali, eum fecisse credendum est. Quod
autem ad justitiam pertinebat, sicut alii interpretes
apertius hoc narrant, non ponebat virgas in secundo
conceptu ovium: quod tanto obscurius, quanto brevius
a Septuaginta dictum est, <hi>Quia cum peperissent,
non ponebat;</hi> quod intelligitur cum primum peperissent:
ut jam non solere ponere intelligatur, cum secundo
pariturae essent, ne ipse auferret omnes fetus,
quod iniquum fuit.</p>
        </div3>
<div3>
          <head>XCIV.</head>
          <p>
 <hi>[Ib. XXXI, 30.]</hi> Quod Laban dicit, <hi>Quare
furatus es deos meos?</hi> hinc est illud fortasse, quod et
augurari se dixerat, et ejus filia bonam fortunam nominaverat.
Et notandum est, quod a principio libri
nunc primum invenimus deos gentium: superioribus
quippe Scripturae locis Deum nominabant.</p>
        </div3>
<div3>
          <head>XCV.</head>
          <p>
 <hi>[Ib. XXXI, 41, 7.]</hi> Quid est quod dicit Jacob
socero suo, <hi>Et decepisti mercedem meam decem agnabus?</hi> 
Hoc enim quando et quomodo factum sit, Scriptura
non narrat: sed utique factum est quod iste
commemorat; nam dixit hoc et uxoribus suis, quando
eas vocavit in campum. Conquerens enim de patre
illarum, ait inter caetera, <hi>Et mutavit mercedem meam
decem agnorum.</hi> Intelligitur ergo per singula tempora
partus ovium, cum videret Laban tales fetus esse natos,
quales placuerat ut ad Jacob pertinerent, pactum
fraude mutasse, et dixisse ut futuro fetu alios pecudum
colores haberet in mercede Jacob. Tunc autem
ille virgas varias non supponebat, et non nascebantur
varii, sed unius coloris, quae Jacob ex novo pacto
auferebat. Quod cum vidisset Laban, rursus pactum
fraude mutabat, ut ad Jacob varia pertinerent: tunc
<pb n="0573"/>
iliarum suppositione virgarum varia nascebantur.
Ergo quod ait Jacob uxoribus suis, <hi>Mutavit mercedem
meam decem agnorum,</hi> et postea ipsi Laban, <hi>Decepisti
mercedem meam decem agnabus,</hi> non ita dixit quasi
provenerit socero ejus ipsa fraus; ut enim non ei proveniret,
Deum sibi dixit adversus illum adfuisse:
decem vero agnos vel decem agnas, pro decem temporibus
posuit, quibus oves quas pascebat per sexennium
pepererunt. Bis quippe pariebant in anno: contigerat
autem ut primo anno, quo inter se pacti sunt,
et ad eas pascendas placito hujus mercedis accessit,
semel parerent in fine anni, quia cum accessit, jam
semel pepererant; rursumque sexto anno, id est ultimo,
cum semel peperissent, exorta necessitate profectionis,
prius recederet, quam iterum parerent: ac per
hoc cum primus annus atque ultimus duos ovium
partus sub illo haberent, hoc est, singulos, medii vero
quatuor anni binos, fiunt omnes decem. Nec mirum
quod haec decem tempora nomine agnorum appellavit,
qui eisdem temporibus nascebantur; velut si
quisquam dicat, Per tot vindemias, aut, Per tot messes,
quibus numerus intelligatur annorum: unde ait
quidam, <hi>Post aliquot aristas <note>(Virgil. in Bucol, Eclog. 1,
v. 70)</note>
          </hi>; per aristas videlicet messes, et per messes
annos significans. Pecudum autem illius regionis fecunditas,
sicut Italarum, tanta fertur, ut bis in anno
pariant.</p>
        </div3>
<div3>
          <head>XCVI.</head>
          <p>
 <hi>[Ib. XXXI, 45.] Sumpsit autem Jacob lapidem,
et constituit eum titulum.</hi> Diligenter animadvertendum
est, quomodo istos titulos in rei cujusque testimonio
constituebant; non ut eos pro diis colerent, sed ut eis
aliquid significarent.</p>
        </div3>
<div3>
          <head>XCVII.</head>
          <p>
 <hi>[Ib. XXXI, 47, 48.]</hi> Quod acervum lapidum,
quem inter se constituerant Laban et Jacob, cum aliquanta
diversitate appellaverunt, ut eum vocaret Laban
Acervum testimonii, Jacob Acervum testem;
traditur ab eis qui et syram et hebraeam linguam noverunt,
propter proprietatem suae cujusque linguae
factum. Fieri enim solet, ut alia lingua non dicatur
uno verbo, quod alia dicitur, et vicinitate significationis
quidque appelletur. Nam postea dicitur, <hi>Propter
hoc appellatum est nomen, Acervus testatur.</hi> Hoc
enim medie positum est, quod utrique conveniret, et
ei qui dixerat, <hi>Acervus testimonii,</hi> et ei qui dixerat, <hi>Acervus testis.</hi> </p>
        </div3>
<div3>
          <head>XCVIII.</head>
          <p>
 <hi>[Ib. XXXI, 48, 49.]</hi> Quid est quod loquendo
Laban ad Jacob dicit, <hi>Testatur acervus hic, et testatur
titulus hic. Propter hoc appellatur nomen, Acervus testatur.
Et visio quam dixit, Respiciat Deus inter me et
te?</hi> Nisi forte ordo est, <hi>Et visio quam dixit Deus, Respiciat
inter me et te,</hi> Deus quippe illi dixerat in visione,
ne laederet Jacob.</p>
        </div3>
<div3>
          <head>XCIX.</head>
          <p>
 <hi>[Ib. XXXI, 50.]</hi> Quid est quod dicit in consequentibus
Laban, <hi>Vide, nemo nobiscum est?</hi> nisi forte
nemo extraneorum, aut propter testificationem Dei,
quem ita habere deberent, tanquam nemo cum eis
esset, quem testimonio ejus adjungerent.</p>
        </div3>
<div3>
          <head>C.</head>
          <p>
 <hi>[Ib. XXXI, 53, 42.] Et juravit Jacob per timorem
<pb n="0574"/>
patris sui Isaac. Per timorem</hi> utique quo timebat
Deum, quem timorem etiam superius commendavit.
cum diceret, <hi>Deus patris mei Abrahae, et timor patris
mei Isaac.</hi> </p>
        </div3>
<div3>
          <head>CI.</head>
          <p>
 <hi>[Ib. XXXII, 2.]</hi> Castra Dei quae vidit Jacob in itinere,
nulla dubitatio est quod Angelorum fuerit multitudo:
ea quippe in Scripturis militia coeli nominatur.</p>
        </div3>
<div3>
          <head>CII.</head>
          <p>
 <hi>[Ib. XXXII, 6-12.]</hi> Nuntiato sibi fratre suo Jacob
veniente obviam ei cum quadringentis viris, turbatus
est quidem et mente confusus, quoniam timuit valde;
et ut visum est homini perturbato, divisam multitudinem
suam in duo castra disposuit. Ubi quaeri potest,
quomodo habuerit fidem promissis Dei, quandoquidem
dixit, <hi>Si venerit ad castra prima frater meus, et
exciderit ea, erunt secunda in salutem.</hi> Sed etiam hoc
fieri potuit, ut everteret castra ejus Esau, et tamen
Deus post illam afflictionem adesset, et liberaret eum,
et quae promisit impleret. Et admonendi fuimus hoc
exemplo, ut quamvis credamus in Deum, faciamus
tamen quae facienda sunt ab hominibus in praesidium
salutis, ne praetermittentes ea, Deum tentare videamur.
Denique post haec, quae verba dicat idem Jacob,
considerandum est: <hi>Deus,</hi> inquit, <hi>patris mei Abraham,
et Deus patris mei Isaac, Domine, qui dixisti mihi, Recurre
in terram generationis tuae, et bene tibi faciam, idoneus
es mihi ab omni justitia et ab omni veritate, quae
fecisti puero tuo. In virga enim mea ista transii Jordanem
hunc, nunc autem factus sum in duo castra: erue
me de manu fratris mei, de manu Esau; quia ego timeo
illum, ne cum venerit feriat me et matres super filios.
Tu autem dixisti, Benefaciam tibi, et ponam semen
tuum tanquam arenam maris, quae non dinumerabitur
prae multitudine.</hi> Satis in his verbis et humana infirmitas,
et fides pietatis apparet.</p>
        </div3>
<div3>
          <head>CIII.</head>
          <p>
 <hi>[Ib. XXXII, 20.]</hi> Quod latini codices habent de
Jacob, <hi>Dixit enim, Placabo vultum ejus, in muneribus
praecedentibus eum;</hi> scriptor libri qui narrans ait de
Jacob, <hi>Dixit enim, Placabo vultum ejus,</hi> huc usque
verba Jacob dixisse intelligitur, caetera vero sua intulisse
quod ait, <hi>in muneribus praecedentibus eum:</hi> 
tanquam diceret, In muneribus quae praecedebant
Jacob, placabo vultum fratris mei. Ordo est ergo verborum
Jacob, <hi>Placabo vultum ejus, et post hoc videbo
faciem ejus; forsitan enim suscipiet faciem meam.</hi> Interposita
autem sunt verba scriptoris, <hi>in muneribus
praecedentibus eum.</hi> </p>
        </div3>
<div3>
          <head>CIV.</head>
          <p>
 <hi>[Ib. XXXII, 26.]</hi> Quod ab illo angelo desiderat
Jacob benedici, cui luctando praevaluit, magna est de
Christo prophetia. Nam eo ipso admonet mysticum
aliquid sapere, quia omnis homo a majore vult benedici.
Quomodo ergo ab eo benedici iste voluit, quem
luctando superavit? Praevaluit enim Jacob Christo,
vel potius praevalere visus est, per eos Israelitas a
quibus crucifixus est Christus; et ab eo tamen benedicitur
in eis Israelitis qui crediderunt in Christum,
ex quibus erat qui dicebat, <hi>Nam et ego Israelita sum
ex semine Abraham, de tribu Benjamin <note>(Rom. XI, 1)</note>
          </hi>.
<pb n="0575"/>
Unus ergo atque idem Jacob et claudus et benedictus:
claudus in latitudine femoris, tanquam in multitudine
generis, de quibus dictum est, <hi>Et claudicaverunt
a semitis suis <note>(Psal. XVII, 46)</note>
          </hi>; benedictus autem
in eis de quibus dictum est, <hi>Reliquiae per electionem
gratiae salvae factae sunt <note>(Rom. XI, 5)</note>
          </hi>.</p>
        </div3>
<div3>
          <head>CV.</head>
          <p>
 <hi>[Ib. XXXIII, 10.]</hi> Quid sibi vult quod Jacob ait
fratri suo, <hi>Propter hoc vidi faciem tuam, quemadmodum
cum videt aliquis faciem Dei?</hi> utrum paventis et
perturbati animi verba usque in hanc adulationem
proruperunt? an secundum aliquem intellectum sine
peccato dicta accipi possunt? Fortassis enim quia
dicti sunt et Gentium dii, quae sunt daemonia, non
praejudicetur ex his verbis homini Dei. Non enim dixit,
Quemadmodum si viderem faciem Dei, sed, <hi>Cum
videt aliquis;</hi> ipse autem aliquis, quem significare
possit, incertum est: atque ita fortasse temperata
sunt verba, ut et ipse Esau sibi delatum tantum honorem
grate acciperet, et qui haec etiam aliter intelligere
possunt, eum a quo dicta sunt nullo crimine
impietatis arguerent. Quod etsi benigno animo dicta
haec verba fraterna sunt, quoniam et post bonam susceptionem
metus ipse transierat; potuit sic dici,
quemadmodum et Moyses Pharaonis deus dictus est <note>(Exod. VII, 1)</note>,
secundum quod dicit Apostolus, <hi>Etsi
sunt qui dicuntur dii, sive in coelo, sive in terra, quemadmodum
sunt dii multi, et domini multi <note>(I Cor. VIII, 5)</note>
          </hi>:
maxime quia sine articulo, in graeco dictum est; quo
articulo evidentissime solet veri Dei unius fieri significatio.
Non enim dixit, <foreign xml:lang="greek">πρόσωπον τοῦ Θεοῦ,</foreign> sed dixit, <foreign xml:lang="greek">πρόσωπον θεοῦ</foreign>: 
facile autem hoc intelligunt qua distantia
dicatur, qui Graecorum eloquium audire atque
intelligere solent.</p>
        </div3>
<div3>
          <head>CVI.</head>
          <p>
 <hi>[Ib. XXXIII, 14.]</hi> Quaeritur utrum mendaciter
promiserit Jacob fratri suo, quod sequens pedes suorum,
in itinere propter quos si moraretur, venturus
esset ad eum in Seir: hoc enim, sicut Scriptura
deinde narrat, non fecit, sed eo perrexit itinere quod
dirigebat ad suos. An forte veraci animo promiserat,
sed aliud postea cogitando delegit?</p>
        </div3>
<div3>
          <head>CVII.</head>
          <p>
 <hi>[Ib. XXXIV, 2, 3.]</hi> Quomodo Scriptura dicit
quod <hi>vidit Sichem filius Emmor Evaei</hi>, <hi>princeps terrae,
Dinam filiam Jacob, et accepit eam, et dormivit cum
ea, et humiliavit eam: et intendit animo Dinae filiae Jacob,
et adamavit virginem, et locutus est secundum sensum
virginis ipsi</hi>? Quomodo virgo appellatur, si jam
cum illa dormierat, eamque humiliaverat? Nisi forte
virgo nomen aetatis est secundum hebraeum eloquium:
an potius per recapitulationem postea commemoratur
quod primo factum est? Prius enim potuit intendere
animae ipsius et amare virginem, et loqui secundum
sensum virginis, et deinde cum illa dormire, eamque
humiliare.</p>
        </div3>
<div3>
          <head>CVIII.</head>
          <p>
 <hi>[Ib. XXXIII, 5, et XXXIV, 25.]</hi> Cum paulo ante
<pb n="0576"/>
loquens Jacob cum fratre suo Esau infantes filios suos
esse significet, qui graece dicuntur <foreign xml:lang="greek">παιδὶα,</foreign> quaeri potest
quomodo potuerunt facere tantam stragem direptionemque
civitatis, interfectis quamvis in dolore circumcisionis
constitutis pro sorore sua Dina. Sed intelligendum
est, diu illic habitasse Jacob, donec et
filia ejus virgo fieret, et filii juvenes. Nam ita scriptum
est: <hi>Et venit Jacob in Salem in civitatem Sichimorum,
quae est in terra Chanaan, cum advenit de Mesopotamia
Syriae, et applicuit ad faciem civitatis; et emit
partem agri, in quo statuit illic tabernaculum suum, ab
Emmor patre Sichem centum agnis; et statuit ibi aram,
et invocavit Deum Israel. Exiit autem Dina filia Liae,
quam peperit ipsi Jacob, ut condisceret filias regionis ejus <note>(Gen. XXXIII, 18-20, et XXXIV, 1)</note>
          </hi>,
et caetera. Apparet ergo
his verbis non transeunter, sicut viator solet, illic mansisse
Jacob, sed agrum emisse, tabernaculum constituisse,
aram instruxisse, ac per hoc diutius habitasse:
filiam vero ejus cum ad eam venisset aetatem, ut amicas
habere jam posset, condiscere voluisse filias civium loci;
atque ita factam esse pro illa cruentissimam caedem
et depraedationem, quae jam, ut puto, quaestionem non
habet. Multitudo enim non parva erat cum Jacob, qui
plurimum ditatus fuit; sed filii ejus in hoc facto nominantur,
quia ejusdem facti principes atque auctores
fuerunt.</p>
        </div3>
<div3>
          <head>CIX.</head>
          <p>
 <hi>[Ib. XXXIV, 30.]</hi> Quod ait Jacob, timens bella
finitimorum apud civitatem Salem, quam expugnaverunt
filii ejus, <hi>Ego autem exiguus sum numero, et convenientes
super me occident me;</hi> propter bella plurium,
quae consurgere poterant, se dixit numero exiguum,
non quod minus multos haberet, quam possent sufficere
expugnationi illius civitatis, cum suos in itinere
in bina castra diviserit.</p>
        </div3>
<div3>
          <head>CX.</head>
          <p>
 <hi>[Ib. XXXV, 1.] Dixit autem Deus ad Jacob, Surge,
et ascende in locum Bethel, et habita ibi; et fac ibi aram
Deo, qui apparuit tibi, cum fugeres a facie Esau fratris
tui.</hi> Quid est quod non dixit, Et fac ibi aram mihi, qui
apparui tibi; sed Deus dicit, <hi>Fac ibi aram Deo qui apparuit
tibi?</hi> utrum Filius ibi apparuit, et Deus Pater hoc
dicit? an in aliquo genere locutionis annumerandum?</p>
        </div3>
<div3>
          <head>CXI.</head>
          <p>
 <hi>[Ib. XXXV, 2.]</hi> Quod Jacob ascensurus Bethel,
ubi jussus est aram facere, dicit domui suae et omnibus
qui cum illo erant, <hi>Tollite deos alienos, qui vobiscum
sunt, de medio vestrum,</hi> etc.; deinde dicitur, <hi>Et dederunt
Jacob deos alienos, qui erant in manibus eorum,
et inaures quae erant in auribus eorum:</hi> quaeritur quare
et inaures, quae si ornamenta erant, ad idololatriam
non pertinebant, nisi quia intelligendum est phylacteria
fuisse deorum alienorum. Nam Rebeccam a servo
Abrahae inaures accepisse Scriptura testatur; quod
non fieret, si eis inaures habere ornamenti gratia non
liceret. Ergo illae inaures quae cum idolis datae sunt, ut
dictum est, idolorum phylacteria fuerunt.</p>
        </div3>
<div3>
          <head>CXII.</head>
          <p>
 <hi>[Ib. XXXV, 5.] Et factus est timor Dei in civitatibus
quae circa illos erant, et non sunt consecuti post filios
<pb n="0577"/>
Israel.</hi> Incipiamus animadvertere quemadmodum Deus
operetur in hominum mentibus. A quo enim timor
Dei factus est in illis civitatibus, nisi ab illo qui sua
promissa in Jacob filiisque tuebatur?</p>
        </div3>
<div3>
          <head>CXIII.</head>
          <p>
 <hi>[Ib. XXXV, 6.] Venit autem Jacob in Luza, quae
est in terra Chanaan, quae est Bethel.</hi> Animadvertendum
est tria jam nomina hujus civitatis commemorata;
Ulammaus, quod dictum est eam prius vocatam, cum
illuc prius pergens in Mesopotamiam venisset Jacob <note>(Gen. XXVIII, 19)</note>;
et Bethel, quod nomen ipse imposuit <note>(Id. XXXV, 15)</note>,
et interpretatur Domus Dei; et
Luza, quod modo commemoratum est. Nec mirum
debet videri: multis enim locis hoc accidit, et in civitatibus,
et in fluminibus, et in quibusque terrarum, ut
ex aliis atque aliis causis vel adderentur, vel mutarentur
vocabula, sicut etiam ipsis hominibus.</p>
        </div3>
<div3>
          <head>CXIV.</head>
          <p>
 <hi>[Ib. XXXV, 9, 10.]</hi> Iterum in Luza apparuit
Deus Jacob, et dixit ei: <hi>Nomen tuum jam non vocabitur
Jacob, sed Israel erit nomen tuum.</hi> Hoc ei dicit ecce
iterum Deus in benedictione, quae repetitio confirmat
magnum promissum in hoc nomine. Nam hoc mirum
est, quibus etiam semel dictum est, amplius eos non
vocari quod vocabantur, sed quod eis novum nomen
imponebatur, omnino amplius aliquid non vocatos nisi
quod eis impositum sit: istum autem per totam vitam
suam et deinceps post vitam suam appellatum esse Jacob,
cui non semel Deus dixerat, <hi>Non jam vocaberis
Jacob, sed Israel erit nomen tuum <note>(Id. XXXII, 28)</note>
          </hi>. Nimirum
ergo nomen hoc ad illam recte intelligitur pertinere
promissionem, ubi sic videbitur Deus, quomodo
non est antea Patribus visus. Ibi non erit nomen vetus,
quia nihil remanebit vel in ipso corpore vetustatis,
et Dei visio summum erit praemium.</p>
        </div3>
<div3>
          <head>CXV.</head>
          <p>
 <hi>[Ib. XXXV, 11.]</hi> In promissis Jacob dicitur, <hi>Gentes et congregationes gentium erunt ex te:</hi> 
 quaeritur
utrum gentes secundum carnem, congregationes autem
gentium secundum fidem, an utrumque propter
fidem gentium dictum est, si gentes appellari non possunt
una gens Israel secundum carnem.</p>
        </div3>
<div3>
          <head>CXVI.</head>
          <p>
 <hi>[Ib. XXXV, 13-15.] Ascendit autem Deus ab eo
loco, ubi locutus est cum eo; et statuit Jacob titulum in
loco in quo locutus est cum eo, titulum lapideum; et
libavit super eum libamen, et infudit super eum oleum;
et vocavit Jacob nomen loci, in quo locutus est cum eo
illic Deus, Bethel.</hi> Iterum factum est hoc loco, quod factum
fuerat? an iterum commemoratum est? Sed quodlibet
horum sit, super lapidem libavit Jacob, non lapidi
libavit. Non ergo sicut idololatrae solent aras ante lapides
constituere, et tanquam diis libare lapidibus.</p>
        </div3>
<div3>
          <head>CXVII.</head>
          <p>
 <hi>[Ib. XXXV, 26.]</hi> 1. Quod duodecim filii computantur
Israel, qui nati sunt ei, et dicitur, <hi>Hi sunt
filii Israel, qui nati sunt ei in Mesopotamia,</hi> cum Benjamin
longe postea natus sit, cum jam transiisset Bethel,
et appropinquaret Bethlehem: frustra quidam
conantes istam solvere quaestionem, dixerunt non legendum, <hi>nati sunt,</hi> 
 sicut latini plerique codices habent;
sed, <hi>facti sunt;</hi> graece enim scriptum est <foreign xml:lang="greek">ἐγένοντο</foreign>: ita
<pb n="0578"/>
volentes intelligi etiam Benjamin, quamvis ibi natus
non fuerit, ibi factum tamen; quia jam fuerat in utero
seminatus, ut praegnans inde Rachel exiisse credatur.
Hoc autem modo etiamsi, <hi>nati sunt,</hi> legeretur,
possent dicere, jam in utero natus erat, quia conceptus
erat; sicut de sancta Maria dictum est ad Joseph, <hi>Quod enim in ea natum est, de Spiritu sancto est 
 <note>(Matth.
I, 20)</note>
          </hi>.</p>
        </div3>
<div3>
          <head>2.</head>
          <p>
 Sed aliud est quod impedit hanc solutionem quaestionis
hujus; quia si jam ibi Benjamin conceptus
erat, qui filii Jacob grandes inde exierunt, vix annorum
duodecim esse potuerunt. Viginti namque annos
illic explevit, quorum primis septem sine conjugio
fuit, donec serviendo id adipisceretur. Ut ergo primo
anno, quo duxit uxorem, ei filius nasceretur, duodecim
annorum esse potuit primitivus, cum inde profectus
est. Proinde si jam conceptus fuerat Benjamin,
intra decem menses illa omnis via peracta est, et
quidquid in itinere scriptum est de Jacob. Unde sequitur
ut filii ejus tam parvuli pro sorore sua Dina
tantam stragem fecerint, tot homines trucidaverint,
ita expugnaverint civitatem: in quibus Simeon et Levi,
qui primi gladiis accincti intraverunt ad illos homines
eosque peremerunt, undecim unus, alter autem
decem annorum fuisse reperiatur etiamsi per singulos
annos sine intermissione illa pepererat: quod utique
incredibile est, ab illius aetatis pueris illa omnia fieri
potuisse; quando et ipsa Dina vix adhuc sex annorum
fuit.</p>
        </div3>
<div3>
          <head>3.</head>
          <p>
 Proinde aliter solvenda quaestio est, ut ideo intelligatur
dictum, commemoratis duodecim filiis, <hi>Hi
sunt filii Jacob, qui facti sunt ei in Mesopotamia Syriae,</hi> 
quia inter omnes qui tam multi erant, unus tantum
erat non ibi natus, qui tamen inde habuit nascendi
causam, quod ibi mater ejus patri copulata est. Sed solutio
ista quaestionis aliquo exemplo similis locutionis
firmanda est.</p>
        </div3>
<div3>
          <head>4.</head>
          <p>
 Nulla tamen est facilior solutio quaestionis hujus,
quam ut per synecdochen dictum accipiatur. Ubi enim
pars major est, aut potior, solet ejus nomine etiam
illud comprehendi quod ad ipsum nomen non pertinet.
Sicut ad duodecim Apostolos jam non pertinebat
Judas, qui etiam mortuus fuit cum Dominus resurrexit
a mortuis, et tamen ipsius duodenarii numeri
nomen Apostolus in Epistola sua tenuit, ubi ait, eum
apparuisse illis duodecim <note>(I Cor. XV, 5)</note>. Cum articulo
enim hoc graeci codices habent, ut non possint intelligi
quicumque duodecim; sed illi in eo numero insignes.
Eo modo locutionis puto et illud a Domino dictum, <hi>Nonne ego vos duodecim elegi, et unus ex vobis
<pb n="0579"/>
diabolus est 
 <note>(Joan. VI, 71)</note>
          </hi>? ut non ad electionem
etiam ipse pertinere videatur. Non enim facile invenitur
electorum nomen in malo, nisi quando mali eliguntur
a malis. Quod si putaverimus et illum electum,
ut per ejus traditionem Domini passio compleretur,
id est malitiam ejus ad aliquid electam, bene utente
Deo etiam malis; aliud attendamus ubi ait, <hi>Non de
omnibus vobis dico; ego scio quos elegi <note>(Id. XIII, 18)</note>
          </hi>:
ubi declarat ad electionem non pertinere nisi bonos.
Ac per hoc illud quod dictum est, <hi>Ego vos duodecim
elegi,</hi> per synecdochen dictum est, ut nomine majoris
meliorisque partis, etiam illud complecteretur, quod
ad ipsum nomen non pertinet.</p>
        </div3>
<div3>
          <head>5.</head>
          <p>
 Hic modus est in hoc eodem libro, ubi Emmor pro
filio suo Sichem, ut acciperet Dinam filiam Jacob,
exiit loqui cum eodem Jacob, et venerunt etiam filii
ejus qui absentes erant, et ad omnes dicit Emmor: <hi>Sichem filius meus elegit animo filiam vestram; date
ergo illi eam uxorem 
 <note>(Gen. XXXIV, 6-8)</note>
          </hi>. Quia enim
potior erat patris persona, per synecdochen filiam
vestram dicens, etiam fratres tenuit hoc nomine,
quorum non erat filia. Hinc est et illud, <hi>Curre ad
oves, et accipe inde mihi duos haedos <note>(Id. XXVII, 9)</note>
          </hi>:
simul enim pascebantur oves et haedi; et quia potiores
sunt oves, earum nomine etiam caprimum pecus complexus
est. Sic quia potior erat numerus undecim filiorum
Jacob, qui nati fuerant in Mesopotamia, ipsorum
commemoratione Scriptura complexa est etiam Benjamin,
qui non erat ibi natus, et dictum est, <hi>Hi
sunt filii Jacob, qui facti sunt et in Mesopotamia Syriae.</hi> </p>
        </div3>
<div3>
          <head>CXVIII.</head>
          <p>
 <hi>[Ib. XXXVI, 1.]</hi> Quod post narrationem mortis
Isaac narratur quas uxores Esau acceperit, et quos
creaverit, recapitulatio intelligenda est. Neque enim
post mortem Isaac fieri coepit, cum jam essent Esau
et Jacob centum viginti annorum. Nam eos sexagenarius
suscepit, et vixit omnes annos vitae suae centum
octoginta.</p>
        </div3>
<div3>
          <head>CXIX.</head>
          <p>
 <hi>[Ib. XXXVI, 6, 7.]</hi> Quaestio est, quomodo
Scriptura dicat, post mortem Isaac patris sui Esau abscessisse
de terra Chanaan, et habitasse in monte
Seir; cum veniente de Mesopotamia Jacob fratre ejus,
legatur quod jam illic habitabat. Proinde quid fieri
potuerit ut Scriptura falli vel fallere non credatur, in
promptu est cogitare; quod scilicet Esau posteaquam
in Mesopotamiam frater ejus abscessit, noluit habitare
cum parentibus suis, sive ex illa commotione qua dolebat
se benedictione fraudatum, sive aliqua causa
vel uxorum suarum, quas odiosas videbat esse parentibus,
vel qualibet alia: et coepit habitare in monte
Seir. Deinde post reditum Jacob fratris sui, facta inter
eos concordia, reversus est et ipse ad parentes,
et cum mortuum patrem simul sepelissent, quia eos
in plurimum ditatos terra illa, sicut scriptum est, minime
capiebat, abscessit rursus in Seir, et ibi propagavit
gentem Idumaeorum.</p>
        </div3>
<div3>
          <head>CXX.</head>
          <p>
 <hi>[Ib. XXXVI, 21.]</hi> Quod scriptum est, <hi>Hi principes
Chorraei filii Seir in terra Edom;</hi> secundum tempus
quo vivebat, scriptor commemorat. Cum autem
Seir habitaret qui istos genuit, nondum veniente in
<pb n="0580"/>
illam terram Esau, nondum utique appellabatur terra
Edom. Non enim nomen nisi ab ipso Esau inditum
est terrae, quoniam idem ipse et Esau et Edom vocabatur,
de quo propagati sunt Idumaei, hoc est gens
Edom.</p>
        </div3>
<div3>
          <head>CXXI.</head>
          <p>
 <hi>[Ib. XXXVI, 31, 32.]</hi> Quod scriptum est, <hi>Et
hi reges qui regnaverunt in Edom, antequam regnaret
rex in Israel,</hi> non sic accipiendum est, tanquam omnes
reges nominati sint usque ad ea tempora, quibus coeperunt
reges Israel, quorum primus fuit Saül. Multi
enim fuerunt in Edom usque ad tempora Saül, temporibus
etiam Judicum, quorum tempora fuerunt ante
reges: sed ex his multis eos solos potuit commemorare
Moyses, qui fuerunt antequam ipse moreretur.
Nec mirum est quod numerantibus ab Abraham per
Esau patrem gentis Edom, atque per Raguel filium
Esau, et Zara filium Raguel, et Jobab filium Zara,
cui Jobab successit in regno Balac, qui primus in terra
Edom rex fuisse commemoratur, usque ad ultimum
regem quem potuit nominare Moyses, plures generationes
inveniuntur quam numerantur ab Abraham per
Jacob usque ad Moysen. Nam illic inveniuntur fere
duodecim, hic autem usque ad Moysen ferme septem.
Fieri enim potuit ut ideo ibi plures nominarentur,
quia citius moriendo plures alter alteri successerunt.
Sic etiam contigit ut alium ordinem sequens Matthaeus,
ab Abraham usque ad Joseph quadraginta duas generationes
numeraret <note>(Matth. I, 1-17)</note>: Lucas autem in
ordine alio numerans generationes non per Salomonem,
sicut ille, sed per Nathan, ab Abraham usque
ad Joseph quinquaginta quinque commemoret <note>(Luc.
III, 23-38)</note>. In illo quippe ordine ubi plures numerantur,
citius mortui sunt, quam hic ubi pauciores.
Ne forte autem moveat aliquem, quod inter reges
Edom commemoratur Balac filius Beor, et de similitudine
nominis existimet illum esse Balac, qui restitit
Moysi ducenti populum Israel: sciat illum Balac Moabitam
fuisse, non Idumaeum, eumque fuisse filium
Sephor, non filium Beor; sed fuisse etiam ibi tunc
filium Beor Balaam, non Balac, quem Balaam conduxerat
idem Balac ad maledicendum populum Israel <note>(Num. XXII, 2-6)</note>.</p>
        </div3>
<div3>
          <head>CXXII.</head>
          <p>
 <hi>[Ib. XXXV, 29, et XXXVII, 2.]</hi> Quomodo potuerit
mors Isaac, decem et septem annorum invenire
Joseph ejus nepotem, sicut videtur tanquam ex ordine
Scriptura narrare, quocumque se quisque convertat,
invenire difficile est. Nolo enim dicere, non
posse inveniri, ne forte me fugiat quod alium non
fugit. Si enim post mortem avi sui Isaac, decem et
septem annorum fuit Joseph quando eum fratres in
Aegyptum vendiderunt, procul dubio et pater ejus Jacob
septimo decimo anno filii sui Joseph centum viginti
annorum fuit. Genuit enim eos Isaac, cum esset
annorum sexaginta, sicut scriptum est <note>(Gen. XXV, 26)</note>:
vixit ergo Isaac postea centum viginti, quia centesimo
octogesimo mortuus est; idcirco dimisit filios centum
viginti annos habentes, et Joseph decem et septem.
Joseph autem quoniam triginta annorum fuit, quando
apparuit in conspectu Pharaonis, secuti sunt autem
<pb n="0581"/>
septem anni ubertatis et duo famis, donec ad eum
pater cum fratribus venit; triginta novem profecto
annos agebat Joseph quando Jacob intravit in Aegyptum.
Tunc autem idem Jacob, quod ore suo Pharaoni
dicit, centesimum et trigesimum annum agebat aetatis <note>(Gen. XLVII, 9)</note>;
centum autem et viginti Jacob,
quando erat decem et septem Joseph: quod verum
esse nullo modo potest. Si enim septimo decimo anno
vitae Joseph, Jacob centum viginti ageret, procul dubio
trigesimo et nono anno Joseph, non centum triginta,
sed centum quadraginta et duos annos agere
inveniretur Jacob. Si autem die mortis Isaac, nondum
erat annorum decem et septem Joseph, sed aliquantulo
tempore post mortem avi sui ad septimum decimum
pervenit annum, quo anno Scriptura testante in
Aegyptum est a fratribus venditus, plurium etiam
quam centum quadraginta duum annorum esse debuit
pater ejus, quando est filium in Aegyptum consecutus.
Scriptura quippe posteaquam narravit annum vitae
ultimum Isaac centesimum et octogesimum, et ejus
mortem ac sepulturam <note>(Id. XXXV, 28, 29)</note>, deinde
commemoravit quemadmodum digressus esset Esau a
fratre suo de terra Chanaan in montem Seir, et contexuit
commemorationem regum et principum gentis
ipsius, in qua se constituit, vel quam propagavit
Esau; post haec, narrationem de Joseph sic intulit <note>(Id. XXXVI, 6-43)</note>:
 <hi>Habitabat autem Jacob in terra
Chanaan. Hae autem procreaturae Jacob. Joseph autem
decem et septem annorum erat pascens cum fratribus
oves.</hi> Deinde narratur causa somniorum quemadmodum
odiosus fratribus sit factus, et venditus <note>(Id.
XXXVII, 1-28)</note>. Aut ergo eodem anno septimo decimo,
aut etiam aliquanto major venit in Aegyptum: ac per
hoc utrolibet modo permanet quaestio. Si enim decem
et septem annorum fuit post mortem avi sui, quando
pater ejus centum viginti fuit; profecto anno ejus trigesimo
et nono, quando Jacob venit in Aegyptum,
centum quadraginta duos annos idem Jacob agere debuit:
fuit autem tunc Jacob centum triginta; ac per
hoc si decem et septem annorum Joseph in Aegyptum
est venditus, ante duodecim annos quam moreretur
avus ejus, venditus invenitur. Decem enim et septem
annorum esse non potuit, nisi ante duodecim annos
mortis Isaac, centesimo et octavo anno vitae patris sui
Jacob. His enim cum adjecerimus viginti duos annos
quibus Joseph usque ad adventum patris sui fuit in
Aegypto, fient aetatis anni Joseph triginta novem, et
Jacob centum triginta, et nulla erit quaestio. Sed quoniam
Scriptura post mortem Isaac ista narravit, putatur
Joseph post ejusdem avi sui mortem decem et
septem annorum fuisse. Quapropter intelligamus de
vita Isaac, tanquam multum decrepiti senis, tacuisse
Scripturam, cum jam de Jacob et ejus filiis loqueretur:
vivo tamen Isaac, decem et septem annorum
esse coepit Joseph.</p>
        </div3>
<div3>
          <head>CXXIII.</head>
          <p>
 <hi>[Ib. XXXVII, 10.]</hi> Quod dicit Jacob ad Joseph, <hi>Quod est somnium hoc quod somniasti? Numquid venientes
veniemus ego et mater tua et fratres tui adorare te super
terram?</hi> 
 nisi in aliquo mysterio dictum accipiatur,
<pb n="0582"/>
quomodo intelligitur de matre Joseph, quae jam erat
mortua? Unde non in Aegypto, cum sublimaretur, putandum
est hoc esse completum; quia nec pater eum
adoravit, quando ad eum venit in Aegyptum, nec
mater olim defuncta potuit. In Christi ergo persona
facile intelligi potest etiam de mortuis, secundum illud
quod dicit Apostolus, quia <hi>donavit ei nomen quod
est super omne nomen, ut in nomine Jesu omne genu
flectatur, coelestium, terrestrium, et infernorum <note>(Philipp.
II, 9, 10)</note>
          </hi>.</p>
        </div3>
<div3>
          <head>CXXIV.</head>
          <p>
 <hi>[Ib. XXXVII, 28.]</hi> Quaeritur quare Ismaelitas
Scriptura, quibus a fratribus venditus est Joseph,
etiam Madianitas vocet, cum Ismael sit de Agar filius
Abrahae, Madianitae vero de Cethura? An quia Scriptura
dixerat de Abraham, quod munera dederit filiis
concubinarum suarum, Agar scilicet et Cethurae, et
dimiserit eos ab Isaac filio suo in terram Orientis <note>(Gen. XXV, 6)</note>,
unam gentem fecisse intelligendi sunt?</p>
        </div3>
<div3>
          <head>CXXV.</head>
          <p>
 <hi>[In XXXVII, 35.]</hi> De Jacob scriptum est, cum
lugeret Joseph, <hi>Congregati sunt autem omnes filii ejus
et filiae, et venerunt consolari eum.</hi> Quae filiae praeter
Dinam? An filios et filias dicit connumeratis nepotibus
et neptibus? jam enim majores filii ejus filios
habere potuerunt.</p>
        </div3>
<div3>
          <head>CXXVI.</head>
          <p>
 <hi>[Ib. XXXVII, 35.] Et noluit consolari, dicens,
Quoniam descendam ad filium meum lugens in infernum.</hi> 
Solet esse magna quaestio, quomodo intelligatur infernus;
utrum illuc mali tantum, an etiam boni mortui
descendere soleant. Si ergo tantum mali, quomodo
iste ad filium suum se dicit lugentem velle descendere?
Non enim in poenis inferni eum esse credit. An
perturbati et dolentis verba sunt, mala sua etiam hinc
exaggerantis?</p>
        </div3>
<div3>
          <head>CXXVII.</head>
          <p>
 <hi>[Ib. XXXVII, 36.] Et vendiderunt Joseph in
Aegyptum Petephrae spadoni, praeposito coquorum.</hi> Nolunt
quidam praepositum coquorum interpretari, qui
graece <foreign xml:lang="greek">ἀρχιμάγειρος</foreign> dicitur; sed praepositum militiae,
cui esset potestas occidendi. Nam sic appellatus est
etiam ille quem Nabuchodonosor misit, penes quem
potius invenitur primatus fuisse militiae.</p>
        </div3>
<div3>
          <head>CXXVIII.</head>
          <p>
 <hi>[Ib. XXXVIII, 1-3.] Factum est autem in
tempore illo descendit Judas a fratribus suis ad hominem
quemdam Odollamitam, cui nomen Iras: et vidit
illic Judas filiam hominis Chananaei nomine Savam</hi>, <hi>et
accepit eam, et introivit ad eam, et concepit, et peperit
filium,</hi> et caetera. Quaeritur quando ista fieri potuerunt.
Si enim posteaquam Joseph devenit in Aegyptum,
quomodo intra viginti ferme et duos annos
(nam post tantum temporis colligitur eos venisse ad
eumdem Joseph fratrem suum in Aegyptum cum patre
suo) fieri potuerit ut Judae filii ejus aetatis omnes
possent ducere uxores? Nam Thamar nurum suam,
mortuo primogenito suo, alteri filio dedit: quo etiam
mortuo, exspectavit ut cresceret tertius; et cum crevisset,
nec illi eam dedit, timens ne et ipse moreretur:
unde factum est ut eidem socero suo se illa
<pb n="0583"/>
supponeret. Quomodo ergo haec omnia intra tam
paucos annos fieri potuerint, merito movet, nisi, ut
forte solet, Scriptura per recapitulationem aliquot annos
ante venditum Joseph hoc fieri coepisse intelligi
velit; quoniam sic positum est, ut diceretur, <hi>Factum
est autem in illo tempore:</hi> ubi tamen quaeritur, si
decem et septem annorum erat Joseph quando venditus
est, quot annorum esse Judas potuerit quartus
filius Jacob, quandoquidem ipse primogenitus Ruben
ut plurimum fratrem suum Joseph quinque aut sex
annos potuerit aetate praecedere. Evidenter autem
Scriptura dicit triginta annorum fuisse Joseph, quando
innotuit Pharaoni <note>(Gen. XLI, 46)</note>. Cum ergo ipse anno
septimo decimo aetatis suae venditus fuisse credatur,
tredecim annos peregerat in Aegypto ignotus Pharaoni;
ad hos autem tredecim annos accesserunt
septem anni ubertatis, et facti sunt anni viginti; his
adduntur duo, quia secundo anno famis intravit Jacob
in Aegyptum cum filiis suis, et inveniuntur viginti duo
anni, quibus abfuit Joseph a patre et a fratribus suis:
quo medio tempore, quomodo fieri potuerint de uxore
et filiis et nuru Judae omnia quae narrantur, indagare
difficile est: nisi forte ut credamus (et hoc enim fieri
potuit), mox ut adolescere Judas coepit, eum incidisse
in amorem ejus quam duxit uxorem, nondum vendito
Joseph in Aegyptum.</p>
        </div3>
<div3>
          <head>CXXIX.</head>
          <p>
 <hi>[Ib. XXXVIII, 14.] Et depositis vestimentis
viduitatis suae a se.</hi> Hinc insinuatur et temporibus Patriarcharum
certa et sua fuisse vestimenta viduarum,
non utique talia qualia conjugatarum.</p>
        </div3>
<div3>
          <head>CXXX.</head>
          <p>
 <hi>[Ib. XXXIX, 1.]</hi> Quod iterum dicitur, <hi>Joseph
autem depositus est in Aegyptum, et possedit eum Petephres
spado Pharaonis,</hi> ad ordinem redit Scriptura
unde recesserat, ut illa narraret quae supra digesta sunt.</p>
        </div3>
<div3>
          <head>CXXXI.</head>
          <p>
 <hi>[Ib. XL, 16.]</hi> Quod aliqui codices latini habent, <hi>tria canistra alicae,</hi> 
 cum graeci habeant <foreign xml:lang="greek">χονδριτῶν,</foreign>
quod interpretantur qui usum ejusdem linguae habent,
panes esse cibarios. Sed illud movet, quomodo panem
cibarium potuerit Pharao habere in escis. Dicit enim
in superiore canistro fuisse omnia ex quibus edebat
Pharao, opus pistorum. Sed intelligendum est etiam
ipsum canistrum habuisse panes cibarios, quia dictum
est, tria canistra <foreign xml:lang="greek">χονδριτῶν,</foreign> et desuper fuisse illa ex
omni genere operis pistoris in eodem canistro superiore.</p>
        </div3>
<div3>
          <head>CXXXII.</head>
          <p>
 <hi>[Ib. XLI, 1.]</hi> Quod putabat se stare Pharao
super flumen, quemadmodum servus Abrahae dixit, <hi>Ecce ego sto super fontem aquae 
 <note>(Id. XXIV, 13)</note>
          </hi> (nam et
ibi graecus <foreign xml:lang="greek">ἐπὶ τῆς πηγῆς</foreign> dixit quemadmodum hic <foreign xml:lang="greek">ἐπὶ
τοῦ ποταμοῦ</foreign>): haec locutio si intelligatur in Psalmo ubi
scriptum est, <hi>Qui fundavit terram super aquam <note>(Psal.
XXIII, 2)</note>
          </hi>; non coguntur homines putare sicut navem
natare terram super aquam. Secundum hanc enim
locutionem recte intelligitur quod altior sit terra quam
aqua; altius quippe ab aquis sustollitur, ubi habitent
terrena animalia.</p>
        </div3>
<div3>
          <head>CXXXIII.</head>
          <p>
 <hi>[Ib. XLI, 30.]</hi> Quod scriptum est, <hi>Obliviscentur
<pb n="0584"/>
ubertatis futurae in tota terra Aegypti,</hi> non futurae
illis qui famem patientur, tanquam postea veniat
illis ubertas; sed futura erat tunc quando loquebatur,
tanquam diceret, Ubertatis hujus, quam futuram significarunt
boves bonae et spicae bonae, obliviscentur
homines in ea fame, quam significaverunt boves et
spicae malae.</p>
        </div3>
<div3>
          <head>CXXXIV.</head>
          <p>
 <hi>[Ib. XLI, 38.] Numquid inveniemus hominem
talem, qui habeat Spiritum Dei in se?</hi> Ecce jam,
nisi fallor, tertio insinuatur nobis in hoc libro Spiritus
sanctus, id est, Spiritus Dei. Primo ubi dictum est, <hi>Et Spiritus Dei ferebatur super aquam 
 <note>(Gen. I, 2)</note>
          </hi>: secundo
ubi dicit Deus, <hi>Non permanebit Spiritus meus in
hominibus istis, propter quod carnes sunt <note>(Id. VI, 3)</note>
          </hi>:
et tertio nunc, quod Pharao dicit de Joseph, esse in
illo Spiritum Dei; nondum tamen legimus Spiritum
sanctum.</p>
        </div3>
<div3>
          <head>CXXXV.</head>
          <p>
 <hi>[Ib. XLI, 45.] Et imposuit Pharao nomen
Joseph Psonthomphanech:</hi> hoc nomen interpretari
dicitur, <hi>Occulta revelavit;</hi> ex illo utique quod somnia
regi aperuit: Aegyptia vero lingua Salvatorem mundi
perhibent appellatum isto nomine.</p>
        </div3>
<div3>
          <head>CXXXVI.</head>
          <p>
 <hi>[Ib. XLI, 45.] Et dedit ei Aseneth, filiam
Petephrae sacerdotis Solis civitatis, ipsi uxorem.</hi> Quaeri
solet cujus Petephrae, utrum illius cujus servus fuit,
an alterius: sed credibilius aestimatur alterius. Nam
de illo cur non credatur, multa sunt quae moveant.
Primum, quia Scriptura non commemoravit, cum videatur
hoc non potuisse praeterire, quod ad illius
juvenis non parvam gloriam pertinebat, ut ejus filiam
duceret, cujus famulus fuit. Deinde quomodo spado
filiam habere potuerit? Sed respondetur, Quomodo
uxorem: postea quippe creditur abscissus, vel casu
vulneris, vel propria voluntate. Et quod honor ejus,
non ipse commemoratur qui solet, id est, quod <foreign xml:lang="greek">ἀρχιμάγειρος</foreign>
fuerit, quem principem coquorum latini interpretes
posuerunt, principem autem militiae quidam
intelligi volunt. Sed etiam hic respondetur, duos illum
honores habuisse; et sacerdotium Solis, et militiae
principatum: congruenter autem alibi ille honor ejus
commemoratus est, qui talibus actibus congruebat;
hic vero, posteaquam in Joseph apparuit non parva
divinitas, ipse honor debuit nominari soceri ejus, qui
pertineret ad divinitatem non parvam, secundum opinionem
Aegyptiorum in sacerdotio Solis. Verum in
his omnibus, quia et praepositus fuit custodiarum carceris,
nimis incredibile est huic praepositum officio
sacerdotem. Deinde non simpliciter dictum est, quod
sacerdos Solis esset; sed civitatis Solis, quae vocatur
Heliopolis: abesse autem dicitur amplius quam viginti
millibus a civitate Memphi, ubi Pharaones, id est,
reges maxime commanebant. Quomodo ergo deserto
officio sacerdotii sui potuit strenue regi servire in
militiae principatu? Accedit etiam quod Aegyptii sacerdotes
perhibentur non servisse semper, nisi templo
<pb n="0585"/>
deorum suorum, nec aliud aliquid officii gessisse: sed
si forte tunc aliter fuit, credat quisque quod placet;
non est tamen quaestio cujus exitus clausus sit, sive
unus fuerit Petephres, sive duo: quodlibet enim horum
quisque existimet, non est fidei periculosum, nec
contrarium veritati Scripturarum Dei.</p>
        </div3>
<div3>
          <head>CXXXVII.</head>
          <p>
 <hi>[Ib. XLI, 49.] Et congregavit Joseph triticum,
sicut arenam maris multum valde, quoadusque
non potuit numerari; non enim erat numerus:</hi> pro eo
dictum est, <hi>non enim erat numerus,</hi> quod nomen numeri
omnis usitati excederet illa copia, et quomodo
appellaretur non inveniebatur. Nam unde fieri potest
ut quantumlibet magnae, finitae tamen multitudinis,
numerus non sit? Quamvis hoc potuerit etiam secundum
hyperbolen dici.</p>
        </div3>
<div3>
          <head>CXXXVIII.</head>
          <p>
 <hi>[Ib. XLII, 9.] Et commemoratus est Joseph
somniorum suorum, quae vidit ipse:</hi> adoraverant
enim eum fratres sui. Sed aliquid in illis somniis excelsius
inquirendum est. Non enim potest eo modo de
patre ejus ac matre compleri, quae jam mortua fuerat,
quod de sole et luna cum vidisset, a patre increpante
audierat <note>(Gen. XXXVII, 10)</note>, qui vivebat.</p>
        </div3>
<div3>
          <head>CXXXIX.</head>
          <p>
 <hi>[Ib. XLII, 15, 16.]</hi> Quid est quod Joseph
vir tam sapiens, atque ita non solum hominum inter
quos vivebat testimonio, sed ipsa etiam Scriptura
teste laudatus, ita jurat per salutem Pharaonis, non
exituros de Aegypto fratres suos, nisi frater eorum
junior veniret? An etiam bono et fideli viro vilis
fuerat salus Pharaonis, cui fidem sicut primitus domino
suo servabat in omnibus? quanto enim magis
ipsi, qui eum in tanto honore locaverat, si illi servavit,
qui eum servum emptitium possidebat? Quod si
non curabat Pharaonis salutem, numquid et perjurium
pro cujuslibet hominis salute vitare non debuit? An
non est perjurium? Tenuit enim unum eorum donec
veniret Benjamin, et verum factum est quod dixerat: <hi>Non exibitis hinc, nisi venerit frater vester.</hi> 
 Ad omnes
enim non potuit pertinere quod dictum est; nam
quomodo et ille venturus esset, nisi ad eum adducendum
aliqui rediissent? Sed quod sequitur magis urget
quaestionem, ubi iterum juravit dicens, <hi>Mittite ex vobis
unum, et adducite fratrem vestrum; vos autem ducemini</hi>, <hi>quoadusque manifesta sint verba vestra, si vera dicitis
an non: sin autem, per salutem Pharaonis, exploratores
estis;</hi> 
 id est, si non vera dicitis, exploratores
estis. Huic sententiae interposuit jurationem, quia si
vera non dixissent, exploratores essent, id est, exploratorum
poena digni essent; quos tamen vera dicere
sciebat. Neque enim perjurus est quisque, si ei quem
castissimum novit, dicat, Si hoc adulterium de quo argueris
commisisti, damnat te Deus, et his verbis adhibeat
jurationem; verum omnino jurat: ibi est enim
conditio qua dixit, Si fecisti, quem tamen non fecisse
certum habet. Sed ait aliquis, Verum est quia si fecit
adulterium, damnat illum Deus: hoc autem quomodo
<pb n="0586"/>
verum est, Si non verum dicitis, exploratores estis,
cum etiamsi mentiantur, non sint exploratores? Sed
hoc est quod dixi, ita dictum esse, <hi>exploratores estis,</hi> 
tanquam si dictum esset, exploratorum poena digni
estis, hoc est exploratores deputabimini merito mendacii
vestri. <hi>Estis</hi> autem potuisse dici, pro habebimini
et deputabimini, innumerae similes locutiones docent.
Unde est illa Eliae, <hi>Quicumque exaudierit in igne,
ipse erit Deus <note>(III Reg. XVIII, 24)</note>
          </hi>. Non enim tunc erit,
sed tunc habebitur.</p>
        </div3>
<div3>
          <head>CXL.</head>
          <p>
 <hi>[Ib. XLII, 23.]</hi> Quid est quod cum inter se
poenitentes filii Israel loquerentur de fratre suo Joseph,
quod cum illo male egerint, et hoc eis divino
judicio redderetur, quod se periclitari videbant, adjungit
Scriptura et dicit, <hi>Ipsi ignorabant quia audiebat
Joseph: interpres enim inter illos erat.</hi> Hoc scilicet intelligendum
est, ideo eos putasse quia ille non audiret,
quod videbant interpretem qui inter illos erat, nihil
ei dicere eorum quae loquebantur; nec ob aliud
adhibitum putabant interpretem, nisi quod eorum
linguam ille nesciret; nec cura erat interpretis ea dicere
illi, a quo positus fuerat, quae non ad illum, sed
inter se loquebantur.</p>
        </div3>
<div3>
          <head>CXLI.</head>
          <p>
 <hi>[Ib. XLII, 24.] Et iterum accessit ad eos, et dixit
illis:</hi> nec adjungit quid illis dixerit. Unde intelligitur
haec eadem dixisse quae dixerat.</p>
        </div3>
<div3>
          <head>CXLII.</head>
          <p>
 <hi>[Ib. XLII, 38.] Et deducetis senectam meam
cum tristitia ad infernum.</hi> Utrum ideo ad infernum,
quia cum tristitia? an etiamsi abesset tristitia, tanquam
ad infernum moriendo descensurus haec loquitur?
De inferno enim magna quaestio est, et quid inde
Scriptura sentiat, locis omnibus, ubi forte hoc commemoratum
fuerit, observandum est.</p>
        </div3>
<div3>
          <head>CXLIII.</head>
          <p>
 <hi>[Ib. XLIII, 28.]</hi> Quod a praeposito domus
audiunt, <hi>Deus vester et Deus patrum vestrorum dedit
vobis thesauros in saccis vestris; argentum autem vestrum
probatum habeo,</hi> mendacium videtur, sed aliquid significare
credendum est. Argentum enim quod et datur,
et non minuitur, quia et probatum appellatum
est, nimirum illud intelligitur de quo alibi legimus, <hi>Eloquia Domini eloquia casta, argentum igne examinatum,
probatum terrae, purgatum septuplum 
 <note>(Psal. XI, 7)</note>
          </hi>,
id est perfecte.</p>
        </div3>
<div3>
          <head>CXLIV.</head>
          <p>
 <hi>[Ib. XLIII, 34.] Biberunt autem, et inebriati
sunt cum eo.</hi> Solent hinc ebriosi adhibere testimonii
patrocinium; non propter illos filios Israel, sed propter
Joseph, qui valde sapiens commendatur: sed hoc
verbum et pro satietate solere poni in Scripturis, qui
diligenter adverterit, multis in locis inveniet. Unde
est illud, <hi>Visitasti terram et inebriasti eam, multiplicasti
ditare eam <note>(Psal. LXIV, 10)</note>
          </hi>: eo quod in laude benedictionis
hoc positum est, et donum Dei commemoratur,
apparet hac ebrietate saturitatem significari. Nam
ita inebriari ut inebriantur ebriosi, nec ipsi terrae
utile est, quoniam majore quam satietati sufficit, humore
corrumpitur; sicut vita ebriosorum, qui non
satietate se replent, sed mergunt diluvio.</p>
        </div3>
<div3>
          <head>CXLV.</head>
          <p>
 <hi>[Ib. XLIV, 15.]</hi> Quod ait fratribus suis Joseph,

<pb n="0587"/> <hi>Nesciebatis quia augurio auguratur homo qualis ego;</hi> 
de hoc augurio etiam mandavit eis dicendum per
hominem suum; quid sibi velit, quaeri solet; an quia
non serio, sed joco dictum est, ut exitus docuit, non
est habendum mendacium? Mendacia enim a mendacibus
serio aguntur, non joco: cum autem quae non
sunt, tanquam joco dicuntur, non deputantur mendacia.
Sed magis movet quid sibi velit ista actio Joseph,
qua fratres suos, donec eis aperiret quis esset,
toties ludificavit, et tanta exspectatione suspendit:
quod licet tanto sit suavius cum legitur, quanto illis
fit inopinatius cum quibus agitur, tamen sapientiae
illius gravitate, nisi magnum aliquid isto quasi ludo
significaretur, nec ab illo fieret, nec ea Scriptura
contineretur, in qua est tanta, sanctitatis auctoritas et
prophetandorum tanta intentio futurorum; quam modo
exsequi exponendo non suscepimus, sed admonere
tantum voluimus, quid hic oporteat inquiri. Nam
nec illud vacare arbitror, quod non ait, auguror ego,
sed <hi>auguratur homo qualis ego.</hi> Quod si locutionis genus
est, in Scripturae corpore simile aliquid reperiendum
est.</p>
        </div3>
<div3>
          <head>CXLVI.</head>
          <p>
 <hi>[Ib. XLIV.]</hi> Non negligenter considerandum
puto, tantam miseriam in hac perturbatione fratrum
suorum quomodo Joseph quamdiu voluit tenuit, et
quanta voluit mora produxit: non eos utique faciens
calamitosos, quando tantae etiam ipsorum futurae laetitiae
exitum cogitabat; et totum hoc quod agebat, ut
eorum gaudium differretur, ad hoc agebat, ut eadem
dilatione cumularetur: tanquam non essent condignae
passiones eorum in toto illo tempore quo turbabantur,
ad futuram gloriam exsultationis, quae in eis fuerat
revelanda, fratre cognito, quem a se perditum esse
arbitrabantur.</p>
        </div3>
<div3>
          <head>CXLVII.</head>
          <p>
 <hi>[Ib. XLIV, 19.]</hi> Multa in narratione Judae
aliter dicta sunt, quam cum illis egerat Joseph, quamvis
apud cum loqueretur, ut omnino de illa insimulatione
quod exploratores essent, nihil diceretur. Quod
utrum consulto tacitum sit, an et id fecerit perturbationis
oblivio, non apparet. Nam et illud quod dixerunt,
se ab ipso Joseph interrogatos de patre et fratre
suo, se autem illa interroganti indicasse, mirum si vel
ad sententiam potest ista pervenire narratio, ut eam
constet esse veracem. Quanquam etsi aliqua falsa in
ea sunt, falli potius per oblivionem potuit, quam audere
mentiri; apud eum praesertim, cui non sicut nescienti,
sed etiam illa quae noverat eum scire, ad flectendam
ejus misericordiam narrationi suae inserebat.</p>
        </div3>
<div3>
          <head>CXLVIII.</head>
          <p>
 <hi>[Ib. XLV, 7.]</hi> Quid est quod dicit Joseph, <hi>Misit enim me Deus ante vos, remanere vestrum reliquias
super terram, et enutrire vestrum reliquiarium magnum</hi> 
?
Hoc enim non usquequaque consonat, ut reliquias
vel reliquiarium accipiamus Jacob et filios ejus,
<pb n="0588"/>
cum omnes sint incolumes. An forte illud significat
alto secretoque mysterio, quod ait Apostolus, <hi>Reliquiae
per electionem gratiae salvae factae sunt <note>(Rom. XI,
5)</note>
          </hi>; quia propheta praedixerat, <hi>Etsi fuerit numerus
filiorum Israel sicut arena maris, reliquiae salvae fient <note>(Isai. X, 22)</note>
          </hi>.
Ad hoc enim occisus est Christus a Judaeis,
et traditus Gentibus tanquam Joseph Aegyptiis
a fratribus, ut et reliquiae Israel salvae fierent. Unde
dicit Apostolus, <hi>Nam et ego Israelita sum:</hi> et, <hi>Ut plenitudo
gentium intraret, et sic omnis Israel salvus fieret <note>(Rom. XI, 1 et 25)</note>
          </hi>;
id est, ex reliquiis Israel secundum
carnem, et plenitudine gentium quae in fide Christi
secundum spiritum sunt Israel. Aut si et genti illi
Israeliticae restat fidei plenitudo, ex qua erant reliquiae,
in quibus reliquiis tunc et Apostoli salvi facti
sunt, hoc significatur ea plenitudine liberationis Israel,
qua per Moysen ex Aegypto liberati sunt.</p>
        </div3>
<div3>
          <head>CXLIX.</head>
          <p>
 <hi>[Ib. XLVI, 6, 7.] Intrarunt in Aegyptum
Jacob et omne semen ejus, filii et filii filiorum ejus,
filiae et filiae filiarum ejus cum eo.</hi> Quaerendum quomodo
dicat <hi>filias et filias filiarum ejus cum eo,</hi> cum filiam
unam legatur habuisse. Superius autem filias ejus dixeramus
accipi posse neptes ejus, sicut filii Israel
omnes dicuntur etiam universus populus ab illo propagatus.
Sed nunc cum dicit, <hi>filias filiarum,</hi> propter
unam Dinam, pluralis numerus pro singulari positus
est, sicut etiam pro plurali singularis solet: nisi nurus
ejus quisque asserat filias ejus potuisse appellari.</p>
        </div3>
<div3>
          <head>CL.</head>
          <p>
 <hi>[In XLVI, 15.]</hi> Quod dicit Scriptura tot animas
peperisse Liam, vel tot aut tot animas exiisse de femoribus
Jacob; videndum est quid hinc respondeatur
eis qui hoc testimonio confirmare nituntur, a parentibus
simul animas cum corporibus propagari. Animas
enim dictas pro hominibus, a parte totum significante
locutione, nullus ambigit. Sed quomodo ipsam partem,
ex qua totum commemoratum est, hoc est animam,
cujus nomine totus homo significatus est, alienemus
ab eo quod dictum est, <hi>exierunt de femoribus
ejus,</hi> ut carnes tantum ex illo natas, quamvis solae animae
nominentur, accipiamus; quaerendi sunt locutionum
modi secundum Scripturas.</p>
        </div3>
<div3>
          <head>CLI.</head>
          <p>
 <hi>[Ib. XLVI, 15.] Hi filii Liae, quos peperit ipsi
Jacob in Mesopotamia Syriae, et Dinam filiam ejus,
omnes animae filii et filiae ejus triginta tres.</hi> Numquid
istae omnes triginta tres animae ex Lia in Mesopotamia
Syriae natae sunt? Sex utique filii et una filia, ex quibus
nepotes commemorati sunt. Si ergo de uno Benjamin
quaestio nata fuerat, quando numeratis duodecim
filiis Jacob et nominatim commemoratis dictum
est, <hi>Hi filii Jacob qui facti sunt ei in Mesopotamia Syriae <note>(Supra, quaest. 117])</note>
          </hi>:
quanto major nunc quaestio
est, quomodo triginta tres animae ex Lia in Mesopotamia
Syriae natae sunt; nisi quia illa locutio confirmatur,
tanquam ibi omnes orti sunt, quorum parentes
ibi orti sunt? Deinde et illud jam non dubium est, in
<pb n="0589"/>
una filia filias nominari, plurali numero pro singulari
posito.</p>
        </div3>
<div3>
          <head>CLII.</head>
          <p>
 <hi>[Ib. XLVI, 26, 27.]</hi> Quod legitur sexaginta
sex animas intrasse cum Jacob in Aegyptum, exceptis
videlicet filiis Joseph, et deinde illis annumeratis
infertur, <hi>Septuaginta quinque animae erant, cum quibus
Jacob intravit in Aegyptum;</hi> sic accipiendum est, qui
erant in domo Jacob, quando intravit in Aegyptum.
Nam utique quos ibi invenit, non cum eis intravit.
Sed quoniam diligentius discussa veritate reperiuntur
duo nati jam fuisse cum intravit, Ephraem et Manasses,
quod non solum hoc loco hebraei codices habere
dicuntur, verum etiam ipsa secundum Septuaginta
interpretatio in Exodo declarat; nec Septuaginta interpretes
mihi in hoc videntur errasse, qui propter
aliquam mysticam significationem quadam velut prophetica
libertate hunc numerum complere voluerunt,
si adhuc vivente Jacob illi ex duobus filiis Manasse
et Ephraem propagati sunt, quos eidem numero domus
Jacob aggregandos judicaverunt. Sed quia invenitur
Jacob decem et septem annos vixisse in Aegypto <note>(Gen. XLVII, 28)</note>,
quomodo potuerunt filii Joseph illo
vivo etiam nepotes habere, non invenitur. Ingressus
est enim Aegyptum Jacob secundo anno famis <note>(Id.
XLV, 6)</note>; nati sunt autem filii Joseph in annis abundantiae <note>(Id. XLI, 50)</note>:
quibuslibet annis ubertatis nati
existimentur, a primo anno ubertatis usque ad secundum
annum famis, quo ingressus est Jacob in
Aegyptum, novem anni sunt; huc additis decem et
septem quibus ibi vixit Jacob, viginti sex anni reperiuntur.
Quomodo ergo minus quam viginti et sex
annorum juvenes etiam nepotes habere potuerunt?
Sed neque ulla hebraica veritate ista solvitur quaestio.
Quemadmodum enim impleri potuit, ut tot nepotes
susciperet Jacob antequam intraret in Aegyptum, etiam
de Benjamin qui illa aetate venit ad fratrem? Non solum
autem Scriptura eum filios habuisse commemorat,
sed et nepotes et pronepotem, qui omnes annumerantur
sexaginta sex hominibus, cum quibus Jacob in
Aegyptum, etiam secundum hebraicam veritatem perhibetur
intrasse. Videndum est etiam, quid sibi velit,
quod cum Joseph et filii ejus non amplius quam octo
commemorentur, Benjamin vero et ejus filii simul
undecim reperiantur, non decem et novem omnes sicut
sunt octo et undecim, sed decem et octo referantur
in summam: et postea Joseph cum filiis suis, non
animae octo, sed novem fuisse dicantur, cum octo inveniantur <note>(Id. XLVI, 21, 22, 27)</note>.
Haec omnia, quae
indissolubilia videntur, magnam continent sine dubitatione
rationem; sed nescio utrum possint cuncta
ad litteram convenire, praecipue in numeris, quos in
Scripturis esse sacratissimos et mysteriorum plenissimos,
ex quibusdam quos inde nosse potuimus, dignissime
credimus.</p>
        </div3>
<div3>
          <head>CLIII.</head>
          <p>
 <hi>[Ib. XLVI, 32.]</hi> Commendatur in Patriurchis,
quod pecorum nutritores erant a pueritia sua et a parentibus
suis. Et merito, nam haec est sine ulla dubitatione
justa servitus et justa dominatio, cum pecora
homini serviunt, et homo pecoribus dominatur. Sic
<pb n="0590"/>
enim dictum est, cum crearetur: <hi>Faciamus hominem
ad imaginem et similitudinem nostram, et habeat potestatem
piscium maris et volatilium coeli, et omnium pecorum
quae sunt super terram <note>(Gen. I, 26)</note>
          </hi>. Ubi insinuatur
rationem debere dominari irrationabili vitae. Servum
autem hominem homini, vel iniquitas vel adversitas
fecit: iniquitas quidem, sicut dictum est, <hi>Maledictus
Chanaan, erit servus fratribus suis <note>(Id. IX, 25)</note>
          </hi>;
adversitas vero, sicut accidit ipsi Joseph, ut venditus
a fratribus servus alienigenae fieret <note>(Id. XXXVII, 28,
36)</note>. Itaque primos servos, quibus hoc nomen in latina
lingua inditum est, bella fecerunt. Qui enim homo
ab homine superatus jure belli posset occidi, quia servatus
est, servus est appellatus: inde et mancipia,
quia manu capta sunt. Est etiam ordo naturalis in hominibus,
ut serviant feminae viris, et filii parentibus;
quia et illic haec justitia est ut infirmior ratio serviat
fortiori. Haec igitur in dominationibus et servitutibus
clara justitia est, ut qui excellunt ratione, excellant
dominatione: quod cum in hoc saeculo per iniquitatem
hominum perturbatur, vel per naturarum carnalium
diversitatem, ferunt justi temporalem perversitatem,
in fine habituri ordinatissimam et sempiternam
felicitatem.</p>
        </div3>
<div3>
          <head>CLIV.</head>
          <p>
 <hi>[Ib. XLVI, 34.] Abominatio est enim Aegyptiis
omnis pastor ovium.</hi> Merito Aegyptiis, in quibus
figura est praesentis saeculi, in quo abundat iniquitas,
abominatio est omnis pastor pecorum: abominatio
est enim iniquo vir justus.</p>
        </div3>
<div3>
          <head>CLV.</head>
          <p>
 <hi>[Ib. XLVII, 5, 6.] Venerunt autem in Aegyptum
ad Joseph Jacob et filii ejus: et audivit Pharao rex
Aegypti, et ait Pharao ad Joseph dicens, Pater tuus et
fratres tui venerunt ad te: ecce terra Aegypti ante te est,
in terra optima colloca patrem tuum et fratres tuos.</hi> Haec
repetitio non praetermissae rei, ad quam saepe obscure
per recapitulationem reditur, sed omnino aperta
est. Jam enim dixerat Scriptura quomodo venerint ad
Pharaonem fratres Joseph, et quid eis dixerit, vel ab
eis audierit <note>(Id. XLV, 16-20)</note>; sed hoc nunc velut
ab initio repetivit, ut inde contexeret narrationem ab
his verbis, quae soli Joseph Pharao dixit: quorum
omnium in codicibus graecis, qui a diligentioribus conscripti
sunt, quaedam obeliscos habent, et significant
ea quae in hebraeo non inveniuntur, et in Septuaginta
inveniuntur; quaedam asteriscos, quibus ea significantur
quae habent hebraei, nec habent Septuaginta.</p>
        </div3>
<div3>
          <head>CLVI.</head>
          <p>
 <hi>[Ib. XLVII, 9.]</hi> Quid est quod dixit Jacob
Pharaoni, <hi>Dies annorum vitae meae, quos incolo?</hi> Sic
enim habent graeci, quod latini habent, <hi>ago,</hi> vel <hi>habeo,</hi> 
vel si quid aliud. Utrum ergo ideo dixit, <hi>quos
incolo,</hi> quia in terra natus est, quam nondum populus
divina promissione haereditatis acceperat; et ibi vitam
ducens, utique in aliena terra erat, non solum quando
peregrinabatur, sicut in Mesopotamia, verum etiam
quando ibi erat ubi natus est? An potius secundum id
accipiendum est, quod ait Apostolus, <hi>Quamdiu sumus
in corpore, peregrinamur a Domino <note>(II Cor. V, 6)</note>
          </hi>?
<pb n="0591"/>
Secundum hoc et illud in Psalmo dictum intelligitur, <hi>Inquilinus ego sum in terra, et peregrinus sicut omnes
patres mei 
 <note>(Psal. XXXVIII, 13)</note>
          </hi>. Nam iterum dicit de
ipsis diebus vitae suae, <hi>Non pervenerunt in dies annorum
vitae patrum meorum, quos dies incoluerunt.</hi> Non
enim hic aliud voluit intelligi, quam id quod latini
codices habent, <hi>vixerunt;</hi> ac per hoc significavit hanc
vitam incolatum esse super terram, id est peregrinationis
habitationem. Sed credo sanctis hoc convenire,
quibus aliam patriam aeternam Dominus pollicetur.
Unde videndum est quemadmodum dictum est de impiis, <hi>Incolent et abscondent, ipsi calcaneum meum
observabunt 
 <note>(Psal. LV, 7)</note>
          </hi>. De his enim convenientius
accipitur, qui ut abscondant incolunt; id est, ut insidientur
filiis, non manent in domo in aeternum.</p>
        </div3>
<div3>
          <head>CLVII.</head>
          <p>
 <hi>[Ib. XLVII, 11.] Et dedit eis possessionem in
terra optima, in terra Ramessem, sicut praecepit Pharao.</hi> 
Quaerendum est utrum terra Ramessem ipsa sit
Gessen. Ipsam enim petierant, et ipsam eis Pharao
dari praeceperat.</p>
        </div3>
<div3>
          <head>CLVIII.</head>
          <p>
 <hi>[Ib. XLVII, 12.] Et metiebatur triticum patri
suo Joseph;</hi> et tamen eum pater nec quando vidit
adoravit, nec quando ab illo triticum accipiebat:
quomodo ergo somnium Joseph modo impletum putabimus <note>(Gen. XXXVII, 9)</note>,
et non potius majoris rei
continere prophetiam?</p>
        </div3>
<div3>
          <head>CLIX.</head>
          <p>
 <hi>[Ib. XLVII, 14.] Et intulit Joseph omnem pecuniam
in domum Pharaonis.</hi> Pertinuit ad Scripturam in
hac etiam re commendare fidem famuli Dei.</p>
        </div3>
<div3>
          <head>CLX.</head>
          <p>
 <hi>[Ib. XLVII, 16, 4.] Dixit autem illis Joseph,
Adducite pecora vestra, et dabo vobis panes pro pecoribus
vestris, si defecit argentum.</hi> Quaeri potest, cum Joseph
frumenta collegerit unde homines viverent, pecora
unde vivebant, cum tanta fames invalesceret: maxime
quia fratres Joseph Pharaoni dixerant, <hi>Non sunt enim
pascua pecoribus puerorum tuorum; invaluit enim fames
in terra Chanaan;</hi> et propter hanc etiam inopiam
pascuorum se venisse commemoraverant. Proinde si
ea fame pascua defecerant in terra Chanaan, cur in
Aegypto non defecerant, eadem tunc fame ubique
invalescente? An sicut perhibetur ab eis qui loca
sciunt, in multis Aegypti paludibus poterant pascua
non deesse, etiam cum fames esset frumentorum, quae
solent Nili fluminis inundatione provenire? Magis
enim dicuntur paludes illae feracia pascua gignere,
quando aqua Nili minus excrescit.</p>
        </div3>
<div3>
          <head>CLXI.</head>
          <p>
 <hi>[Ib. XLVII, 29.]</hi> Moriturus Jacob filio suo
Joseph dicit: <hi>Si inveni gratiam in conspectu tuo, subjice
manum tuam sub femore meo, et facies in me misericordiam
et veritatem.</hi> Ea filium juratione constringit,
qua servum constrinxit Abraham <note>(Gen. XXIV, 2)</note>; ille
mandans unde uxor ducatur filio suo, iste sepulturam
commendans corporis sui. In utraque tamen causa
nominata sunt duo illa, quae magni habenda atque
pendenda sunt in Scripturis omnibus, quacumque dispersim
<pb n="0592"/>
leguntur, misericordia et justitia, vel misericordia
et judicium, vel misericordia et veritas,
quandoquidem in quodam loco scriptum est, <hi>Universae
viae Domini misericordia et veritas <note>(Psal. XXIV, 10)</note>
          </hi>.
Ita haec duo multum commendata multum consideranda
sunt. Servus autem Abrahae dixerat, <hi>Si facitis
in dominum meum misericordiam et justitiam <note>(Gen. XXIV,
49)</note>
          </hi>; sicut et iste filio suo dicit, <hi>Ut facias in me misericordiam
et veritatem.</hi> Quid sibi autem velit a tanto
viro tam sollicita corporis commendatio, ut non in
Aegypto sepeliatur, sed in terra Chanaan juxta patres
suos, mirum videtur, et quasi absurdum, nec conveniens
tantae excellentiae mentis propheticae, si hoc ex
hominum consuetudine metiamur. Si autem in his
omnibus sacramenta quaerantur, majoris admirationis
gaudium ipsi qui invenerit orietur. Cadaveribus quippe
mortuorum peccata significari in Lege, non dubium
est, cum jubentur homines post eorum contrectationem,
sive qualemcumque contactum, tanquam ab
immunditia purificari. Et hinc illa sententia ducta est, <hi>Qui baptizatur a mortuo, et iterum tangit illum, quid
proficit lavatio ejus? Sic et qui jejunat super peccata
sua, et iterum ambulans haec eadem facit 
 <note>(Eccli. XXXIV,
30, 31)</note>
          </hi>. Sepultura ergo mortuorum remissionem
significat peccatorum, eo pertinens quod dictum est, <hi>Beati quorum remissae sunt iniquitates, et quorum tecta
sunt peccata 
 <note>(Psal. XXXI, 1)</note>
          </hi>. Ubi ergo sepelienda erant
hoc significantia cadavera Patriarcharum, nisi in ea
terra ubi ille crucifixus est, cujus sanguine facta est
remissio peccatorum? Mortibus enim Patriarcharum
peccata hominum figurata sunt. Dicitur autem ab eo
loco, quod Abrahamium vocatur, ubi sunt ista corpora,
abesse locum ubi crucifixus est Dominus fere
triginta millibus, ut etiam ipse numerus eum significare
intelligatur, qui in baptismo apparuit fere triginta
annorum: et si quid aliud de re tanta, vel hoc modo
vel sublimius intelligi potest, dum tamen non frustra
arbitremur tales ac tantos homines Dei tantam gessisse
curam pro sepeliendis corporibus suis; cum sit atque
esse debeat fidelium ista securitas, quod ubicumque
corpora eorum sepeliantur vel insepulta etiam per
inimicorum rabiem relinquantur, aut pro eorum libidine
dilacerata absumantur, non ideo vel minus integram,
vel minus gloriosam eorum resurrectionem futuram.</p>
        </div3>
<div3>
          <head>CLXII.</head>
          <p>
 <hi>[Ib. XLVII, 31.]</hi> Quod habent latini codices, <hi>Et adoravit super caput virgae ejus;</hi> 
 nonnulli codices
emendatius habent, <hi>Adoravit super caput virgae suae,</hi> 
vel <hi>in capite virgae suae,</hi> sive <hi>in cacumine</hi>, vel <hi>super
cacumen.</hi> Fallit eos enim verbum graecum, quod eisdem
litteris scribitur, sive <hi>ejus,</hi> sive <hi>suae:</hi> sed accentus
dispares sunt, et ab eis qui ista noverunt, in codicibus
non contemnuntur; valent enim ad magnam
discretionem. Quamvis et unam plus litteram habere
posset, si esset <hi>suae,</hi> ut non esset <foreign xml:lang="greek">αὐτοῦ,</foreign> sed <foreign xml:lang="greek">ἑαυτοῦ.</foreign> Ac
per hoc merito quaeritur quid sit quod dictum est.
Nam facile intelligeretur senem, qui virgam ferebat
eo more, quo illa aetas baculum solet, ut se inclinavit
ad Deum adorandum, id utique fecisse super cacumen
<pb n="0593"/>
virgae suae, quam sic ferebat, ut super eam caput inclinando
adoraret Deum. Quid est ergo, <hi>Adoravit super
cacumen virgae ejus,</hi> id est filii sui Joseph? An forte
tulerat ab eo virgam, quando ei jurabat idem filius, et
dum eam tenet, post verba jurantis, nondum illa
reddita mox adoravit Deum? Non enim pudebat eum
ferre tantisper insigne potestatis filii sui, ubi figura
magnae rei futurae praesignabatur: quamvis in hebraeo
facillima hujus quaestionis absolutio esse dicatur, ubi
scriptum perhibent, <hi>Et adoravit Israel ad caput lecti,</hi> 
in quo utique senex jacebat, et sic positum habebat,
ut in eo sine labore, quando vellet, oraret; nec ideo
tamen quod Septuaginta interpretati sunt, nullum vel
levem sensum habere putandum est.</p>
        </div3>
<div3>
          <head>CLXIII.</head>
          <p>
 <hi>[Ib. XLVIII, 4.]</hi> Etiam hic commemorans
Jacob promissiones Dei erga se factas, dicit sibi dictum, <hi>Faciam te in congregationes gentium:</hi> 
 quibus
verbis magis fidelium vocationem significat, quam
carnalis generis propagationem.</p>
        </div3>
<div3>
          <head>CLXIV.</head>
          <p>
 <hi>[Ib. XLVIII, 5, 6.]</hi> Quod scriptum est, dicente
Jacob de Ephraem et Manasse, <hi>Nunc ergo filii tui duo,
qui facti sunt tibi in terra Aegypti priusquam ad te venirem
in Aegyptum, mei sunt, Ephraem et Manasse,
tanquam Ruben et Simeon erunt mihi (natos autem si
genueris postea, tibi erunt); in nomine fratrum suorum
appellabuntur in sortibus eorum:</hi> fallit legentes aliquando,
ut existiment ita dictum, tanquam si alios genuisset
Joseph, istorum nominibus eos Jacob appellari praeciperet;
quod non ita est. Verborum quippe ordo
contexitur, <hi>Nunc ergo filii tui duo, qui facti sunt tibi
in terra Aegypti priusquam ad te venirem in Aegyptum,
mei sunt Ephraem, et Manasse, tanquam Ruben et Simeon
erunt mihi; in nomine fratrum suorum appellabuntur
in sortibus eorum;</hi> hoc est, simul haereditatem
capient cum fratribus suis, ut simul vocentur filii
Israel. Duae quippe ipsae tribus adjunctae sunt, ut
excepta tribu Levi, quae sacerdotalis fuit, duodecim
essent quae terram dividerent, et decimas praeberent.
Illud autem interpositum est, quod de aliis filiis Joseph
si nascerentur dixit.</p>
        </div3>
<div3>
          <head>CLXV.</head>
          <p>
 <hi>[Ib. XLVIII, 7.]</hi> Quod Jacob filio suo Joseph
tanquam nescienti voluit indicare, ubi et quando sepelierit
matrem ejus, cum et ipse simul fuerit cum
fratribus suis; sed etsi erat tam parvus aetate, ut illud
vel curare vel animo retinere non posset, quae res
compulit modo dici? nisi forte ad rem pertinuit commemorare
ibi sepultam matrem Joseph, ubi Christus
fuerat nasciturus.</p>
        </div3>
<div3>
          <head>CLXVI.</head>
          <p>
 <hi>[Ib. XLVIII, 14, 19.]</hi> Quod ita benedicit nepotes
suos Israel, ut dexteram manum minori imponat,
majori autem sinistram, et hoc filio suo Joseph
volenti corrigere quasi errantem atque nescientem, ita
respondet, <hi>Scio, fili, scio, et hic erit in populum, et hic
exaltabitur; sed frater ejus junior major illo erit, et semen
ejus erit in multitudinem gentium:</hi> hactenus de
Christo accipiendum est, quatenus etiam de ipso Jacob
et fratre ejus dictum est, <hi>Quia major serviet minori <note>(Gen. XXV, 23)</note>
          </hi>.
Secundum hoc enim significavit aliquid
prophetice hoc faciendo Israel, quod populus posterior
<pb n="0594"/>
per Christum futurus generatione spirituali, superaturus
erat populum priorem de carnali patrum generatione
gloriantem.</p>
        </div3>
<div3>
          <head>CLXVII.</head>
          <p>
 <hi>[Ib. XLVIII, 22.]</hi> Quod dicit Jacob Sichimam
se praecipuam dare filio suo Joseph, et addit quod
eam possederit in gladio suo et arcu, quaeri potest
quemadmodum valeat ad litteram convenire. Emit
enim centum agnis possessionem illam <note>(Gen. XXXIII, 19)</note>,
non cepit jure victoriae bellicae. An quia Salem civitatem
Sichimorum filii ejus expugnaverunt <note>(Id. XXXIV,
25)</note>, et jure belli potuit ejus fieri, ut justum bellum
cum eis gestum videatur, qui tantam priores injuriam
fecerunt in ejus filia contaminanda? Cur non ergo illis
illam terram dedit, qui hoc perpetraverunt, hoc est,
majoribus filiis suis? Deinde si modo ex illa victoria
glorians, dat eam terram filio suo Joseph, cur ei displicuerunt
tunc filii qui hoc commiserunt? Cur denique
etiam nunc, cum eos benediceret, exprobrando
id commemoravit in factis eorum <note>(Id. XLIX, 5)</note>? Procul
dubio ergo aliquod hic latet propheticum sacramentum:
quia et Joseph quadam praecipua significatione
Christum praefiguravit, et ei datur illa terra, ubi
disperdiderat obruendo deos alienos Jacob; ut Christus
intelligatur possessurus gentes diis patrum suorum
renuntiantes, et credentes in eum.</p>
        </div3>
<div3>
          <head>CLXVIII.</head>
          <p>
 <hi>[Ib. XLIX, 32.]</hi> Videndum quomodo dicant
Scripturae, quod assidue dicunt de mortuis, <hi>Et appositus
est ad patres suos:</hi> vel, <hi>Appositus est ad populum
suum.</hi> Ecce enim de Jacob dicitur, jam quidem mortuo,
sed nondum sepulto; et ad quem populum apponatur,
non in promptu est videre. Ex illo enim populus
prior nascitur, qui dictus est populus Israel: qui
vero eum praecesserunt, tam pauci justi nominantur,
ut eos populum appellare cunctemur. Nam si dictum
esset, Appositus est ad patres suos, nulla quaestio fieret.
An forte populus est, non solum hominum sanctorum,
verum et Angelorum, populus civitatis illius,
unde dicitur ad Hebraeos, <hi>Sed accessistis ad montem
Sion, et ad civitatem Dei Jerusalem, et ad millia Angelorum
exsultantium <note>(Heb. XII, 22)</note>
          </hi>? Huic populo apponuntur
qui hanc vitam placentes Deo finiunt. Tunc
enim dicuntur apponi, quando nulla jam remanet sollicitudo
tentationum, et periculum peccatorum. Quod
intuens ait Scriptura: <hi>Ante mortem ne laudes hominem
quemquam <note>(Eccli. XI, 30)</note>
          </hi>.</p>
        </div3>
<div3>
          <head>CLXIX.</head>
          <p>
 <hi>[Ib. L, 3.]</hi> Quadraginta dies sepulturae, quos
commemorat Scriptura, forte significant aliquid poenitentiae,
qua peccata sepeliuntur. Non enim frustra
etiam quadraginta dies jejuniorum sunt constituti, quibus
Moyses <note>(Exod. XXXIV, 28)</note> et Elias <note>(III Reg. XIX, 8)</note>,
et ipse Dominus jejunavit <note>(Matth. IV, 2)</note>: et Ecclesia
praecipuam observationem jejuniorum Quadragesimam
vocat. Unde et in hebraeo de Ninivitis apud Jonam
prophetam scriptum perhibent, <hi>Quadraginta dies et
Ninive evertetur <note>(Jonae III, 4)</note>
          </hi>: ut per tot dies, accommodatos
videlicet humiliationi poenitentium, intelligantur
<pb n="0595"/>
in jejuniis sua deflevisse peccata, et impetrasse
misericordiam Dei. Nec tamen putandum est istum
numerum luctui poenitentium tantummodo convenire:
alioquin non quadraginta dies fecisset Dominus cum
discipulis suis post resurrectionem, intrans cum eis
et exiens, manducans et bibens; qui dies utique magnae
laetitiae fuerunt. Nec Septuaginta interpretes,
quos legere consuevit Ecclesia, errasse credendi sunt,
ut non dicerent, <hi>Quadraginta dies,</hi> sed, <hi>Triduum et Ninive
evertetur.</hi> Majore quippe auctoritate praediti quam
interpretum officium est, prophetico spiritu, quo etiam
ore uno in suis interpretationibus, quod magnum miraculum
fuit, consonuisse firmantur, <hi>Triduum</hi> posuerunt,
quamvis non ignorarent quod dies quadraginta
in hebraeis codicibus legerentur; ut in Domini Jesu
Christi clarificatione intelligerentur dissolvi abolerique
peccata; de quo dictum est, <hi>Qui traditus est propter
delicta nostra, et resurrexit propter justificationem
nostram <note>(Rom. IV, 25)</note>
          </hi>. Clarificatio autem Domini in
resurrectione et in coelum ascensione cognoscitur.
Unde et his numero, quamvis unum et eumdem, Spiritum
sanctum dedit: primo, posteaquam resurrexit <note>(Joan. XX, 22)</note>;
iterum, posteaquam ascendit in coelum <note>(Act. II, 2-4)</note>.
Et quoniam post triduum resurrexit,
post quadraginta autem dies ascendit; unum horum,
quod posterius factum est, per numerum dierum codices
hebraei significant: alterum autem de triduo,
quod ad eamdem etiam rem pertineret, Septuaginta
commemorare, non interpretationis servitute, sed prophetiae
auctoritate voluerunt. Non ergo dicamus unum
horum falsum esse, et pro aliis interpretibus adversus
alios litigemus, cum et illi qui ex hebraeo interpretantur;
probent nobis hoc scriptum esse quod interpretantur;
et Septuaginta interpretum auctoritas, quae
tanto etiam divinitus facto miraculo commendatur,
tanta in Ecclesiis vetustate firmetur.</p>
        </div3>
<div3>
          <head>CLXX.</head>
          <p>
 <hi>[Ib. L, 5.]</hi> Quod mandavit Joseph ad potentes
Aegypti, ut dicerent Pharaoni nomine ejus, <hi>Pater
meus adjuravit me, dicens, In monumento quod ego fodi
mihi in terra Chanaan, ibi me sepelies,</hi> quaeri potest
quomodo verum sit; cum haec verba patris ejus, quando
de sua sepultura mandavit, non legantur. Sed ad
sententiam verba referre debemus, sicut in aliis
supra similiter iteratis verbis vel narrationibus admonuimus.
Voluntati enim enuntiandae, et in notitiam
perferendae, oportet verba servire. Fodisse autem sibi
Jacob sepulcrum, nusquam superius in Scripturis legitur.
Sed nisi fieret, cum in eisdem terris esset, modo
non diceretur.</p>
        </div3>
<div3>
          <head>CLXXI.</head>
          <p>
 <hi>[Ib. L, 10.]</hi> Quid sibi vult quod cum pergerent
ad sepeliendum Jacob, Scriptura dicit, <hi>Et advenerunt
ad aream Atad, quae est trans Jordanem?</hi> Praetergressi
sunt enim locum in quo erat mortuus sepeliendus,
millia (sicut perhibent qui noverunt) plusquam
quinquaginta: tantum quippe spatii est, plus minus,
ab eo loco ubi sepulti sunt Patriarchae, in quibus et
Jacob, usque ad hunc locum, quo eos advenisse narratur.
Nam post factum ibi luctum et planctum magnum
redierunt ad locum quem praeterierant, rursus
<pb n="0596"/>
Jordane transjecto. Nisi forte quis dicat, aliquorum
hostium vitandorum causa per eremum eos venisse
cum corpore, qua etiam populus Israel ductus est per
Moysen ab Aegypto liberatus. Illo quippe itinere et
plurimum circuitur, et per Jordanem venitur ad Abrahamium,
ubi sunt corpora Patriarcharum, id est, ad
terram Chanaan. Sed quoquo modo factum sit, ut
trans illa loca ad orientem versus tantum iretur, et
inde ad ea per Jordanem veniretur, significationis
causa factum esse credendum est, quod per Jordanem
venturus erat ad eas terras postea Israel in filiis suis.</p>
        </div3>
<div3>
          <head>CLXXII.</head>
          <p>
 <hi>[Ib. L, 10, 3.] Et fecit luctum patri suo septem
dies.</hi> Nescio utrum inveniatur alicui sanctorum
in Scripturis celebratum esse luctum novem dies, quod
apud Latinos Novemdial appellant. Unde mihi videntur
ab hac consuetudine prohibendi, si qui Christianorum
istum in mortuis suis numerum servant, qui magis est
in Gentilium consuetudine. Septimus vero dies auctoritatem
in Scripturis habet: unde alio loco scriptum
est, <hi>Luctus mortui septem dierum; fatui autem omnes
dies vitae ejus <note>(Eccli. XXII, 13)</note>
          </hi>. Septenarius autem numerus
propter sabbati sacramentum praecipue quietis
indicium est; unde merito mortuis tanquam requiescentibus
exhibetur. Quem tamen numerum in luctu
Jacob decuplaverunt Aegyptii, qui eum septuaginta
diebus luxerunt.
</p>
          <p>CLXXIII <hi>[Ib. L, 22.] Et vixit Joseph annos centum
decem, et vidit Joseph Ephraem filios usque ad tertiam
generationem, et filii Machir filii Manasse nati sunt super
femora Joseph.</hi> Cum hos filios filiorum, vel nepotes
filiorum dicat Scriptura Joseph vivendo vidisse,
quomodo eos jungit illis septuaginta quinque hominibus,
cum quibus Jacob Aegyptum dicit intrasse <note>(Gen. XLVI, 27)</note>:
quandoquidem Joseph senescendo
pervenit ut eos natos videret; Jacob autem cum ingressus
est in Aegyptum, juvenis erat Joseph, et eum
pater moriens quinquagesimum et sextum fere aetatis
annum agentem reliquit? Unde constat certi mysterii
causa illum numerum, id est, septuagenarium
et quinarium Scripturam commendare voluisse. Si
autem quisquam exigit, quomodo etiam secundum
historiae fidem verum sit, Jacob cum septuaginta
quinque animabus in Aegyptum intrasse; non illo
uno die quo venit, ejus ingressum oportet intelligi:
sed quia in filiis suis plerumque appellatur Jacob,
hoc est in posteris suis, et per Joseph eum constat
in Aegyptum intrasse; introitus ejus accipiendus est
quamdiu vixit Joseph, per quem factum est ut intraret.
Toto quippe illo tempore nasci et vivere potuerunt
omnes qui commemorantur, ut septuaginta
quinque animae compleantur usque ad nepotes Benjamin.
Sicut enim dicit, <hi>Hi filii Liae, quos peperit ipsi
Jacob in Mesopotamia Syriae (Ibid, 15)</hi>, loquens
etiam de iis qui non erant nati; quia illic parentes
eorum ex quibus nati sunt, pepererat, ibi eos perhibens
natos, quoniam causa qua nascerentur ibi nata
<pb n="0597"/>
est, id est parentes eorum, quos ibi Lia peperit: ita
quoniam causam intrandi in Aegyptum Jacob in Joseph
habuit, totum tempus quo in Aegypto vixit Joseph,
<pb n="0598"/>
ingressio erat Jacob in Aegyptum per suam
progeniem, quae illo vivo propagabatur, per quem
factum est ut ingrederetur.</p>
</div3>
      </div1>

<div1>
        <head> <hi>LIBER SECUNDUS.</hi> Quaestiones in Exodum, et in fine descriptio Tabernaculi.</head>

<pb n="0597"/>
<p>
          <pb n="0597"/>QUAEST. I. <hi>[EXOD. cap. I, V\ V\. 19, 20.]</hi> De obstetricum
mendacio, quo fefellerunt Pharaonem, ne occiderent
masculos Israelitas quando nascebantur, dicentes non
ita parere mulieres Hebraeas sicut pariebant Aegyptiae;
quaeri solet utrum talia mendacia approbata sint auctoritate
divina, quandoquidem scriptum est Deum
bene fecisse obstetricibus: sed utrum pro misericordia
ignoscebat mendacio; an et ipsum mendacium dignum
praemio judicabat, incertum est. Aliud enim
faciebant obstetrices vivificando infantes parvulos,
aliud Pharaoni mentiendo: nam in illis vivificandis
opus misericordiae fuit; mendacio vero illo pro se
utebantur, ne noceret illis Pharao, quod potuit non
ad laudem, sed ad veniam pertinere. Neque hinc auctoritatem
ad mentiendum esse propositam mihi videtur
eis de quibus dictum est, <hi>Et non est inventum
in ore eorum mendacium <note>(Apoc. XIV, 5.)</note>
          </hi> Quorumdam
enim vita longe inferior a professione sanctorum, si
habeat ista mendaciorum peccata, provectu ipso et
indole feruntur, praesertim si beneficia divina nondum
norunt exspectare coelestia, sed circa terrena occupantur.
Qui autem ita vivunt, ut eorum conversatio,
sicut dicit Apostolus, in coelis sit <note>(Philipp. III, 20)</note>,
non eos existimo linguae suae modum, quantum ad
veritatem promendam attinet falsitatemque vitandam,
exemplo illo obstetricum debere formare. Sed diligentius
de hac quaestione disserendum est, propter
alia exempla quae in Scripturis reperiuntur.</p>
<div3>
          <head>II.</head>
          <p>
 <hi>[Ib. II, 12.]</hi> De facto Moysi, cum occidit Aegyptium
ad defendendos fratres suos, satis disputavimus
in illo opere quod de vita Patriarcharum adversus
Faustum scripsimus: utrum indoles in eo laudabilis
fuerit, qua hoc peccatum admiserit, sicut solet uber
terrae, etiam ante utilia semina, quadam herbarum
quamvis inutilium feracitate laudari; an omnino ipsum
factum justificandum sit <note>(Contra Faustum lib. 22, cc. 60,
sqq.)</note>. Quod ideo non videtur, quia nullam adhuc legitimam
potestatem gerebat, nec acceptam divinitus,
nec humana societate ordinatam. Tamen, sicut Stephanus
dicit in Actibus Apostolorum, putabat intelligere
fratres suos, quod per eum Deus daret illis salutem <note>(Act. VII, 25)</note>:
ut per hoc testimonium videatur
Moyses jam divinitus admonitus (quod Scriptura eo
loco tacet) hoc audere potuisse.</p>
        </div3>
<div3>
          <head>III.</head>
          <p>
 <hi>[Ib. III, 4.] Clamavit illum Dominus de rubo.</hi> 
Dominus in angelo? an Dominus, angelus ille qui dictus
est, <hi>Magni consilii angelus <note>(Isai. IX, 6)</note>
          </hi>, et intelligitur
Christus? Supra enim dixit, <hi>Apparuit illi angelus
Domini in flamma ignis de rubo.</hi> 
<pb n="0598"/>
</p>
        </div3>
<div3>
          <head>IV. </head>
          <p>
 <hi>[Ib. III, 8.] Educere illos de terra illa in terram
bonam et multam, in terram fluentem lac et mel:</hi> utrum
terram fluentem lac et mel spiritualiter accipere debemus;
quia secundum proprietatem non hoc erat
illa quae data est populo Israel? an locutionis est, qua
id ad laudem ubertatis et suavitatis referatur?</p>
        </div3>
<div3>
          <head>V.</head>
          <p>
 <hi>[Ib. III, 9.] Et nunc ecce clamor filiorum Israel venit
ad me:</hi> non sicut clamor Sodomorum <note>(Gen. XVIII,
20)</note>, quo iniquitas sine timore et sine verecundia significatur.</p>
        </div3>
<div3>
          <head>VI.</head>
          <p>
 <hi>[Ib. III, 22.]</hi> Quod mandavit Dominus Hebraeis
per Moysen, ut acciperent ab Aegyptiis vasa aurea et
argentea et vestem, atque addidit, <hi>Et praedabimini
eos:</hi> mandati hujus non potest injustum esse judicium.
Mandatum enim Dei est, de quo non judicandum,
sed ei obtemperandum fuit. Ille enim novit quam
juste mandaverit: ad servum autem pertinet obedienter
facere quod mandavit.</p>
        </div3>
<div3>
          <head>VII.</head>
          <p>
 <hi>[Ib. IV, 10.]</hi> Quod ait Moyses ad Dominum, <hi>Precor, Domine, non sum eloquens ante hesternum, neque
ante nudiustertianum diem, neque ex quo coepisti loqui
famulo tuo,</hi> 
 intelligitur, credere posse se fieri Dei
voluntante subito eloquentem, cum dicit, <hi>neque ex quo
coepisti loqui famulo tuo;</hi> tanquam ostendens fieri potuisse
ut ante hesternum et nudiustertianum diem qui
eloquens non fuisset, repente fieret, ex quo cum illo
Dominus loqui coepit.</p>
        </div3>
<div3>
          <head>VIII.</head>
          <p>
 <hi>[Ib. IV, 11.] Quis fecit mutum et audientem, videntem
et caecum: nonne ego Dominus Deus?</hi> Sunt qui
Deo calumnientur, vel Scripturae potius Veteris Testamenti,
quia dixerit Deus quod ipse fecerit caecum
et mutum. Quid ergo dicunt de Domino Christo aperte
in Evangelio dicente, <hi>Ego veni ut qui non vident, videant;
et qui vident, caeci fiant <note>(Joan. IX, 39)</note>
          </hi>? Quis autem
nisi insipiens crediderit aliquid homini secundum
vitia corporalia posse accidere, quod Deus nolit? Sed
eum juste totum velle nemo ambigit.</p>
        </div3>
<div3>
          <head>IX.</head>
          <p>
 <hi>[Ib. IV, 12.]</hi> Quod Dominus dicit ad Moysen, <hi>Sed nunc vade, et ego aperiam os tuum, et instruam te
quae locuturus es;</hi> 
 satis hic apparet non tantum instructionem
oris, sed ipsam etiam apertionem ad Dei
voluntatem et gratiam pertinere. Non enim ait, Tu
aperi os tuum, et ego instruam te; sed utrumque ipse
promisit, <hi>Aperiam, et instruam.</hi> Alibi autem dicit in
Psalmo, <hi>Dilata os tuum, et adimplebo illud <note>(Psal. LXXX,
11)</note>
          </hi>. Ubi significat in homine voluntatem accipiendi
quod Deus donat volenti: ut ad voluntatis exordium
pertineat, <hi>Dilata os tuum;</hi> ad Dei autem gratiam, <hi>Et adimplebo illud.</hi> 
 Hic vero, <hi>Et aperiam os tuum, et
instruam te.</hi> </p>
        </div3>
<div3>
          <head>X.</head>
          <p>
 <hi>[Ib. IV, 14-16.] Et iratus iracundia Dominus dixit</hi> 
<pb n="0599"/>
Quemadmodum possit intelligi irascens Deus, quia
non sicut homo per irrationabilem perturbationem,
per omnia tenendum est, ubi tale aliquid Scriptura
dicit, ne de hoc eadem saepe dicenda sint. Sed merito
quaeritur cur hic iratus de fratre Moysi dixerit, quod
ipse illi loqueretur ad populum: videtur enim tanquam
diffidenti non dedisse plenissimam facultatem,
quam daturus erat; et per duos agi voluisse, quod et
per unum posset, si credidisset. Verumtamen eadem
verba omnia diligentius considerata, non significant
iratum Dominum pro vindicta dedisse Aaron. Sic
enim dicit, <hi>Nonne ecce Aaron frater tuus Levites? scio
quia loquens loquetur ipse</hi>. Quibus verbis ostenditur
Deus increpasse potius eum, qui timeret ire quod
ipse esset minus idoneus, cum haberet fratrem per
quem posset ad populum loqui quod vellet; quoniam
erat ipse gracilis vocis, et linguae tardioris: quanquam
de Deo totum sperare deberet. Deinde eadem ipsa
quae paulo ante promiserat, et posteaquam iratus est,
dicit. Dixerat enim, <hi>Aperiam os tuum, et instruam te;</hi> 
nunc autem dicit, <hi>Aperiam os tuum et os ejus, et instruam
vos quae faciatis:</hi> sed quoniam addidit, <hi>Et loquetur
ipse tibi ad populum,</hi> videtur oris apertio praestita,
propter quod dicit Moyses linguae se tardioris.
De vocis autem gracilitate nihil ei praestare Dominus
voluit, sed propter hoc adjutorium fratris adjunxit,
qui posset ea uti voce, quae populo docendo sufficeret.
Quod ergo ait, <hi>Et dabis verba mea in os ejus,</hi> 
ostendit quod ea loquenda esset daturus: nam si tantummodo
audienda, sicut populo, in aures diceret.
Deinde quod paulo post ait, <hi>Et loquetur ipse tibi ad
populum, et ipse erit tuum os,</hi> et hic subauditur, ad
populum. Et cum dicit, <hi>Tibi loquetur ad populum;</hi> satis
indicat in Moyse principatum, in Aaron ministerium.
Deinde quod ait, <hi>Tu autem illi eris quae ad Deum</hi>,
magnum hic fortassis perscrutandum est sacramentum,
cujus figuram gerat, veluti medius Moyses inter Deum
et Aaron, et medius Aaron inter Moysen et populum.</p>
        </div3>
<div3>
          <head>XI.</head>
          <p>
 <hi>[Ib. IV, 24-25.]</hi> In eo quod scriptum est, <hi>Et
factum est, in via ad refectionem obviavit ei angelus, et
quaerebat eum occidere: et assumpto Sepphora calculo,
circumcidit praeputium filii sui; et procidit ad pedes
ejus, et dixit, Stetit sanguis circumcisionis infantis mei.
Et recessit ab eo; propter quod dixit, Desiit sanguis circumcisionis;</hi> 
primum quaeritur, quem volebat angelus
occidere, utrum Moysen, quia dictum est, <hi>occurrit ei
angelus, et quaerebat eum occidere.</hi> Nam cui putabitur
occurrisse, nisi illi qui universo suorum comitatui
praefuit, et a quo caeteri ducebantur? An puerum quaerebat
occidere, cui mater circumcidendo subvenit;
ut ob hoc intelligatur occidere voluisse infantem, quia
non erat circumcisus, atque ita sancire praeceptum
circumcisionis, severitate vindictae? Quod si ita est,
incertum est prius de quo dixerit, <hi>quaerebat eum occidere;</hi> 
quia ignoratur quem, nisi ex consequentibus
<pb n="0600"/>
reperiatur: mira sane locutione et inusitata, ut prius
diceret, <hi>occurrit ei, et quaerebat eum occidere,</hi> de quo
nihil antea dixerat. Sed talis est in Psalmo: <hi>Fundamenta
ejus in montibus sanctis; diligit Dominus portas
Sion <note>(Psal. LXXXVI, 1, 2)</note>
          </hi>. Inde enim Psalmus incipit,
nec aliquid de illo vel de illa dixerat, cujus fundamenta
intelligi voluit, dicens, <hi>Fundamenta ejus in montibus
sanctis.</hi> Sed quia sequitur, <hi>diligit Dominus portas
Sion;</hi> ergo fundamenta vel Domini vel Sion, et ad
faciliorem sensum magis Sion, ut fundamenta civitatis
accipiantur. Sed quia in hoc pronomine, quod est, <hi>ejus,</hi> 
 genus ambiguum est (omnis enim generis est
hoc pronomen, id est et masculini, et feminini, et
neutri), in graeco autem in feminino genere dicitur <foreign xml:lang="greek">αὐτῆς,</foreign>
 masculino et neutro <foreign xml:lang="greek">αὐτοῦ,</foreign> et habet codex graecus, <foreign xml:lang="greek">αὐτοῦ</foreign>
; cogit intelligere non fundamenta Sion,
sed fundamenta Domini, id est, quae constituit Dominus,
de quo dictum est, <hi>Aedificans Jerusalem Dominus <note>(Psal. CXLVI, 2)</note>
          </hi>.
Nec Sion tamen, nec Dominum
antea nominaverat, cum diceret, <hi>Fundamenta ejus in
montibus sanctis:</hi> sic et hic nondum nominato infante
dictum est, <hi>occurrit ei, et quaerebat eum occidere;</hi> ut
de quo dixerit, in consequentibus agnoscamus. Quanquam
etsi de Moyse accipere quisquam voluerit, non
est magnopere resistendum. Illud potius quod sequitur,
si fieri potest, intelligatur, quid sibi velit ideo recessisse
angelum ab interfectione cujuslibet eorum,
quia dixit mulier, <hi>Stetit sanguis circumcisionis infantis.</hi> 
Non enim ait, Recessit ab eo, propter quod circumcidit
infantem: sed quia stetit sanguis circumcisionis;
non quia cucurrit, sed quia stetit: magno,
nisi fallor, sacramento.</p>
        </div3>
<div3>
          <head>XII.</head>
          <p>
 <hi>[Ib. IV, 20.]</hi> Quod superius dictum est, quod
Moyses uxorem et infantes suos imposuit vehiculis,
ut cum eis in Aegyptum pergeret, postea vero Jothor
socer ejus illi cum eis occurrit, posteaquam eduxit
populum ex Aegypto <note>(Exod. XVIII, 1-5)</note>; quaeri potest
quomodo utrumque sit verum. Sed intelligendum est,
post illam, quae ab angelo futura erat, interfectionem
Moysi vel infantis, reversam fuisse cum parvulis. Nam
quidam putaverunt propter hoc angelum terruisse,
ne ad impedimentum ministerii, quod divinitus impositum
Moyses gerebat, femineus sexus comitaretur.</p>
        </div3>
<div3>
          <head>XIII.</head>
          <p>
 <hi>[Ib. V, 1-3.]</hi> Quaeritur quomodo populo dicatur,
quod mandavit Deus ejecturum se eos de Aegypto in
terram Chanaan; Pharaoni autem dicatur, quod trium
dierum iter exire vellent in desertum immolare Deo
suo ex mandato ejus. Sed intelligendum est, quamvis
Deus sciret quid esset facturus, quoniam praesciebat
non consensurum Pharaonem ad populum
dimittendum, illud primo dictum esse, quod etiam
primitus fieret, si ille dimitteret. Ut enim sic fierent
omnia quemadmodum consequens Scriptura testatur,
Pharaonis contumacia meruit et suorum. Neque enim
mendaciter Deus jubet quod scit non facturum cui
jubetur, ut justum judicium consequatur.</p>
        </div3>
<div3>
          <head>XIV.</head>
          <p>
 <hi>[Ib. V, 22, 23.]</hi> Verba quae dicit Moyses ad
Dominum, <hi>Quare afflixisti populum hunc? et utquid me
<pb n="0601"/>
misisti? Ex quo enim intravi ad Pharaonem loqui in tuo
nomine, in hunc populum; et non liberasti populum
tuum;</hi> non contumaciae verba sunt vel indignationis,
sed inquisitionis et orationis: quod ex his apparet,
quae illi Dominus respondit. Non enim arguit infidelitatem
ejus, sed quid sit facturus aperuit.</p>
        </div3>
<div3>
          <head>XV.</head>
          <p>
 <hi>[Ib. VI, 14-28.]</hi> Sacramenti locum esse dubium
non est, quod Scriptura volens originem Moysi demonstrare,
quoniam ejus actio jam expetebat, a primogenito
Jacob, id est Ruben, progenies coepit, inde
ad Simeon, inde ad Levi; ultra progressa non est,
quoniam ex Levi Moyses. Hi autem commemorantur,
qui jam commemorati fuerant in illis septuaginta
quinque, in quibus Israel intravit in Aegyptum: non
enim primam neque secundam, sed tertiam tribum,
id est Leviticam Deus esse voluit sacerdotalem.</p>
        </div3>
<div3>
          <head>XVI.</head>
          <p>
 <hi>[Ib. VI, 30.]</hi> Quod Moyses dicit, <hi>Ecce ego gracili
voce sum, et quomodo exaudiet me Pharao?</hi> non
videtur tantum propter magnitudinem populi excusare
de vocis gracilitate, verum etiam propter unum hominem.
Mirum si tam gracilis vocis fuit, ut nec ab
uno homine posset audiri: an forte regius fastus
non eos permittebat de proximo loqui? Dicitur autem
illi: <hi>Ecce dedi te deum Pharaoni, et Aaron frater tuus
erit tuus propheta <note>(Exod. VII, 1)</note>
          </hi>.</p>
        </div3>
<div3>
          <head>XVII.</head>
          <p>
 <hi>[Ib. IV, 16.]</hi> Notandum quod cum ad populum
mitteretur, non ei dictum est, Ecce dedi te deum populo,
et frater tuus erit tuus propheta; sed <hi>frater tuus,</hi> 
inquit, <hi>loquetur tibi ad populum.</hi> Dictum etiam est, <hi>Erit os tuum, et tu illi quae ad Deum:</hi> 
 non dictum est,
Tu illi deus. Pharaoni autem dicitur Moyses datus
deus, et secundum analogiam propheta Moysi Aaron,
sed ad Pharaonem. Hic insinuatur nobis, ea loqui
prophetas Dei quae audiunt ab eo, nihilque aliud esse
prophetam Dei, nisi enuntiatorem verborum Dei hominibus,
qui Deum vel non possunt vel non merentur
audire.</p>
        </div3>
<div3>
          <head>XVIII.</head>
          <p>
 <hi>[Ib. VII, 3.]</hi> Assidue Deus dicit, <hi>Indurabo cor
Pharaonis:</hi> et velut causam infert cur hoc faciat, <hi>Indurabo,</hi> 
inquit, <hi>cor Pharaonis, et implebo signa mea et
portenta mea in Aegypto;</hi> tanquam necessaria fuerit
obduratio cordis Pharaonis, ut signa Dei multiplicarentur
vel implerentur in Aegypto. Utitur ergo Deus
bene cordibus malis, ad id quod vult ostendere bonis,
vel quod facturus est bonis. Et quamvis uniuscujusque
cordis in malitia qualitas, id est, quale cor habeat
ad malum, suo fiat vitio, quod inolevit ex arbitrio
voluntatis; ea tamen qualitate mala ut huc vel
illuc moveatur, cum sive huc sive illuc male moveatur,
causis fit quibus animus propellitur: quae causae
ut existant vel non existant, non est in hominis potestate;
sed veniunt ex occulta providentia, justissima
plane et sapientissima, universum quod creavit disponentis
et administrantis Dei. Ut ergo tale cor haberet
Pharao, quod patientia Dei non moveretur ad pietatem,
sed potius ad impietatem, vitii proprii fuit:
quod vero ea facta sunt, quibus cor suo vitio tam
<pb n="0602"/>
malignum resisteret jussionibus Dei (hoc est enim
quod dicitur induratum, quia non flexibiliter consentiebat,
sed inflexibiliter resistebat), dispensationis
fuit divinae, qua tali cordi non solum justa, sed evidenter
justa poena parabatur, qua timentes Deum corrigerentur.
Proposito quippe lucro, verbi gratia, propter
quod homicidium committatur, aliter avarus,
aliter pecuniae contemptor movetur; ille scilicet ad
facinus perpetrandum, ille ad cavendum: ipsius tamen
lucri propositio in alicujus illorum non fuit potestate.
Ita causae veniunt hominibus malis, quae non
sunt quidem in eorum potestate, sed hoc de illis faciunt,
quales eos invenerint jam factos propriis vitiis
ex praeterita voluntate. Videndum sane est, utrum
etiam sic accipi possit, <hi>Ego indurabo,</hi> tanquam diceret,
Quam durum sit demonstrabo.</p>
        </div3>
<div3>
          <head>XIX.</head>
          <p>
 <hi>[Ib. VII, 9.] Si loquetur vobis Pharao dicens,
Date nobis signum aut portentum: et dices Aaron fratri
tuo, Sume virgam, et projice illam palam Pharaone et
palam servis ejus; et erit draco.</hi> Hic certe non ministerio
vocis opus erat, cui videbatur velut ex necessitate
datus Aaron propter gracilitatem vocis Moysi;
sed virga erat projicienda ut draco fieret: cur hoc
ergo Moyses ipse non fecit, nisi quia ista mediatio
ipsius Aaron inter Moysen et Pharaonem alicujus
magnae rei figuram gerit?</p>
        </div3>
<div3>
          <head>XX.</head>
          <p>
 <hi>[Ib. VII, 10.]</hi> Etiam hoc notandum, quod cum
signum palam Pharaone fieret, scriptum est, <hi>Et projecit
Aaron virgam suam:</hi> cum forte si dixisset, Projecit
virgam, nulla esset quaestio; quod vero addidit, <hi>suam,</hi> 
 cum eam Moyses dederit, non frustra forsitan
dictum est. An erat utrique illa virga communis, ut
cujuslibet eorum diceretur, verum diceretur?</p>
        </div3>
<div3>
          <head>XXI.</head>
          <p>
 <hi>[Ib. VII, 12.] Et absorbuit virga Aaron virgas
illorum.</hi> Si dictum esset, Absorbuit draco Aaron virgas
illorum, intelligeretur verus draco Aaron phantastica
illa figmenta non absorbuisse, sed virgas. Hoc
enim potuit absorbere quod erant, non quod esse
videbantur et non erant. Sed quoniam dixit, <hi>Absorbuit
virga Aaron virgas illorum;</hi> draco utique potuit virgas
absorbere, non virga. Sed eo nomine appellata res
est unde versa est, non in quod versa est, quia in id
etiam reversa est: et ideo hoc vocari debebat quod
principaliter erat. Quid ergo dicendum est de virgis
magorum? utrum et ipsae veri dracones factae fuerant,
sed ea ratione virgae appellatae sunt, qua et virga
Aaron? an potius videbantur esse quod non erant,
ludificatione venefica? Cur ergo ex utraque parte et
virgae dicuntur et dracones, ut de figmentis illis nihil
differat loquendi modus? Sed demonstrare difficile
est quomodo etiam si veri dracones facti sunt ex
virgis magorum, non fuerint tamen creatores draconum,
nec magi, nec angeli mali quibus ministris illa
operabantur. insunt enim corporeis rebus per omnia
elementa mundi quaedam occultae seminariae rationes,
quibus cum data fuerit opportunitas temporalis atque
causalis, prorumpunt in species debitas suis modis et
finibus. Et sic non dicuntur angeli, qui ista faciunt,
animalium creatores; sicut nec agricolae segetum vel
<pb n="0603"/>
arborum vel quorumque in terra gignentium creatores
dicendi sunt, quamvis noverint praebere quasdam visibiles
opportunitates et causas, ut illa nascantur.
Quod autem isti faciunt visibiliter, hoc angeli invisibiliter;
Deus vero solus verus creator est, qui causas
ipsas et rationes seminarias rebus inseruit. Res breviter
dicta est, quae si exemplis et copiosa disputatione explicetur,
ut facilius intelligatur, longo sermone opus
est, a quo se ratio nostrae festinationis excusat.</p>
        </div3>
<div3>
          <head>XXII.</head>
          <p>
 <hi>[Ib. VII, 22.] Fecerunt autem similiter et incantatores
Aegyptiorum veneficiis suis: et induratum est cor
Pharaonis, et non exaudivit eos, sicut dixit Dominus.</hi> Cum
haec dicuntur, videtur propterea cor Pharaonis induratum
fuisse, quia et incantatores Aegyptiorum similia
fecerunt: sed consequentia docebunt quanta fuerit
illa obduratio, etiam cum incantatores defecerunt.</p>
        </div3>
<div3>
          <head>XXIII.</head>
          <p>
 <hi>[Ib. VIII, 7.] Fecerunt autem similiter et incantatores
Aegyptiorum veneficiis suis; et eduxerunt
ranas super terram Aegypti.</hi> Quaeritur unde, si jam
ubique factum erat. Sed similis quaestio est, unde et
aquam in sanguinem verterint, si tota aqua Aegypti
in sanguinem conversa jam fuerat. Proinde intelligendum
est regionem, ubi filii Israel habitabant, plagis
talibus non fuisse percussam: et inde potuerunt incantatores
vel aquam haurire, quam in sanguinem
verterent, vel aliquas ranas educere ad solam demonstrationem
magicae potentiae. Quanquam potuerunt
etiam, posteaquam illa compressa sunt, facere:
sed Scriptura cito narrando conjunxit quod etiam
postea fieri potuit.</p>
        </div3>
<div3>
          <head>XXIV.</head>
          <p>
 <hi>[Ib. VIII, 15.] Et vidit Pharao quoniam facta
est refrigeratio, et ingravatum est cor ejus, et non exaudivit
eos, sicut dixerat Dominus.</hi> Hic apparet non illas
tantum fuisse causas obdurationis cordis Pharaonis,
quod incantatores ejus similia faciebant; verum etiam
ipsam Dei patientiam, qua parcebat. Patientia Dei secundum
corda hominum, quibusdam utilis ad poenitendum,
quibusdam inutilis, ad resistendum Deo et
in malo perseverandum: non tamen per se ipsa inutilis
est, sed secundum cor malum, sicut jam diximus.
Hoc et Apostolus dicit: <hi>Ignoras quia patientia Dei ad
poenitentiam te adducit? Secundum autem duritiam
cordis tui et impoenitens cor, thesaurizas tibi iram in die
irae et revelationis justi judicii Dei, qui reddet unicuique
secundum opera ejus <note>(Rom. II, 4-6)</note>
          </hi>. Nam et alibi
cum diceret, <hi>Christi bonus odor sumus in omni loco;</hi> 
etiam illud adjunxit, <hi>Et in iis qui salvi fiunt, et in iis
qui pereunt <note>(II Cor. II, 15)</note>
          </hi>. Non dixit Christi bonum
se odorem esse iis qui salvi fiunt, malum autem iis
qui pereunt; sed tantum bonum odorem se dixit. Illi
vero tales sunt, ut et bono odore pereant secundum
sui cordis, ut saepe dictum est, qualitatem, quae mutanda
est bona voluntate in Dei gratia, ut incipiant ei
prodesse judicia Dei, quae malis cordibus nocent.
Unde ille mutato in melius corde cantabat, <hi>Vivet anima
mea, et laudabit te; et judicia tua adjuvabunt me <note>(Psal.
CXVIII, 175)</note>
          </hi>. Non dixit, Munera tua, vel, praemia tua;
sed, <hi>judicia tua.</hi> Multum est autem ut sincera fiducia
<pb n="0604"/>
dici possit, <hi>Proba me, Domine, et tenta me; ure renes
meos et cor meum.</hi> Et ne sibi aliquid ex suis viribus
tribuisse videretur, continuo addidit: <hi>Quoniam misericordia
tua ante oculos meos est, et complacui in veritate
tua <note>(Psal. XXV, 2, 3)</note>
          </hi>. Factam erga se commemorat
misericordiam, ut complacere posset in veritate;
quoniam universae viae Domini misericordia et veritas <note>(Psal. XXIV, 10)</note>.</p>
        </div3>
<div3>
          <head>XXV.</head>
          <p>
 <hi>[Ib. VIII, 19.]</hi> Quod dixerunt magi ad Pharaonem, <hi>Digitus Dei est hoc</hi>,
quoniam non potuerunt
educere scyniphes; senserunt profecto, cum artium
suarum nefariarum scirent potentiam, non talibus
artibus, velut potentior in eis esset Moyses, suos
conatus fuisse frustratos, ut non possent educere scyniphes,
sed digito Dei, qui utique operabatur per
Moysen. Digitus autem Dei, sicut Evangelium manifestissime
loquitur, Spiritus sanctus intelligitur.
Namque uno evangelista ita narrante verba Domini,
ut diceret, <hi>Si ego in digito Dei ejicio daemonia <note>(Luc.
XI, 20)</note>
          </hi>; alius evangelista idipsum narrans exponere
voluit quid sit digitus Dei, et ait, <hi>Si ego in Spiriti.
Dei ejicio daemonia <note>(Matth. XII, 28)</note>
          </hi>. Cum itaque magi
faterentur, quorum Pharao potentia praefidebat, digitum
Dei esse in Moyse, in quo superabantur, et eorum
veneficia frustrabantur; tamen induratum est cor
Pharaonis nunc mirabili omnino duritia. Cur autem in
tertia ista plaga magi defecerint (nam plagae coeperunt
ex quo aqua in sanguinem versa est), et sentire et
explicare difficile est. Poterant enim et in primo signo
deficere, ubi in serpentem virga conversa est; et in
prima plaga, ubi aqua in sanguinem commutata est;
et in secunda de ranis, si hoc voluisset digitus Dei,
id est Spiritus Dei. Quis enim dementissimus dixerit
digitum Dei in hoc signo potuisse conatus magorum
impedire, et in superioribus nequivisse? Omnino ergo
certa causa est quare illa facere huc usque permissi
sunt. Commendatur enim fortasse Trinitas, et quod
verum est, summi philosophi gentium, quantum in
eorum litteris indagatur, sine Spiritu sancto philosophati
sunt, quamvis de Patre et Filio non tacuerint, quod
etiam Didymus in libro suo meminit, quem scripsit
de Spiritu sancto <note>(Didymus in lib. 1 de Spiritu sancto)</note>.</p>
        </div3>
<div3>
          <head>XXVI.</head>
          <p>
 <hi>[Ib. VIII, 21-23.] Ecce ego mitto in te, et in
servos tuos, et in populum tuum, et in domos tuas cynomyiam,
et implebuntur domus Aegyptiorum cynomyia;
ut scias quoniam ego sum Dominus Deus omnis terrae:
et dabo intervallum inter populum meum et inter populum
tuum.</hi> Quod hic Scriptura aperuit, ne ubique diceret,
intelligere debemus et in posterioribus et in
prioribus signis factum esse, ut terra in qua habitabat
populus Dei, nullis plagis talibus vexaretur. Opportunum
autem fuit ut ibi hoc aperte poneretur, unde
jam incipiunt signa quibus magi similia nec conati
sunt facere: procul dubio enim quia ubique fuerant
scyniphes in regno Pharaonis, non autem fuerant in
terra Gessen, ibi conati sunt magi similiter facere,
et minime potuerunt. Quo usque ergo deficerent, nihil
<pb n="0605"/>
de illius terrae segregatione dictum est; sed ex quo
coeperunt ea fieri, ubi jam illi similia facere nec conari
auderent.</p>
        </div3>
<div3>
          <head>XXVII.</head>
          <p>
 <hi>[Ib. VIII, 25.]</hi> Quod latini habent, <hi>Euntes immolate
Domino Deo vestro in terra</hi>, graecus habet, <hi>Venientes 
 immolate Domino Deo vestro in terra.</hi> Nolebat
enim eos ire quo dicebant, sed ut illic in Aegypto
immolarent, volebat. Hoc ostendunt verba Moysi quae
sequuntur. ubi dicit non posse fieri propter abominationes
Aegyptiorum.</p>
        </div3>
<div3>
          <head>XXVIII.</head>
          <p>
 <hi>[Ib. VIII, 26.]</hi> Quod ait Moyses, <hi>Non potest
fieri sic: abominationes enim Aegyptiorum immolabimus
Domino Deo nostro:</hi> id est, haec immolaturi sumus
quae abominantur Aegyptii, et propterea in Aegypto
non possumus: hoc manifestant verba quae adjungit
et dicit, <hi>Si enim immolaverimus abominationes Aegyptiorum
palam ipsis, lapidabimur.</hi> Hoc non intelligentes
quidam interpretes nostri, sic interpretati sunt,
ut dicerent, Non potest fieri sic: numquid abominationes
Aegyptiorum immolabimus Domino Deo nostro?
Cum magis hoc Scriptura dixerit, quia Aegyptiorum
abominationes immolaturi sunt. Alii vero latini sic
habent, Non potest fieri sic, quoniam abominationes
Aegyptiorum non immolabimus Domino Deo nostro.
Contrarium sensum facit addita particula negativa,
cum Moyses dixerit, <hi>Non potest fieri sic: abominationes
enim Aegyptiorum immolabimus Domino Deo
nostro:</hi> et ideo in eremum dicebant se ire velle, ubi
Aegyptii non viderent abominationes suas. Hoc autem
intelligendum est mystice significari, quod etiam de
pastoribus dicimus, qui erant Aegyptiis abominabiles <note>(Gen. XLVI, 34)</note>;
et ideo separatam terram Israelitae
acceperunt, cum venerunt in Aegyptum. Sic enim et
sacrificia Israelitarum abominationes sunt Aegyptiis,
sicut iniquis vita justorum.</p>
        </div3>
<div3>
          <head>XXIX.</head>
          <p>
 <hi>[Ib. VIII, 32.]</hi> Cum ablata esset locusta, dictum
est de Pharaone, <hi>Et ingravavit Pharao cor suum etiam
in hoc tempore, et noluit dimittere populum.</hi> Certe nunc
non dictum est, Ingravatum est cor Pharaonis; sed, <hi>ingravavit Pharao cor suum.</hi> 
 Sic utique in omnibus
plagis. A voluntate quippe hominis est origo vitiorum:
moventur autem causis corda hominum, talia sic,
talia vero sic, etiam non diversis causis saepe diverso
modo, secundum proprias qualitates, quae ex voluntatibus
veniunt.</p>
        </div3>
<div3>
          <head>XXX.</head>
          <p>
 <hi>[Ib. IX, 7.] Videns autem Pharao quia non est
mortuum de pecoribus filiorum Israel ullum, ingravatum
est cor Pharaonis.</hi> Quomodo ex contrariis causis facta
est haec ingravatio cordis Pharaonis? Si enim et pecora
Israelitarum morerentur, tunc videretur causa
competens qua cor ejus ingravaretur ad contemnendum
Deum, tanquam si et magi ejus pecora Israelitarum
fecissent mori: nunc vero unde debuit ad timendum
vel credendum moveri, videns nullum pecus
mortuum ex pecoribus Hebraeorum, hinc ingravatum
<pb n="0606"/>
est; id est, illa ingravatio etiam huc usque progressa
est.</p>
        </div3>
<div3>
          <head>XXXI.</head>
          <p>
 <hi>[Ib. IX, 8.]</hi> Quid est quod dicit Deus ad Aaron
et Moysen, <hi>Sumite vobis plenas manus favillae de fornace,
et aspergat Moyses in coelum coram Pharaone et
coram servis ejus, et fiat pulvis in universa terra Aegypti?</hi> 
Signa enim superiora, virga fiebant, quam non
Moyses, sed Aaron vel extendebat super aquam, vel
ea terram percutiebat: nunc vero interpositis duobus
signis de cynomyia et pecorum mortibus, ubi nec Aaron
nec Moyses aliquid manu operati sunt, dicitur ut Moyses
favillam spargat in coelum de fornace, et hanc ambo
sumere jubentur, sed ille spargere non in terram, sed
in coelum: tanquam Aaron qui datus erat ad populum,
terram percutere deberet, vel in terram sive in aquam
manum extendere; Moyses vero, de quo dictum est, <hi>Erit tibi 
 quae ad Deum <note>(Exod. IV, 16)</note>
          </hi>, in coelum jubetur
favillam spargere. Quid duo illa superiora signa,
ubi nec Moyses nec Aaron manu aliquid operantur?
Quid sibi vult ista diversitas? neque enim nihil.</p>
        </div3>
<div3>
          <head>XXXII.</head>
          <p>
 <hi>[Ib. IX, 16.] Et propter hoc ipsum conservatus
es, ut ostendam in te virtutem meam, et ut annuntietur
nomen meum in universa terra.</hi> Haec Scripturae
verba et Apostolus posuit, cum in eodem loco perdifficili
versaretur. Ibi autem et hoc ait: <hi>Si autem volens
Deus ostendere iram, et demonstrare potentiam suam,
attulit in multa patientia vasa irae:</hi> parcendo utique iis
quos malos futuros esse praescierat; quae vasa dicit
perfecta in perditionem. <hi>Et ut notas,</hi> inquit, <hi>faceret
divitias gloriae suae in vasa misericordiae <note>(Rom. IX, 22,
23)</note>
          </hi>. Unde vasorum misericordiae vox est in Psalmis: <hi>Deus meus, misericordia ejus praeveniet me; Deus meus
demonstravit mihi in inimicis meis 
 <note>(Psal. LVIII, 11, 12)</note>
          </hi>.
Novit ergo Deus bene uti malis, in quibus tamen humanam
naturam non ad malitiam creat, sed perfert eos
patienter quousque scit oportere; non inaniter, sed
utens eis ad admonitionem vel exercitationem bonorum.
Ecce enim ut annuntiaretur nomen Dei in universa
terra, vasis misericordiae utique prodest. Ad
eorum itaque utilitatem Pharao servatus est, sicut et
Scriptura testatur, et exitus docet.</p>
        </div3>
<div3>
          <head>XXXIII.</head>
          <p>
 <hi>[Ib. IX, 19, 6, 20.]</hi> Quid est quod mandavit
Deus Pharaoni, cum se facturum magnam grandinem
minaretur, ut festinet congregare pecora sua, et quaecumque
illi essent in campo, ne grandine intereant?
hoc enim non tam indignanter quam misericorditer
videtur admonere. Sed hoc non facit quaestionem,
quando Deus etiam irascens temperat poenam. Illud
est quod merito movet, quibus nunc pecoribus consulatur,
si omnia mortua fuerant plaga superiore, ubi
scriptum est quod discrevit Deus inter pecora Hebraeorum
et Aegyptiorum, ita ut illinc nullum moreretur,
omnia vero Aegyptiorum pecora morerentur. An eo
solvitur quaestio, quod praedixerat ea moritura quae in
campo fuissent, ut haec accipiantur omnia; intelligantur
autem evasisse quae in domibus erant, quae potuerunt
etiam a dubitantibus colligi, et in domo teneri,
ne forte verum esset quod Moyses Dominum facturum
<pb n="0607"/>
esse praedixerat: et ex his esse in campis iterum poterant,
quae modo admonet congregari in domos, ne
grandine pereant; maxime, quia sequitur Scriptura et
dicit, <hi>Qui timuit verbum Domini servorum Pharaonis,
congregavit pecora sua in domos: qui autem non intendit
mente in verbum Domini, dimisit pecora sua in campo?</hi> 
Hoc ergo fieri potuit, quando etiam mortem pecorum
minatus est Deus, quamvis id Scriptura tacuerit.</p>
        </div3>
<div3>
          <head>XXXIV.</head>
          <p>
 <hi>[Ib. IX, 22.] Et dixit Dominus ad Moysen,
Extende manum tuam in coelum, et erit grando in omni
terra Aegypti.</hi> Ecce iterum Moyses non in terram, sed
in coelum manum jubetur extendere, sicut superius de
favilla.</p>
        </div3>
<div3>
          <head>XXXV.</head>
          <p>
 <hi>[Ib. IX, 27, 30.]</hi> Cum fragore coeli, qui vehemens
erat in grandine, Pharao territus rogaret
Moysen ut oraret pro illo, confitens iniquitatem suam
et populi sui, Moyses ei dixit: <hi>Et tu et servi tui scio quod
nondum timetis Dominum.</hi> Qualem timorem quaerebat,
cui timor iste nondum erat Domini timor? Facile est
enim poenam timere, sed non hoc est Deum timere,
illo scilicet timore pietatis, quem commemorat Jacob,
ubi dicit: <hi>Nisi Deus patris mei Abraham, et timor Isaac
adesset mihi, nunc me inanem dimisisses <note>(Gen. XXXI, 42)</note>
          </hi>.</p>
        </div3>
<div3>
          <head>XXXVI.</head>
          <p>
 <hi>[Ib. X, 1.] Dixit Dominus ad Moysen, Intra
ad Pharaonem: ego enim gravavi cor ejus et servorum
ejus, ut ordine superveniant signa mea haec super eos</hi>;
tanquam opus habeat Deus cujusquam malitia. Sed
sic intelligendum est, ac si diceret, Ego enim patiens
fui super eum et servos ejus, ut non eos auferrem, ut
ordine superveniant signa mea super eos. Quia enim
patientia Dei obstinatior fiebat malus animus, ideo pro
eo quod est, Patiens in eum fui, dicitur, <hi>gravavi cor ejus.</hi> </p>
        </div3>
<div3>
          <head>XXXVII.</head>
          <p>
 <hi>[Ib. X, 19.] Et non est relicta locusta una
in omni terra Aegypti: et induravit Dominus cor Pharaonis.</hi> 
Beneficium certe Dei commemoravit Scriptura,
quo abstulit locustas; et secuta, dixit indurasse Dominum
cor Pharaonis, beneficio utique suo, et patientia
sua, qua ille fiebat obstinatior, dum ei parceretur:
sicut omnia mala corda hominum, patientia Dei male
utendo durescunt.</p>
        </div3>
<div3>
          <head>XXXVIII.</head>
          <p>
 <hi>[Ib. X, 21, 12.]</hi> Tertio dicitur ad Moysen, <hi>Extende manum tuam in coelum,</hi> 
 ut fieret etiam plaga
tenebrarum. Nunquam autem dictum est ad fratrem
ejus Aaron, ut extenderet manum in coelum. Quod
ergo dictum est ad Moysen, <hi>Extende manum tuam super
terram Aegypti, et ascendat locusta super terram,</hi> credo
id significatum, etiam minus posse qui plus potest;
non autem continuo cui minora conceduntur, posse
majora.</p>
        </div3>
<div3>
          <head>XXXIX.</head>
          <p>
 <hi>[Ib. XI, 2.]</hi> Deus ad Moysen: <hi>Loquere ergo
secreto in aures populi, et petat unusquisque a proximo,
et mulier a proxima, vasa aurea et argentea et vestem.</hi> 
Non hinc quisque sumendum exemplum putare debet
ad exspoliandum isto modo proximum. Hoc enim Deus
jussit, qui noverat quid quemque pati oporteret: nec
<pb n="0608"/>
Israelitae furtum fecerunt, sed Deo jubenti ministerium
praebuerunt. Quemadmodum cum minister judicis occidit
eum quem judex jussit occidi, profecto si id sponte
faciat, homicida est, etiamsi eum occidat, quem scit
occidi a judice debuisse. Est etiam ista nonnulla quaestio,
si seorsum habitabant Hebraei in terra Gessen,
ubi nec plagae fiebant quibus regnum Pharaonis affligebatur,
quomodo petit quisque a proximo vel a proxima,
aurum, argentum, et vestem; praesertim quia
ubi primum hoc mandatur per Moysen, sic positum
est, <hi>et mulier a vicina sua et concellaria,</hi> vel <hi>concellanea</hi> 
(si ita dicendum est), vel <hi>cohabitatrice sua</hi>. Unde
intelligendum est, etiam in terra Gessen non solos
Hebraeos habitasse, sed eis aliquos Aegyptios in illa
terra cohabitatores fuisse, ad quos potuerunt merito
Hebraeorum etiam illa divina beneficia pervenire, ut
hinc eos et diligerent iidem Aegyptii cohabitatores, et
quod petebant facile commodarent: nec tamen Deus
judicavit ita illos alienos fuisse ab injuriis et contritionibus
quas populus Dei pertulit, ut nec isto damno
ferirentur, qui plagis illis propterea quod terrae illi
parcebatur, percussi non erant.</p>
        </div3>
<div3>
          <head>XL.</head>
          <p>
 <hi>[Ib. XI, 9.] Dixit autem Dominus ad Moysen,
Non exaudiet vos Pharao, ut multiplicem signa mea et
portenta mea in terra Aegypti:</hi> tanquam opus fuerit
ejus inobedientia, ut signa illa multiplicarentur, quae
utiliter fiebant ad terrendum populum Dei, atque ipsa
discretione ad pietatem informandum. Sed hoc Dei fuit,
malitia cordis illius bene utentis; non Pharaonis, Dei
patientia male abutentis.</p>
        </div3>
<div3>
          <head>XLI.</head>
          <p>
 <hi>[Ib. XII, 10, 46.] Quae autem superaverint ab eo
in mane, igne concremabitis.</hi> Quaeri potest, quomodo
aliquid superabit, cum hoc praemoniti fuerint, ut si
domus non habuerit consumendo pecori idoneam multitudinem,
vicini assumantur. Sed intelligitur quoniam
dictum est, <hi>Os non conteretis ab eo,</hi> remansura utique
fuisse ossa, quae igne cremarentur.</p>
        </div3>
<div3>
          <head>XLII.</head>
          <p>
 <hi>[Ib. XII, 5.] Agnus perfectus, masculus, anniculus
erit vobis.</hi> Movere potest ista locutio, quasi agnus
possit esse non masculus, nescientem qua necessitate
ita sit translatum. Ovis enim transferri debuit, quia
graecus <foreign xml:lang="greek">πρόβατον</foreign> habet; sed <foreign xml:lang="greek">πρόβατον</foreign> in graeca lingua
generis neutri est, et potuerunt quae sequuntur omnia
convenire, tanquam si diceret, Pecus perfectum, masculum,
anniculum erit vobis. Potuit enim latine dici,
masculum pecus, quomodo dicuntur mascula thura,
genere neutro: ovis autem masculus dici non posset,
quia feminini generis est ovis. Item ovis mascula si
diceretur, esset absurdius. Pecus vero si poneretur,
etiam aliud intelligeretur; nec servaretur sacramentum,
quod cum Scriptura de ove loquatur, post dicit, <hi>ab agnis et haedis accipietis illud.</hi> 
 Qua in re Christus significari
merito accipitur. Quid enim opus erat ovem
vel agnum ab agnis et haedis accipiendum moneri, nisi
ille figuraretur, cujus caro non solum ex justis, verum
etiam ex peccatoribus propagata est? Quanquam
conentur Judaei etiam haedum intelligere accipiendum
ad celebrandum Pascha, et hoc esse dictum putant, <hi>ab
<pb n="0609"/>
agnis et haedis accipere,</hi> tanquam diceret, vel ab agnis
agnum, vel ab haedis haedum, si illud desit, sumi oportere:
apparet tamen in Christo rebus impletis quid illo
praecepto fuerit figuratum.</p>
        </div3>
<div3>
          <head>XLIII.</head>
          <p>
 <hi>[Ib. XII, 14.]</hi> Quod scriptum est, <hi>Et facietis
diem hunc in progenies vestras legitimum aeternum</hi> vel <hi>aeternalem,</hi> 
 quod graece dicitur <foreign xml:lang="greek">αἰώνιον,</foreign> non sic accipiendum
est, tanquam possit istorum praetereuntium
dies esse ullus aeternus; sed illud aeternum est, quod
iste significat dies: velut cum dicimus ipsum Deum
aeternum, non utique istas duas syllabas aeternas
dicimus, sed quod significant. Quanquam diligenter
scrutandum sit quomodo appellare Scriptura soleat
aeternum, ne forte ita dixerit solemniter aeternum,
quem nefas habeant praetermittere, aut sua sponte
mutare. Aliud est enim quod praecipitur quousque
fiat, sicut praeceptum est ut septies muros Jericho circumiret
arca <note>(Josue VI, 3, 4)</note>: aliud, cum praecipitur
sic observari aliquid, ut nullus terminus praefiniatur
observationis, sive quotidie, sive per menses, sive
per annos solemniter, sive per multorum vel aliquorum
annorum certa intervalla. Aut ergo sic appellavit
aeternum, quod non sua sponte audeant desinere celebrare;
aut, sicut dixi, ut non ipsa signa rerum,
sed res quae iis significantur aeternae intelligantur.</p>
        </div3>
<div3>
          <head>XLIV.</head>
          <p>
 <hi>[Ib. XII, 30.] Et factus est clamor magnus in
terra Aegypti. Non enim erat domus in qua non erat in
ea mortuus.</hi> Nonne potuit esse aliqua domus quae primogenitum
non haberet? Cum ergo primogeniti tantummodo
morerentur, quomodo nulla erat quae non
haberet mortuum? An et hoc divinitus praescientia
Dei fuerat procuratum, ut in omnibus omnino essent
domibus primogeniti, in quibus percuterentur Aegyptii?
Ab hac sane plaga non putandi sunt immunes fuisse
Aegyptii qui habitabant in terra Gessen; hominum
quippe erat, vel animalium, non terrae: id est, homines
et animalia primogenita moriebantur occulto et
angelico percussu, non aliquid in terra vel in coelo
factum erat, sicut rana, vel locusta, vel tenebrae,
unde qui habitabant, affligerentur. A talibus enim
plagis cum terra Gessen fuisset aliena, procul dubio
perveniebat beneficium ad eos Aegyptios qui in eadem
terra cum Hebraeis morabantur: hac vero primogeniti
eorum omnes percussi sunt.</p>
        </div3>
<div3>
          <head>XLV.</head>
          <p>
 <hi>[Ib. XII, 35, 36.] Filii autem Israel fecerunt
sicuti praeceperat illis Moyses, et petierunt ab Aegyptiis
vasa aurea et argentea et vestem; et Dominus dedit gratiam
populo suo coram Aegyptiis, et commodaverunt
illis, et praedati sunt Aegyptios.</hi> Jam hoc factum fuerat
ante mortes primogenitorum Aegyptiorum; sed nunc
per recapitulationem repetitur. Nam narratum est
quando factum est. Modo enim fieri quomodo posset,
ut in tanto luctu ex mortibus suorum accommodarent
ista filiis Israel? Nisi forte quis dicat etiam ista plaga
non fuisse percussos Aegyptios qui cum Hebraeis inhabitabant
terram Gessen.</p>
        </div3>
<div3>
          <head>XLVI.</head>
          <p>
 <hi>[Ib. XII, 22.]</hi> Quid est quod ait, <hi>Accipietis
autem fasciculum hyssopi, et tingentes ex sanguine qui
est juxta ostium, linietis super limen et super ambos
<pb n="0610"/>
postes?</hi> Quaeritur enim quem sanguinem dicat juxta
ostium, cum illius agni utique velit intelligi sanguinem,
cujus immolatione fit Pascha. An eo modo consequenter
praecipit, quamvis hoc tacuerit, ut idem
agnus juxta ostium occidatur? An, quod est credibilius,
ideo dixit <hi>ex sanguine qui est juxta ostium,</hi> quia
utique ille qui liniturus est super limen et postes, vas
ipsum in quo sanguinem excepit, juxta ostium positurus
est, ut ad manum habeat quando tingit?</p>
        </div3>
<div3>
          <head>XLVII.</head>
          <p>
 <hi>[Ib. XII, 37, 40.] Sustulerunt autem filii Israel
de Ramesse in Socchoth, in sexcenta millia peditum
viri, praeter instructum,</hi> vel <hi>censum;</hi> si isto modo potest
recte interpretari quod graecus habet <foreign xml:lang="greek">ἀποσκευήν,</foreign>
quo verbo non solum mobilia, verum etiam moventia
significari indicat Scriptura, ubi Judas loquens ad
patrem suum dicit: <hi>Mitte puerum mecum, et surgentes
ibimus ut vivamus, et non moriamur et nos, et tu,
et substantia nostra <note>(Gen. XLIII, 8)</note>
          </hi>. Ibi enim graecus <foreign xml:lang="greek">ἀποσκευὴν</foreign>
 habet, ubi <hi>substantiam</hi> latinus interpretatus
est; quod aliquando <hi>censum</hi> interpretantur nostri:
sicut nunc <hi>instructum</hi> dicere voluimus, dum tamen eo
nomine et homines et jumenta vel omnia pecora intelligantur.
Ubi etiam utrum et uxores possint intelligi,
nescio. Sexcenta tamen millia peditum cum Scriptura
commemoret, addens et dicens, <hi>Excepto instructu,</hi> 
vel <hi>censu,</hi> vel <hi>substantia,</hi> vel si quo alio verbo melius
interpretatur <foreign xml:lang="greek">ἀποσκευὴ,</foreign> manifestum est et homines significatos,
sive in servis, sive in mulieribus, sive in
his aetatibus quae militiae non essent idoneae, ut sexcenta
millia peditum in eis solis intelligamus, qui
possent militari agmine armari.
</p>
          <p>Quaeri autem solet utrum ad tantum numerum Hebraei
pervenire potuerint per eos annos in Aegypto,
quos ostendere consideratus in Scripturis numerus
potest: qui primum anni quot fuerint non parva quaestio
est. Dicit enim Deus ad Abraham cum factum esset
illud sacrificium de vacca trima, et capra, et
ariete, et turture, et columba, antequam non solum
Isaac, sed nec Ismael quidem natus esset: <hi>Sciendo
scias</hi>, <hi>quia peregrinum erit semen tuum in terra non
propria; et in servitutem redigent eos, et nocebunt
illis quadringentos annos <note>(Gen. XV, 13)</note>
            </hi>. Si ergo quadringentos
annos sic acceperimus, ut in servitute sub
Aegyptiis intelligantur, non parvum spatium temporis
fuit, quo ita populus multiplicaretur. Sed tot
annos non fuisse, apertissimo indicio Scriptura testatur.</p>
<p>Quidam enim putant quadringentos triginta annos
accipi debere, ex quo Jacob intravit in Aegyptum,
donec inde populus per Moysen liberatus est, quoniam
in Exodo scriptum est: <hi>Incolatus autem filiorum
Israel, quem incoluerunt in terra Aegypti et in terra
Chanaan, ipsi et patres eorum, anni quadringenti triginta.</hi> 
Servitutis autem eorum volunt esse annos quadringentos;
propterea quod scriptum est in Genesi: <hi>Sciendo scias, quia peregrinum erit semen tuum in
terra non sua; et in servitutem redigent eos, et nocebunt
<pb n="0611"/>
illis quadringentos annos.</hi> 
 Sed quoniam servitutis
anni post mortem Joseph computantur (illo enim vivo,
non solum ibi non servierunt, verum etiam regnaverunt),
non est quemadmodum computentur quadringenti
triginta in Aegypto. Ingressus est enim Jacob
anno filii sui trigesimo et nono: quoniam triginta annorum
erat Joseph, cum apparuit in conspectu Pharaonis <note>(Gen. XLI, 46)</note>,
et regnare coepit sub illo; transactis
autem septem annis ubertatis, secundo anno
famis ingressus est Jacob in Aegyptum cum aliis filiis
suis <note>(Id. XLV, 6)</note>; ac per hoc tunc agebat Joseph triginta
et novem annos, qui impletis vitae suae annis
centum et decem, mortuus est <note>(Id. L, 22, 25)</note>: vixit
ergo in Aegypto post ingressum ad se patris sui, septuaginta
et unum annos; quos si detraxerimus a quadringentis
triginta annis, remanebunt servitutis anni, id
est post mortem Joseph, non quadringenti, sed trecenti
et quinquaginta novem anni. Quod si ex illo putabimus
nos computare debere, ex quo Joseph sub
Pharaone regnare coepit, ut tunc quodammodo intelligatur
intrasse Israel in Aegyptum, quando ibi filius
ejus tanta potestate sublimatus est, etiam sic
trecenti quinquaginta erunt, quos Tychonius vult
accipi quadringentos, ut a toto pars intelligatur, id
est a toto centenario pars quinquagenaria, et probat
hac loquendi regula solere uti Scripturam <note>(Tychonius,
in Regular. lib. 5)</note>. Si autem, quod aliquanto probabilius
dici potest, tunc habeamus intrasse Israel in
Aegyptum, quando illic Joseph esse venditus coepit,
detracturi sumus adhuc annos tredecim, ut trecentos
triginta septem annos pro quadringentis accipiamus.
Sed cum Scriptura commemoret Caath filium Levi
avum Moysi cum avo suo Jacob intrasse in Aegyptum <note>(Gen. XLVI, 11)</note>;
dicat autem eum vixisse annos centum
triginta <note>(Exod. VI, 18, 20)</note>; filium vero ejus
patrem Moysi Ambram centum triginta septem; Moysen
vero dicat octoginta annorum fuisse cum de
Aegypto populum liberavit <note>(Id. VII, 7)</note>: etiam si tunc
genuisset Caath patrem Moysi, quo anno mortuus est,
ille quoque Ambram ultimo vitae suae anno genuisset
Moysen; computati anni centum triginta et centum
triginta septem et octoginta, trecentos et quadraginta
septem annos faciunt, non quadringentos triginta.
Quod si quis dicat extremo anno vitae Joseph
natum esse Caath filium Levi; septuaginta ferme anni
possunt accedere illi summae, quia septuaginta unum
annos vixit in Aegypto Joseph post ingressum patris
sui. Quapropter etiam sic septuaginta anni vitae Joseph
ab ingressu Jacob in Aegyptum usque ad nativitatem
Caath, si tunc natus asseratur, et centum triginta
anni ipsius Caath, et centum triginta septem filii
ejus Ambram patris Moysi, et octoginta ipsius Moysi,
<pb n="0612"/>
quadringentos decem et septem annos faciunt, non
quadringentos triginta.</p>
<p>Proinde illa nimirum computatio, quam secutus
est Eusebius in historia sua Chronica, perspicua veritate
subnixa est. Ab illa enim promissione computat
quadringentos triginta annos, qua vocavit Deus Abraham,
ut exiret de terra sua in terram Chanaan <note>( <hi>Eusebius
in Chron. ad mundi an.</hi> 3260)</note>: quia et Apostolus
cum Abrahae laudaret et commendaret fidem,
in ea promissione qua Christum vult intelligi
prophetatum, id est qua promisit Deus Abrahae quod
benedicerentur in eo omnes tribus terrae, <hi>Hoc autem
dico,</hi> inquit, <hi>quia testamentum confirmatum a Deo, post
quadringentos et triginta annos facta Lex non infirmat
ad evacuandas promissiones <note>(Galat. III, 17)</note>
            </hi>. Ex illa ergo
promissione qua vocatus est Abraham et credidit Deo,
post quadringentos et triginta annos factam Legem dicit
Apostolus, non ex tempore quo Jacob intravit in Aegyptum.
Deinde etiam ipsa Scriptura Exodi satis hoc
significavit: non enim dixit, <hi>Incolatus filiorum Israel,</hi> 
quem incoluerunt in terra Aegypto, anni quadringenti
triginta; sed aperte dixit, <hi>quem incoluerunt in terra
Aegypto et in terra Chanaan, ipsi et patres eorum.</hi> Ac
per hoc manifestum est computandum esse tempus
etiam Patriarcharum Abrahae, Isaac, et Jacob, ex quo
peregrinari coepit Abraham in terra Chanaan; id est
ex illa promissione in qua ejus fidem laudat Apostolus,
usque ad illud tempus quo ingressus est Israel in
Aegyptum. Toto quippe isto tempore peregrinati sunt
patres in terra Chanaan, et deinde semen Israel in
Aegypto; ac sic completi sunt quadringenti triginta
anni a promissione usque ad exitum Israel ex Aegypto,
quando facta est Lex in monte Sina, quae non
infirmat testamentum ad evacuandas promissiones.</p>
<p>Septuagesimo ergo et quinto anno vitae suae Abraham,
sicut Scriptura dicit, egressus est in terram
Chanaan <note>(Gen. XII, 4)</note>, et genuit Isaac cum esset
annorum centum <note>(Id. XXI, 5)</note>. Fiunt itaque anni
viginti quinque ex promissione usque ad natum Isaac.
His adduntur omnes anni vitae Isaac, id est centum
octoginta <note>(Id. XXXV, 28)</note>, fiunt ducenti quinque:
tunc erat Jacob annorum centum viginti; nati sunt
enim sexagenario patre gemini, ipse et Esau <note>(Id. XXV,
26)</note>: post decem autem annos intravit Jacob in Aegyptum,
cum esset annorum centum triginta <note>(Id. XLVII, 9)</note>.
Joseph autem esset triginta novem. Fiunt proinde anni
a promissione usque ad ingressum Jacob in Aegyptum,
ducenti quindecim. Joseph autem ab illo trigesimo et
nono anno aetatis suae, in quo eum pater in Aegypto invenit,
vixit septuaginta et unum annos; quia omnes aetatis
ejus anni centum decem fuerunt <note>(Id. L, 22)</note>. Cum itaque
ad ducentos quindecim annos accesserint septuaginta
unus, fiunt anni ducenti octoginta sex. Restant
centum quadraginta quatuor vel quinque, quibus intelligitur
servisse in Aegypto populus Israel post mortem
Joseph. His annis quantum multiplicari potuerint, si
fecunditas hominis consideretur, adjuvante illo qui
eos voluit valde multiplicari, reperitur non esse mirum
quod in sexcentis millibus peditum egressus est
<pb n="0613"/>
populus ex Aegypto, excepto caetero apparatu, ubi
et servitia erant, et sexus muliebris et imbellis aetas.</p>
<p>Quod ergo dixit Deus ad Abraham, <hi>Sciendo scias,
quia peregrinum erit semen tuum in terra non propria;
et in servitutem redigent eos, et nocebunt illis quadringentos
annos,</hi> non sic accipiendum est, tanquam in illa
durissima servitute quadringentos annos Dei populus
fuerit: sed quia scriptum est, <hi>In Isaac vocabitur tibi
semen <note>(Id. XXI, 12)</note>
            </hi>; ex anno nativitatis Isaac usque ad
annum egressionis ex Aegypto computantur anni quadringenti
quinque. Cum ergo de quadringentis triginta
detraxeris viginti quinque qui sunt a promissione usque
ad natum Isaac, non mirum est si quadringentos
et quinque annos summa solida quadringentos voluit
appellare Scriptura, quae solet tempora ita nuncupare,
ut quod de summa perfectioris numeri paululum excrescit
aut infra est, non computetur. Non itaque
quod ait, <hi>In servitutem redigent eos, et nocebunt illis,</hi> 
ad quadringentos annos referendum est, tanquam per
tot annos eos habuerint in servitute; sed referendi
sunt quadringenti anni ad id quod dictum est, <hi>Peregrinum
erit semen tuum in terra non propria:</hi> quia sive
in terra Chanaan, sive in Aegypto, peregrinum erat
illud semen, antequam haereditatem sumerent terram
ex promissione Dei; quod factum est posteaquam ex
Aegypto liberati sunt: ut hyperbaton hic intelligatur,
et ordo verborum sit, <hi>Sciendo scias, quia peregrinum
erit semen tuum in terra non propria quadringentis annis;</hi> 
illud autem interpositum intelligatur, <hi>Et in servitutem
redigent eos, et nocebunt illis;</hi> ita ut ad quadringentos
annos ista interpositio non pertineat. In extrema
enim parte annorum summae hujus, hoc est,
post mortem Joseph, factum est ut in Aegypto populus
Dei duram perageret servitutem.</p>
        </div3>
<div3>
          <head>XLVIII.</head>
          <p>
 <hi>[Ib. XIII, 9.]</hi> Quid est quod ait, cum de Pascha
praeciperet, <hi>Erit tibi in signum super manum
tuam?</hi> an intelligitur super opera tua, id est, quod
praeferre debeas operibus tuis? Pertinet enim Pascha
propter occisionem ovis ad fidem Christi, et sanguinem
quo redempti sumus. Haec autem fides operibus praeponenda
est, ut sit quodammodo super manum, adversus
illos qui in operibus Legis gloriabantur: de
qua re Apostolus loquitur, et multum agit; qui fidem
operibus sic vult anteponi, ut ex illa pendeant
opera bona, atque ab ea praeveniantur, non ut ipsa velut
meritis bonorum operum retribui videatur <note>(Galat.
III, et Hebr. XI)</note>. Illa enim ad gratiam pertinet: <hi>si autem
gratia, jam non ex operibus; alioquin gratia jam
non est gratia <note>(Rom. XI, 6)</note>
          </hi>.</p>
        </div3>
<div3>
          <head>XLIX.</head>
          <p>
 <hi>[Ib. XIII, 17.] Cum autem dimisit Pharao populum,
non deduxit eos Deus viam terrae Philistiim,
quia prope erat. Dixit enim Deus, Nequando poeniteat
populum cum viderit praelium, et revertatur in Aegyptum.</hi> 
<pb n="0614"/>
Hic ostenditur omnia fieri debere, quae consilio
recte fieri possunt, ad devitanda quae adversa
sunt, etiam cum Deus apertissime adjutor est.</p>
        </div3>
<div3>
          <head>L.</head>
          <p>
 <hi>[Ib. XIII, 18.] Quinta autem progenie ascenderunt
filii Israel de terra Aegypti.</hi> Utrum progeniem in centum
annis vult computari, et ideo quinta progenie,
quia post quadringentos triginta annos? an per hominum
generationes hoc potius intelligendum est, ab
ipso Jacob qui intravit in Aegyptum, usque ad Moysen
qui cum populo egressus est? Jacob enim primus,
secundus Levi, tertius Caath, quartus Ambram, quintus
Moyses invenitur. Has autem dicit progenies latinus
interpres, quas <foreign xml:lang="greek">γενεὰς</foreign> Graeci vocant, quae in Evangelio <hi>generationes</hi> 
 appellantur, nec numerantur nisi
per successiones hominum, non per numerum annorum.</p>
        </div3>
<div3>
          <head>LI.</head>
          <p>
 <hi>[Ib. XIV, 13.]</hi> Dixit autem Moyses: <hi>Confidite, et
state</hi>, <hi>et videte salutem quae est a Domino, quam faciet
vobis hodie. Sicut enim vidistis Aegyptios hodie, non
apponetis amplius videre eos in aeternum tempus.</hi> Quomodo
accipienda sunt haec verba, cum viderint postea
Israelitae Aegyptios? An quia isti qui tunc videbant,
non eos ulterius viderunt; quia et illi sunt mortui qui
consequebantur, et isti omnes quisque die mortis
suae? nam posteri eorum viderunt posteros illorum.
An, Non eos videbitis sicut hodie, intelligendum est,
non sicut hodie persequentes et inimicos, et tanto post
vos agmine venientes; ut omnino nulla sit quaestio,
nec de aeterno tempore quod hic posuit; quia etsi videbunt
se utrique tempore resurrectionis, non sic utique
videbunt ut hodie?</p>
        </div3>
<div3>
          <head>LII.</head>
          <p>
 <hi>[Ib. XIV, 15.]</hi> Quid est quod dixit Dominus ad
Moysen, <hi>Quid tu clamas ad me?</hi> cum Scriptura non
dixerit aliquid de Moysi vocibus, nec eum orantem
commemoraverit; nisi quia intelligi voluit, hoc eum
egisse vocis silentio, ut corde clamaret.</p>
        </div3>
<div3>
          <head>LIII.</head>
          <p>
 <hi>[Ib. XIV, 16]</hi>. <hi>Et tu eleva virgam tuam, et extende
manum tuam super mare.</hi> Haec est illa virga, in
qua fiebant mirabilia, quae modo dicitur esse Moysi:
tunc autem fratris ejus fuisse dicebatur, quando per
illam ipse operabatur.</p>
        </div3>
<div3>
          <head>LIV.</head>
          <p>
 <hi>[Ib. XV, 12.] Extendisti dexteram tuam</hi>, <hi>transvoravit
eos terra.</hi> Terram pro aqua non mirum est
positam. Tota quippe pars ista extrema vel infima
mundi, terrae nomine censetur; secundum id quod
saepe dicitur, Deus qui fecit coelum et terram: et illius
psalmi distributione commemoratis coelestibus, <hi>Laudate,</hi> 
 inquit, <hi>Dominum de terra;</hi> et ea exsequitur
in laude, quae etiam ad aquas pertineant <note>(Psal.
CXLVIII, 7)</note>.</p>
        </div3>
<div3>
          <head>LV.</head>
          <p>
 <hi>[Ib. XV, 10, 8.] Misisti Spiritum tuum, et cooperunt
eos mare.</hi> Ecce jam quinto commemoratur Spiritus
Dei, ut in hoc numero accipiamus et quod dictum est.
<pb n="0615"/> <hi>Digitus Dei est hoc 
 <note>(Exod. VIII, 19)</note>
          </hi>. Primo, ubi Scriptum
est, <hi>Spiritus Dei superferebatur super aquas <note>(Gen.
I, 2)</note>
          </hi>: secundo, ubi dicitur, <hi>Non permanebit in istis
hominibus Spiritus meus, quoniam carnes sunt <note>(Id. VI,
3)</note>
          </hi>: tertio, ubi Pharao dicit ad Joseph, <hi>Quoniam Spiritus
Dei est in te <note>(Id. XLI, 38)</note>
          </hi>: quarto, ubi incantatores
Aegyptiorum dicunt, <hi>Digitus Dei est hoc:</hi> quinto,
in hoc cantico, <hi>Misisti Spiritum tuum, et cooperuit eos
mare.</hi> Meminerimus autem Spiritum Dei non solum ad
beneficia, verum etiam ad vindictam commemorari.
Nam quid aliud etiam supra dixit, <hi>Per Spiritum irae
tuae divisa est aqua?</hi> Iste itaque Spiritus Dei in Aegyptios,
Spiritus irae ejus fuit, quibus nocuit aquarum
divisio, ut intrantes possent aquis redeuntibus obrui:
filiis vero Israel quibus profuit quod aqua divisa est,
non fuit ille Spiritus irae Dei. Unde significatur propter
diversas operationes et effectus Spiritum Dei dissimiliter
appellari, cum sit unus atque idem ille duntaxat,
qui etiam Spiritus sanctus in unitate Trinitatis
accipitur. Proinde non arbitror alium quam eumdem
significari, ubi dicit Apostolus, <hi>Non enim accepistis
Spiritum servitutis iterum in timore</hi>; <hi>sed accepistis Spiritum
adoptionis in quo clamamus, Abba, Pater <note>(Rom.
VIII, 15)</note>
          </hi>: quia eodem Spiritu Dei, id est, digito Dei,
quo Lex in tabulis lapideis conscripta est <note>(Exod. XXXI,
18)</note>, timor incussus est eis qui gratiam nondum intelligebant,
ut de sua infirmitate atque peccatis per Legem
convincerentur, et Lex illis fieret paedagogus, a
quo perducerentur ad gratiam quae est in fide Jesu
Christi <note>(Galat. III, 22-26)</note>. De hoc autem Spiritu adoptionis
et gratiae, id est de hoc opere Spiritus Dei,
quo impertitur gratia et regeneratio in vitam aeternam,
dicitur, <hi>Spiritus autem vivificat;</hi> cum supra diceretur <hi>Littera occidit 
 <note>(II Cor. III, 6)</note>
          </hi>, id est, Lex conscripta,
tantummodo jubens, sine adjutorio gratiae.</p>
        </div3>
<div3>
          <head>LVI.</head>
          <p>
 <hi>[Ib. XV, 23, 24.] Venerunt autem in Merra, et
non poterant bibere de Merra</hi>; <hi>amara enim erat.</hi> Si
propter hoc appellatum est nomen loci ejus amaritudo,
quia non potuerunt ibi aquam bibere, quod amara esset
(Merra enim interpretatur Amaritudo); quomodo
venerunt in Merra, nisi quia eo nomine locum Scriptura
appellavit, in quem venerunt, quo jam appellabatur
cum haec scribebantur? Posterius enim utique
scripta sunt, quam illa contigerunt.</p>
        </div3>
<div3>
          <head>LVII.</head>
          <p>
 <hi>[Ib. XV, 25.] Et ostendit ei Dominus lignum, et
misit illud in aquam, et facta est aqua dulcis.</hi> Genus
ligni erat istam habens vim, an quolibet ligno id facere
poterat Deus, qui tanta mirabilia faciebat? Hoc
tamen videtur significare quod dictum est, <hi>ostendit ei,</hi> 
<pb n="0616"/>
tanquam tale jam lignum esset, quo posset hoc fieri:
nisi forte locus erat ubi ligna omnino non inveniebantur,
ut hoc ipsum esset divini adjutorii, quod ei lignum
Dominus ostendit, ubi nullum erat, et per lignum
aquas dulces fecit, praefigurans gloriam et gratiam
crucis: sed in tali etiam natura ligni, quis nisi
creator et demonstrator laudandus est?</p>
        </div3>
<div3>
          <head>LVIII.</head>
          <p>
 <hi>[Ib. XVI, 4.] Dixit autem Dominus ad Moysen,
Ecce ego pluam vobis panes de coelo: et exiet populus
et colliget unius diei in diem, ut tentem illos si ambulabunt 
 in lege mea, an non.</hi> Tentatio ista probatio est,
non ad peccatum seductio: nec ideo probatio ut Deus
noverit, sed ut ipsos ipsis hominibus ostendat, quo
humiliores fiant ad petendum adjutorium et agnoscendam
Dei gratiam.</p>
        </div3>
<div3>
          <head>LIX.</head>
          <p>
 <hi>[Ib. XVI, 8.]</hi> Moyses et Aaron dicunt ad populum
inter caetera: <hi>Propter quod exaudivit Dominus
murmurationem vestram, quam vos murmuratis adversum
nos. Nos autem quid sumus? Non enim adversum
nos murmur vestrum est, sed adversus Deum.</hi> Non ex
hoc tantum se valere voluerunt quantum Deus: dixerunt
enim, <hi>Quid sumus nos?</hi> ut illi adversus illum se
scirent murmurasse, qui istos miserat, et qui per istos
operabatur. Nec talis illa est sententia, ubi Petrus
dicit Ananiae: <hi>Ausus es mentiri Spiritui sancto? non
hominibus mentitus es, sed Deo (Act V, 3, 4)</hi>. Non
enim ait, Ausus es mentiri mihi? non mihi mentitus
es, sed Deo: quod si dixisset, simile fuisset. Neque
ita dixit, Ausus es mentiri Spiritui sancto? non Spiritui
sancto mentitus es, sed Deo: ita enim loquens,
negaret Deum esse Spiritum sanctum. Nunc vero cum
dixisset, <hi>Ausus es mentiri Spiritui sancto?</hi> cum ille se
putaret hominibus fuisse mentitum, ipse Spiritum sanctum
Deum esse monstravit subjungens, <hi>Non hominibus
mentitus es, sed Deo.</hi> </p>
        </div3>
<div3>
          <head>LX.</head>
          <p>
 <hi>[Ib. XVI, 12.]</hi> Deus mandat per Moysen populo, <hi>Ad vesperam edetis carnes, et mane replebimini panibus.</hi> 
Ecce non pro omni alimento panes nominantur. Nam
isto nomine et carnes complecterentur, quia et ipsae
alimenta sunt: nec tamen panes eos modo dicit, qui
fiunt ex frumentis; ipsos enim proprie panes appellare
consuevimus: manna autem panum nomine appellat.
Non autem vacat quod dicit ad vesperam carnes
et mane panes se daturum. Tale quippe aliquid etiam
in Elia significatum est, cum ei alimenta corvus afferret <note>(III Reg. XVII, 6)</note>.
An forte carnibus ad vesperam
et mane panibus ille significatur, qui traditus est propter
delicta nostra, et resurrexit propter justificationem
nostram <note>(Rom. IV, 25)</note>? Ad vesperam quippe mortuus
ex infirmitate sepultus est, mane autem apparuit discipulis,
qui resurrexerat in virtute.</p>
        </div3>
<div3>
          <head>LXI.</head>
          <p>
 <hi>[Ib. XVI, 33.] Et dixit Moyses ad Aaron, Accipe
vas aureum unum, et mitte illud plenum gomor manna,
et repones illud ante Deum, ut servetur in progenies,
quemadmodum praecepit Dominus.</hi> Quaeri potest, ubi
Aaron poneret ante Deum, quando nec ullum simulacrum
<pb n="0617"/>
fuit, nec arca testamenti jam fuerat instituta. An
forte ideo de futuro dixit, <hi>repones,</hi> ut intelligeretur
tunc ante Deum posse reponi, quando futura erat arca?
an potius, <hi>ante Deum,</hi> dictum est quod fit ipsa devotione
offerendi, in quocumque loco poneretur? ubi
enim non est Deus? Sed illud quod adjungit, <hi>Et reposuit
Aaron ante testimonium ad reservandum,</hi> priorem
magis sensum asserit. Hoc enim modo Scriptura dixit
per prolepsim, quod postea factum est, cum esse coepit
tabernaculum testimonii.</p>
        </div3>
<div3>
          <head>LXII.</head>
          <p>
 <hi>[Ib. XVI, 35.] Filii autem Israel ederunt manna
annis quadraginta, quoadusque venirent in terram quae
inhabitatur. Manna ederunt quoadusque venirent in partem
Phoenicis.</hi> Significavit Scriptura per prolepsim, id
est, hoc loco commemorando quod etiam postea factum
est, non edisse filios Israel in eremo nisi manna.
Hoc est enim quod ait, <hi>usque ad terram quae inhabitatur,</hi> 
id est, quae jam non est eremus: non quia continuo
ut venerunt ad terram habitabilem destiterunt vesci
manna, sed quia non ante. Trajecto enim Jordane significatur
manna cessasse, ubi panes terrae manducaverunt:
quando ergo ingressi sunt habitabilem terram,
antequam transirent Jordanem, vel tantum manna
vesci, vel utroque cibo potuerunt; hoc quippe intelligi
potest, quando cessasse manna non dicitur nisi
Jordane trajecto. Cur autem in illa eremi inopia etiam
carnes desideraverint, quando de Aegypto cum suis
valde multis pecoribus exierunt, magna quaestio est.
Nisi forte dicatur, cum per eremum pascua tanta non
essent, et ex eo minor futura videretur fecunditas
pecorum, pepercisse illos pecoribus, ne omnibus deficientibus,
etiam sacrificiis necessaria defuissent, vel
si quid aliud dici potest, unde quaestio ista solvatur.
Congruentius tamen creditur non eos carnes desiderasse,
quas de pecoribus habere poterant; sed eas
quae deerant, ex aquis videlicet. Ipsas quippe in illa
eremo non inveniebant: unde et illis ortygometra
data est, id est, aves, quas coturnices multi latine interpretati
sunt, cum sit aliud genus avium ortygometra,
quamvis coturnicibus non usquequaque dissimile.
Noverat enim Deus quid desiderarent, et desiderium
eorum quo carnis genere satiaret. Sed quia Scriptura
concupivisse illos carnes dixerat, nec expresserat cujusmodi
carnes, ideo quaestio facta est.</p>
        </div3>
<div3>
          <head>LXIII.</head>
          <p>
 <hi>[Ib. XVI, 35.] Manna ederunt quoadusque venirent
in partem Phoenicis.</hi> Jam dixerat, <hi>quoadusque
venirent ad terram quae inhabitatur;</hi> sed quia non expresserat
proprie quam diceret, repetitione videtur
quamdam proprietatem expressisse, dicendo, <hi>in partem
Phoenicis.</hi> Sed tunc illam terram sic credendum
est appellatam; modo enim hoc non vocatur nomine.
Alia quippe est quae Phoenice appellatur regio Tyri et
Sidonis, qua illos transisse non legitur. Quanquam
Scriptura fortasse potuerit terram Phoenicis appellare,
ubi palmarum arbores jam esse coeperant post eremi
vastitatem; quoniam palma graece sic appellatur. Initio
enim profectionis suae invenerunt locum, ubi
septuaginta palmarum arbores fuerant, et duodecim
fontes: sed postea eos excepit eremi prolixitas, ubi
<pb n="0618"/>
tale aliquid; non fuit, quousque venirent ad loca quae
colebantur. Verum ille sensus est probabilior, ut credamus
sic appellatam tunc fuisse terram. Multarum
enim terrarum et locorum, sicut fluminum et urbium,
nomina certis existentibus causis antiquitate mutata
sunt.</p>
        </div3>
<div3>
          <head>LXIV.</head>
          <p>
 <hi>[Ib. XVII, 5.] Et dixit Dominus ad Moysen,
Antecede populum; sume autem tecum de senioribus populi;
et virgam in qua percussisti flumen, accipe in manu
tua.</hi> Flumen Aaron legitur, non Moyses, virga percussisse.
Nam Moyses eadem virga mare divisit, non flumen:
quid sibi ergo vult, <hi>Accipe virgam in qua percussisti
flumen?</hi> An forte mare appellavit flumen?
quaerendum exemplum locutionis hujus, si ita est. An
quod Aaron fecit, Moysi potius tributum est, quia per
Moysen Deus jubebat, quae faceret Aaron; et in Moyse
auctoritas, in illo autem ministerium fuit: quandoquidem
et primis suis verbis Deus hoc illi ait de fratre
suo, <hi>Erit tibi ad populum, tu illi quae ad Deum <note>(Exod.
IV, 16)</note>
          </hi>?</p>
        </div3>
<div3>
          <head>LXV.</head>
          <p>
 <hi>[Ib. XVII, 9.] Et ecce ego sto super cacumen
collis, et virga Dei in manu mea,</hi> dicit Moyses ad Jesum
Nave, cum praeciperet pugnari adversus Amalech.
Nunc ergo virga Dei dicitur, quae primum dicta
est virga Aaron, postea vero virga Moysi: sicut dicitur
spiritus Eliae qui est Spiritus Dei <note>(Luc. I, 17)</note>,
cujus particeps factus est Elias; sic illa potuit dici.
Dicitur etiam Dei justitia, quae nostra est, sed donata
a Deo: de qua loquens Apostolus, Judaeos arguit dicens, <hi>Ignorantes Dei justitiam, et suam justitiam volentes
constituere 
 <note>(Rom. X, 3)</note>
          </hi>, id est, tanquam a se
sibi paratam; contra quales dicit, <hi>Quid enim habes
quod non accepisti <note>(I Cor. IV, 7)</note>
          </hi>?</p>
        </div3>
<div3>
          <head>LXVI.</head>
          <p>
 <hi>[Ib. XVIII, 12.] Venit autem et Aaron et omnes
seniores Israel manducare panem cum socero Moysi
ante Deum,</hi> vel, sicut alii codices habent, <hi>coram Deo;</hi> 
quod graece scriptum est <foreign xml:lang="greek">ἐναντίον τοῦ Θεοῦ.</foreign> Quaeritur
ubi ante Deum, quando nec tabernaculum fuit, nec
arca testamenti, quae postea sunt instituta. Neque
enim et hic de futuro dictum accipere possumus,
sicut dictum est de manna quod positum est in vase
aureo <note>(Supra, quaest. 61)</note>. Ergo ante Deum id accipere
debemus factum, quod in honorem Dei factum
est: ubi enim non Deus?</p>
        </div3>
<div3>
          <head>LXVII.</head>
          <p>
 <hi>[Ib. XVIII, 15.]</hi> Moyses socero dixit: <hi>Quia
venit ad me populus inquirere judicium a Deo; cum eis
contigerit disceptatio, et venerint ad me, judico unumquemque,
et moneo eos praecepta Dei et legem ejus</hi> 
Quaeri potest quomodo ista Moyses dixerit, cum lex
Dei adhuc nulla conscripta esset: nisi quia lex Dei
sempiterna est, quam consulunt omnes piae mentes,
ut quod in ea invenerint, vel faciant, vel jubeant, vel
vetent, secundum quod illa incommutabili veritate
praeceperit. Numquid enim Moyses, quamvis
cum illo Deus loqueretur, per singula credendum
est quod consulere soleret Deum, si quid
<pb n="0619"/>
esset in disceptationibus tantae multitudinis, quae
illum in hoc judicandi negotio a mane usque ad vesperam
detinebat? Et tamen nisi suae menti praesidentem
Dominum consuleret, legemque ejus aeternam
sapienter attenderet, quid justissimum judicare
inter disceptantes posset, non inveniret.</p>
        </div3>
<div3>
          <head>LXVIII.</head>
          <p>
 <hi>[Ib. XVIII, 18, 19.)</hi> In eo quod Jothor consilium
dat genero suo Moysi, ne occupatus judiciis
populi et ipse et populus consumeretur consumptione
intolerabili; prima quaestio est, cur hoc Deus famulum
suum, cum quo ipse tanta et talia loquebatur, ab alienigena
passus est admoneri. In quo Scriptura nos
admonet, per quemlibet hominem detur consilium
veritatis, non debere contemni. Videndum etiam ne
forte ibi voluerit Deus ab alienigena admoneri Moysen,
ubi et ipsum posset tentare superbia: sedebat
enim judiciaria sublimitate solus, universo populo
stante. Nam hunc sensum indicat, cum ipse Jothor
eos eligi jussit ad judicandas causas populi, qui odissent
superbiam. Deinde quam sit observandum quod
alibi Scriptura dicit, <hi>Fili, ne in multis sint actus tui. <note>(Eccli. XI, 10)</note>
          </hi>;
satis et hic apparet. Deinde verba
Jothor dantis consilium Moysi consideranda sunt:
dicit enim, <hi>Nunc itaque audi me, et consilium dabo
tibi, et erit Deus tecum.</hi> Ubi mihi videtur significari,
nimis intentum humanis actionibus animum, Deo
quodammodo vacuari, quo fit tanto plenior, quanto
in superna atque aeterna liberius extenditur.</p>
        </div3>
<div3>
          <head>LXIX.</head>
          <p>
 <hi>[Ib. XVIII, 19, 20.]</hi> Quod vero adjungit et
dicit, <hi>Esto tu populo quae ad Deum, et referes verba
eorum ad Deum: et testaberis illis praecepta Dei et
legem ejus; et demonstrabis illis vias in quibus ambulabunt
in eis, et opera quae facient;</hi> cum populo universo
haec agenda esse demonstrat. Non enim ait,
Uniuscujusque verba referes ad Deum, sed <hi>verba
eorum,</hi> cum supra dixisset, <hi>Esto tu populo quae ad
Deum sunt.</hi> Post haec admonet ne singulorum negotia,
quae inter se habent, deserantur, electis videlicet potentibus
viris Deum colentibus, justis, et qui oderint
superbiam, quos constituat super millenos, alios super
centenos, alios super quinquagenos, alios super
denos. Sic et ab ipso Moyse removit graves et periculosas
occupationes, nec istos gravavit. Quandoquidem
ipsi mille haberent unum super se, et sub illo
haberent alios decem, et sub eis alios viginti, et sub
his alios centum, ut vix aliquid ad singulos quosque
praepositos perveniret, quod judicare necesse haberent.
Insinuatur hic etiam humilitatis exemplum,
quod Moyses, cum quo loquebatur Deus, non fastidivit,
neque contempsit alienigenae soceri sui consilium.
Quanquam et ipse Jothor, cum Israelita non
fuisset, utrum inter viros Deum verum colentes religioseque
sapientes habendus sit, quemadmodum et
Job, cum ex ipso populo non fuisset, merito quaeritur:
imo credibilius habetur. Ambigue quippe posita
sunt verba, vel utrum sacrificaverit Deo vero in
populo ejus, quando vidit generum suum, vel utrum
eum adoraverit ipse Moyses: quanquam de adoratione
etiam si expresse positum esset, honor videretur
<pb n="0620"/>
socero redditus, eo modo quo solet hominibus
honorificentiae causa exhiberi a Patribus; sicut de
Abraham scriptum est, quod adoraverit filios Chet <note>(Gen. XXIII, 7)</note>.
Quos autem dicat <foreign xml:lang="greek">γραμματοεισαγωγεῖς</foreign>
post decuriones, non facile sciri potest; quoniam hoc
nomen in nullo usu habemus, vel officiorum, vel magisteriorum.
Nam quidam <hi>doctores</hi> interpretati sunt,
ut intelligantur utique litterarum, qui introducant in
litteras, sicut resonat graecum vocabulum. Hic sane
significatur quod ante Legem datam habuerint Hebraei
litteras: quae quando coeperint esse, nescio
utrum valeat indagari. Nonnullis enim videtur a
primis hominibus eas coepisse, et perductas esse ad
Noe, atque inde ad parentes Abrahae, et inde ad populum
Israel: sed unde hoc probari possit, ignoro.</p>
        </div3>
<div3>
          <head>LXX.</head>
          <p>
 <hi>[Ib. XIX, 1-11.] Mensis autem tertii exitus filiorum
Israel de terra Aegypti hac die venerunt in eremum
Sina, et profecti sunt ex Raphidin, et venerunt in
eremum Sina, et applicuit Israel ibi contra montem, et
Moyses ascendit in montem Dei, et vocavit eum Dominus
de monte dicens, Haec dices domui Jacob, et nuntiabis
filiis Israel,</hi> et caetera. Deinde paulo post: <hi>Descende,
et testare populo, et purifica illos hodie et cras,
et lavent vestimenta, et sint parati in diem tertium.
Tertia enim die descendet Dominus in montem Sina
coram omni populo.</hi> Hoc die reperitur data Lex, quae
in tabulis lapideis scripta est digito Dei, sicut consequentia
docent <note>(Exod. XXXI, 18)</note>. Dies autem iste tertius
apparet tertii mensis ab exitu Israel ex Aegypto.
Ex die ergo quo Pascha fecerunt, id est, agnum immolaverunt
et ederunt, qui fuit quartus decimus
primi mensis <note>(Id. XII, 6.)</note>, usque ad istum quo Lex
datur, dies quinquaginta numerantur: decem et septem
scilicet primi mensis, reliqui ab ipso quarto decimo;
deinde omnes triginta secundi mensis, qui
fiunt quadraginta septem; et tertius tertii mensis,
qui est a solemnitate occisi agni quinquagesimus. Ac
per hoc in ista umbra futuri, secundum agni immolati
diem festum, sicut quinquagesimo die Lex data est,
quae conscripta est digito Dei: ita in ipsa veritate
Novi Testamenti a festivitate agni immaculati Christi
Jesu quinquaginta dies numerantur, ut Spiritus sanctus
 de altissimis datus est <note>(Act. II, 2 4)</note>. Digitum
Dei autem esse Spiritum sanctum, et supra jam diximus
teste Evangelio <note>(Supra, quaest. 25)</note>.</p>
        </div3>
<div3>
          <head>LXXI.</head>
          <p>
 <hi>[Ib. XX, 1-17.]</hi> Quaeritur, decem praecepta
Legis quemadmodum dividenda sint: utrum quatuor
sint usque ad praeceptum de sabbato, quae ad ipsum
Deum pertinent; sex autem reliqua, quorum primum
est, <hi>Honora patrem et matrem,</hi> quae ad hominem pertinent:
an potius illa tria sint, et ista septem. Qui
enim dicunt illa quatuor esse, separant quod dictum
est, <hi>Non erunt tibi dii alii praeter me;</hi> ut aliud praeceptum
sit, <hi>Non facies tibi idolum,</hi> etc. ubi figmenta
colenda prohibentur. Unum autem volunt esse, <hi>Non
concupisces uxorem proximi tui, Non concupisces domum
<pb n="0621"/>
proximi tui,</hi> et omnia usque in finem. Qui vero
illa tria esse dicunt, et ista septem, unum volunt
esse, quidquid de uno colendo Deo praecipitur, ne
aliquid aliud praeter illum pro Deo colatur: haec autem
extrema in duo dividunt; ut aliud sit, <hi>Non concupisces
uxorem proximi tui,</hi> aliud, <hi>Non concupisces
domum proximi tui.</hi> Decem tamen esse praecepta neutri
ambigunt, quoniam hoc Scriptura testatur.
</p>
          <p>Mihi tamen videtur congruentius accipi tria illa,
et ista septem, quia et Trinitatem videntur illa quae
ad Deum pertinent insinuare diligentius intuentibus.
Et revera quod dictum est, <hi>Non erunt tibi dii alii praeter
me,</hi> hoc ipsum perfectius explicatur cum prohibentur
colenda figmenta. Concupiscentia porro uxoris
alienae, et concupiscentia domus alienae, tantum
in peccando differunt, ut illi quod dictum est, <hi>Non
concupisces domum proximi tui,</hi> adjuncta sint et alia
dicente Scriptura, <hi>neque agrum ejus, neque servum
ejus, neque ancillam ejus, neque bovem ejus, neque
subjugale ejus, neque omne pecus ejus, neque quaecumque
proximi tui sunt.</hi> Discrevisse autem videtur concupiscentiam
uxoris alienae a concupiscentia cujuslibet
rei alienae, quando utrumque sic coepit, <hi>Non
concupisces uxorem proximi tui, Non concupisces
domum proximi tui,</hi> et huic coepit caetera adjungere.
Non autem cum dixisset, <hi>Non concupisces
uxorem proximi tui,</hi> huic connexuit alia dicens, neque
domum ejus, neque agrum ejus, neque servum
ejus, et caetera: sed omnino apparent haec esse conjuncta
quae uno praecepto videntur contineri, et discreta
ab illo ubi uxor nominata est. Illud autem ubi
dictum est, <hi>Non erunt tibi dii alii praeter me,</hi> apparet
hujus rei diligentiorem exsecutionem esse in iis quae
subjecta sunt. Quo enim pertinet, <hi>Non facies tibi idolum,
neque ullum simulacrum, quaecumque in coelo sunt
sursum, et quaecumque in terra deorsum, et quaecumque
in aqua sub terra; non adorabis ea, neque servies illis,</hi> nisi
ad id quod dictum est, <hi>Non erunt tibi dii alii praeter me?</hi> </p>
<p>Sed rursum quaeritur quo differat, <hi>Non furtum facies,</hi> 
ab eo quod paulo post de non concupiscendis
proximi rebus praecipitur. Non quidem omnis qui rem
proximi sui concupiscit, furatur: sed si omnis qui
furatur, rem proximi concupiscit, poterat in illa generalitate,
ubi de non concupiscenda re proximi praecipitur,
etiam illud quod ad furtum pertinet contineri.
Similiter etiam quaeritur, quo differat quod dictum
est, <hi>Non moechaberis,</hi> ab eo quod paulo post dicitur, <hi>Non concupisces uxorem proximi tui.</hi> 
 In eo quippe quod
dictum est, <hi>Non moechaberis,</hi> poterat et illud intelligi.
Nisi forte in illis duobus praeceptis, non moechandi et
non furandi, ipsa opera notata sunt; in his vero extremis
ipsa concupiscentia: quae tantum differunt, ut
aliquando moechetur, qui non concupiscit uxorem
proximi, cum alia aliqua causa illi miscetur; aliquando
autem concupiscat, nec ei misceatur, poenam
timens: et hoc fortasse Lex ostendere voluit, quod
utraque peccata sint.</p>
<p>Item quaeri solet utrum moechiae nomine etiam fornicatio
teneatur. Hoc enim graecum verbum est, quo
<pb n="0622"/>
jam Scriptura utitur pro latino. Moechos tamen Graeci
nonnisi adulteros dicunt. Sed utique ista Lex non solis
viris in populo, verum etiam feminis data est. Neque
enim quia dictum est, <hi>Non concupisces uxorem proximi
tui,</hi> nihil hic sibi praeceptum debet putare femina, et
tanquam licite concupiscere virum proximae suae. Si
ergo hic ex illo quod viro dictum est, intelligitur,
quamvis non dictum sit, quod etiam ad feminam pertineat;
quanto magis eo quod dictum est, <hi>Non moechaberis,</hi> 
uterque sexus astringitur, cum et ipsum
praeceptum potest referri ad utrumque, sicut, <hi>Non occides,
Non furaberis,</hi> et quae alia similiter non expresso
uno sexu utrique videntur sonare communiter? Tamen
ubi unus exprimitur, honoratior utique exprimitur,
id est masculinus, ut ex hoc intelligat etiam femina
quid sibi praeceptum sit. Ac per hoc si femina
moecha est, habens virum, concumbendo cum eo qui
vir ejus non est, etiamsi ille non habeat uxorem;
profecto moechus est et vir habens uxorem, concumbendo
cum ea quae uxor ejus non est, etiamsi illa
non habeat virum. Sed utrum, si faciat qui uxorem
non habet, cum femina quae virum non habet, ambo
praecepti hujus transgressione teneantur, merito quaeritur.
Si enim non tenentur, non est prohibita in Decalogo
fornicatio, sed sola moechia, id est, adulterium:
quamvis omnis moechia etiam fornicatio esse intelligitur,
sicut loquuntur Scripturae. Dominus enim dicit
in Evangelio: <hi>Quicumque dimiserit uxorem suam, excepta
causa fornicationis, facit eam moechari <note>(Matth. V,
32)</note>
            </hi>. Hic utique fornicationem appellavit, si cum alio
peccet quae virum habet, quod est moechia, id est,
adulterium. Omnis ergo moechia etiam fornicatio in
Scripturis dicitur. Sed utrum etiam omnis fornicatio
moechia dici possit, in eisdem Scripturis non mihi
interim occurrit locutionis exemplum. Sed si non
omnis fornicatio etiam moechia dici potest, ubi sit in
Decalogo prohibita illa fornicatio, quam faciunt viri
qui uxores non habent, cum feminis quae maritos non
habent, utrum inveniri possit, ignoro. Sed si furti
nomine bene intelligitur omnis illicita usurpatio rei
alienae (non enim rapinam permisit qui furtum probibuit;
sed utique a parte totum intelligi voluit, quidquid
illicite rerum proximi aufertur); profecto et nomine
moechiae omnis illicitus concubitus, atque illorum
membrorum non legitimus usus prohibitus debet
intelligi.</p>
<p>Et quod dictum est, <hi>Non occides,</hi> non putandum est
fieri contra hoc praeceptum, quando lex occidit, vel
occidi aliquem Deus jubet. Ille enim facit qui jubet,
quando ministerium negare non licet.</p>
<p>In eo etiam quod dictum est, <hi>Falsum testimonium
non dices adversus proximum tuum,</hi> quaeri solet utrum
prohibitum sit omne mendacium: ne forte non sit
hoc praeceptum adversus eos qui dicunt tunc esse
mentiendum quando id mendacium prodest alicui, et
nihil obest ei cui mentiris. Tale quippe non est <hi>adversus
proximum tuum,</hi> ut ideo videatur hoc addidisse
Scriptura, quae posset breviter dicere, <hi>Falsum testimonium
non dices,</hi> sicut dixit, <hi>Non occides, Non moechaberis,
<pb n="0623"/>
Non furaberis.</hi> Sed hinc magna quaestio est,
nec a festinantibus commode explicari potest, quomodo
accipiendum sit, <hi>Perdes omnes qui loquuntur
mendacium <note>(Psal. V, 7)</note>
            </hi>; et, <hi>Noli velle mentiri omne
mendacium <note>(Eccli. VII, 14)</note>
            </hi>; et caetera hujusmodi.</p>
        </div3>
<div3>
          <head>LXXII.</head>
          <p>
 <hi>[Ib. XX, 18.] Et omnis populus videbat vocem,
et lampadas, et vocem tubae, et montem fumantem.</hi> Solet
quaeri quomodo populus videbat vocem, cum vox non
ad visum, sed potius ad auditum pertinere videatur.
Sed sicut modo dixi, Videatur, de omnibus quae a me
dicta sunt; sic, videre solet pro generali sensu poni,
non solum corporis, verum etiam animi: unde et illud
est, <hi>Cum vidisset Jacob quia sunt escae in Aegypto <note>(Gen. XLII, 1, sec. LXX)</note>
          </hi>;
unde utique absens erat.
Quanquam nonnulli videre vocem nihil aliud esse arbitrati
sunt quam intelligere, qui visus mentis est.
Cum vero hic breviter dicendum esset quod populus
videbat vocem et lampadas, et vocem tubae ac montem
fumantem, quaestio major oriretur quomodo audiebat
lampadas et montem fumantem, quod pertinet
ad sensum videndi. Nisi quis dicat, nec tam breviter
dicendum fuisse; sed, ut totum diceretur, audiebat
vocem, et videbat lampadas, et audiebat vocem tubae,
et videbat montem fumantem. Duo quippe genera vocis
erant, et de nubibus, sicut tonitrua, et de tuba; si
tamen ipsam dixit vocem quae de nubibus edebatur.
Ac per hoc melius in iis quae ad sensum audiendi pertinebant,
generalis sensus est positus, hoc est, videndi,
cum breviter totum vellet Scriptura complecti,
quam ut in iis quae pertinent ad videndi sensum, subintelligeretur
auditus: quo more loqui non solemus.
Nam, Vide quid sonet, solemus dicere; Audi quid
luceat, non solemus.</p>
        </div3>
<div3>
          <head>LXXIII.</head>
          <p>
 <hi>[Ib. XX, 19.] Loquere tu nobis, et non loquatur
ad nos Deus, ne quando moriamur.</hi> Multum et solide
significatur, ad Vetus Testamentum timorem potius
pertinere, sicut ad Novum dilectionem: quanquam
et in Vetere Novum lateat, et in Novo Vetus pateat.
Quomodo autem tali populo tribuatur videre vocem
Dei, si hoc accipiendum est intelligere, cum sibi loqui
Deum timeant ne moriantur, non satis elucet.</p>
        </div3>
<div3>
          <head>LXXIV.</head>
          <p>
 <hi>[Ib. XX, 20.] Et dixit eis Moyses, Constantes
estote: propterea enim venit Deus ad vos, tentare vos ut
sit timor ejus in vobis, ne peccetis.</hi> Sic illi cohibendi
fuerant a peccatis, utique timendo ne poenas sensibiles
paterentur; quia nondum poterant amare justitiam:
et in hoc erat illis tentatio a Domino, qua
probabantur, ut appareret cujusmodi essent; non ut
Deo noti fierent, quem non latebant qualescumque
essent, sed ut inter se ac sibimet. Multum tamen
istis terroribus Testamenti Veteris differentia commendatur,
quod etiam in Epistola ad Hebraeos apertissime
dictum est <note>(Hebr. XII, 24-28)</note>.</p>
        </div3>
<div3>
          <head>LXXV.</head>
          <p>
 <hi>[Ib. XX, 21.] Moyses autem intravit in nebulam,
ubi erat Deus:</hi> id est, ubi expressiora fiebant
signa, quibus cognosceretur Deus. Nam quomodo in nebula
erat, cui coeli coelorum non sufficiunt; nisi quemadmodum
nusquam non est, qui in loco nullo est?
<pb n="0624"/>
</p>
        </div3>
<div3>
          <head>LXXVI. </head>
          <p>
 <hi>[Ib. XX, 23.] Non facietis vobis deos argenteos,
et deos aureos non facietis vobis ipsis.</hi> Repetitur
quod in primo praecepto inculcatum est; et ex diis argenteis
et aureis utique omnia simulacra intelliguntur,
sicut in illo etiam psalmo, <hi>Idola gentium argentum et
aurum <note>(Psal. CXIII, 4, et CXXXIV, 15)</note>
          </hi>.</p>
        </div3>
<div3>
          <head>LXXVII.</head>
          <p>
 <hi>[Ib. XXI, 2.]</hi> Quae de servo Hebraeo praecipiuntur,
ut sex annos serviat, et dimittatur liber gratis,
ne servi Christiani hoc flagitarent a dominis suis,
apostolica auctoritas jubet servos dominis suis esse
subditos, ne nomen Dei et doctrina blasphemetur <note>(Ephes. VI, 5, et I Tim. VI, 1)</note>.
Illud enim ex hoc satis
constat in mysterio praeceptum, quia et pertundi subula
ejus aurem ad postem praecepit Deus, qui libertatem
illam recusasset.</p>
        </div3>
<div3>
          <head>LXXVIII.</head>
          <p>
 <hi>[Ib. XXI, 7-11.] Si quis autem vendiderit
filiam suam famulam</hi>, <hi>non abibit ita ut recedunt ancillae.
Quod si non placuerit domino suo, quam non annominavit
eam, remunerabit eam. Genti autem exterae
non est dominus vendere illam, quoniam, sprevit in ea.
Quod si filio annominaverit eam, secundum justificationem
filiarum faciet ei. Quod si aliam accipiet ei, quae
opus sunt, et vestem, et conversationem ejus non fraudabit.
Si autem tria haec non fecerit ei, exibit gratis sine
pretio.</hi> Obscurissimum istum locum inusitata verba
locutionesque fecerunt, ita ut interpretes nostri quemadmodum
eum explicarent, pene non invenirent. In
ipso quoque graeco eloquio multum obscurum est
quod hic dicitur. Tamen quid videatur, ut potero,
aperiam.
</p>
          <p> <hi>Si quis autem,</hi> inquit, <hi>vendiderit filiam suam famulam,</hi> 
id est ut sit famula, quam <foreign xml:lang="greek">οἰκέτην</foreign> Graeci vocant: <hi>non abibit ita ut recedunt ancillae,</hi> 
 intelligendum est,
non sic recedet, quomodo recedunt ancillae Hebraeae
post sex annos. Eam quippe oportet etiam in femina
Hebraea legem datam intelligi, quae servatur in maribus.
Cur ergo ista non ita recedet, nisi quia in illo
famulatu intelligitur humiliata, quod ei se dominus
miscuerit? Hoc quippe in consequentibus utcumque
clarescit. Sequitur enim et dicit, <hi>Quod si non placuerit
domino suo, quam non annominavit eam,</hi> id est non
eam fecit uxorem: <hi>remunerabit eam,</hi> hoc est, quod
supra dixit, <hi>non abibit ita ut recedunt ancillae.</hi> Justum
est quippe aliquid accipere pro eo quod humiliata
est; quia non ei se ita miscuit, ut faceret uxorem, id
est, ut annominaret eam sibi. Hoc autem quod diximus, <hi>remunerabit eam,</hi> 
 quidam interpretes dixerunt, <hi>redimet eam.</hi> 
 Quod si in graeco dictum esset <foreign xml:lang="greek">ἀπολυτρώσεται,</foreign>
scriptum esset sicut scriptum est, <hi>Et ipse redimet
Israel <note>(Psal. CXXIX, 8)</note>
            </hi>; nam et <foreign xml:lang="greek">ἀπολυτρώσεται</foreign>
scriptum est. In hoc autem loco <foreign xml:lang="greek">ἀπολυτρώσει</foreign> legitur,
ubi intelligitur quod accipit magis aliquid, quam pro
ea datur ut redimatur. Cui enim dabit dominus ejus,
ut redimat quam ipse famulam possidet? <hi>Genti autem
exterae non est dominus vendere illam, quia sprevit in
ea:</hi> id est, non quia sprevit in ea, ideo dominus est
vendere illam, id est in tantum ei dominabitur, ut
<pb n="0625"/>
etiam exterae genti eam licite vendat. Hoc est autem <hi>sprevit in ea,</hi> 
 quod est sprevit in eam: sprevit eam
autem, hoc est humiliavit eam, id est concumbendo
nec uxorem faciendo. Dixit autem graece <foreign xml:lang="greek">ἠθέτησεν,</foreign>
quod nos diximus <hi>sprevit,</hi> quo verbo Scriptura utitur
apud Jeremiam, <hi>Sicut spernit mulier eum cui commiscetur <note>(Jerem. III, 20)</note>
            </hi>.</p>
<p>Deinde sequitur et dicit, <hi>Quod si filio annominaverit
eam, secundum justificationem filiarum faciet ei.</hi> Hic
jam apparere incipit quemadmodum supra dixerit, <hi>quam non annominavit.</hi> 
 Nam quid est aliud, <hi>si filio
annominaverit eam,</hi> nisi filio conjunxerit eam uxorem?
quandoquidem dicit, <hi>secundum justificationem filiarum
faciet ei,</hi> id est, ut sic tradat tanquam filiam, dotem
scilicet apponens ei. Deinde adjungit, <hi>Quod si aliam
accipiet ei,</hi> id est non istam deputaverit uxorem filio
suo, sed ei aliam accipiat: <hi>quae opus sunt, et vestem et
conversationem ejus non fraudabit;</hi> dabit ei simili lege,
quae competunt, quoniam non mansit uxor filio ejus,
quemadmodum ei daret, si eam sibi non annominasset,
et tamen concumbendo humiliasset. Quod autem
nos diximus, <hi>conversationem non fraudabit,</hi> graecus
habet <foreign xml:lang="greek">ὁμιλίαν,</foreign> id est, locutionem, quo nomine intelligitur
Scriptura honestius appellare concubitum. Quid
est autem, Concubitum non fraudabit, nisi pro concubitu
mercedem dabit? Namque apud Danielem contra
Susannam falsum testimonium dicentes seniores, <hi>Venit,</hi> 
 inquiunt, <hi>ad eam adolescens, qui erat in latenti
absconditus, et concubuit cum ea.</hi> Daniel autem de hoc
ipso interrogans, ait, <hi>Sub qua arbore vidisti eos colloquentes:</hi> 
quod illi dixerant, <hi>concubuit cum ea.</hi> Deinde
alterum arguens atque convincens dixit, <hi>Semen Chanaan,
et non Juda, species delectavit te, et illa concupiscentia
evertit cor tuum: sic enim faciebatis filiabus
Israel, sed illae timentes acquiescebant vobis <note>(Dan. XIII,
37, 54-58)</note>
            </hi>. Graecus autem habet <foreign xml:lang="greek">ὡμίλουν ὑμῖν,</foreign> quod
posset latine verbum e verbo dici, Loquebantur vobis:
quo significaretur concubitus. Nam ubi dicitur, <hi>Sub qua arbore comprehendistis eos,</hi> 
 graecus habet,
Comprehendistis eos colloquentes invicem: et illic
significatur concubitus.</p>
<p>Quod ergo de hac de qua agitur adjungit Scriptura,
et dicit, <hi>Si autem tria haec non fecerit ei, exibit gratis,</hi> 
hoc intelligitur, Si eam ipse concubitu non humiliaverit,
neque filio suo conjunxerit, neque alia a filio suo
ducta istam ejecerit, <hi>abibit gratis,</hi> id est sufficiet ei
non teneri in servitute. Abibit enim nihil accipiens, ut
servus Hebraeus. Non enim licet domino ejus copulare
illam viro non Hebraeo, quam non licet exterae genti
tradi. Si autem servo Hebraeo eam copulaverit, hoc
utique intelligitur, quod cum eo gratis exibit, nequaquam
a marito separata.</p>
        </div3>
<div3>
          <head>LXXIX.</head>
          <p>
 <hi>[Ib. XXI, 12, 13.] Si quis percusserit aliquem,
et mortuus fuerit, morte moriatur. Qui autem nolens, sed
Deus tradidit in manus ejus, dabo tibi locum in quem
fugiat.</hi> Quaeritur hoc quomodo dictum sit, <hi>Si autem
nolens, sed Deus tradidit in manus ejus;</hi> quasi etsi volens
occiderit, posset occidere, nisi Deus traderet in
manus ejus. Intelligitur ergo, tantummodo Deum fecisse,
<pb n="0626"/>
cum quisque occiditur a nolente: et pro hoc
quod tantummodo Deus id fecit, dictum est, <hi>sed Deus
tradidit in manus ejus.</hi> Cum vero volens occidit, et ipse
occidit, et Deus tradidit in manus ejus. Hoc ergo interest,
quod illic tantum Deus fecit: hic autem et Deus
et homo, propter voluntatem facientis; sed non sicut
Deus homo. Deus enim nonnisi juste, homo autem
poena dignus: non quia illum occidit quem Deus nollet
occidi, sed quia per iniquitatem. Non enim ministerium
Deo jubenti praebuit, sed suae malignae cupiditati
servivit. In uno igitur eodemque facto et Deus
de occulta aequitate laudatur, et homo de propria iniquitate
punitur. Non enim quia Deus proprio Filio
non pepercit, sed pro nobis omnibus tradidit illum <note>(Rom. VIII, 32)</note>,
ideo Judas excusatus est, qui eumdem
ad mortem tradidit Christum. <note>(Matth. XXVI, 48)</note>.</p>
        </div3>
<div3>
          <head>LXXX.</head>
          <p>
 <hi>[Ib. XXI, 22-25.] Si autem litigabunt duo viri,
et percusserint mulierem in utero habentem</hi>, <hi>et exierit
infans ejus nondum formatus; detrimentum patietur,
quantum indixerit vir mulieris, et dabit cum postulatione.</hi> 
Mihi videtur significationis alicujus causa dici haec,
magis quam Scripturam circa hujusmodi facta occupatam.
Nam si illud attenderet, ne praegnans mulier
percussa in abortum compelleretur, non poneret duos
litigantes viros, cum possit et ab uno hoc admitti, qui
cum ipsa muliere litigaverit, vel etiam non litigaverit,
sed alienae posteritati nocere volendo id fecerit. Quod
vero non formatum puerperium noluit ad homicidium
pertinere, profecto nec hominem deputavit quod tale
in utero geritur. Hic de anima quaestio solet agitari,
utrum quod formatum non est, ne animatum quidem
possit intelligi, et ideo non sit homicidium, quia nec
examinatum dici potest, si adhuc animam non habebat.
Sequitur enim et dicit, <hi>Si autem formatum fuerit,
dabit animam pro anima.</hi> Ubi quid aliud intelligitur,
nisi, et ipse morietur? Nam hoc et in caeteris ex hac
occasione jam praecipit, <hi>Oculum pro oculo, dentem pro
dente, manum pro manu, pedem pro pede, combustionem
pro combustione, vulnus pro vulnere, livorem pro livore:</hi> 
talionis videlicet aequitate. Quae Lex ideo constituit,
ut demonstraret quae vindicta debeatur. Nisi enim per
Legem sciretur quid vindictae deberetur, unde sciretur
quid venia relaxaret, ut dici posset, <hi>Dimitte nobis debita
nostra, sicut et nos dimittimus debitoribus nostris? <note>(Id. VI, 12.)</note>
          </hi> 
 Debitores igitur Lege monstrantur, ut
quando ignoscitur appareat quid dimittatur. Neque
enim debita dimitteremus, nisi quid nobis deberetur
Lege indice disceremus. Si ergo illud informe puerperium
jam quidem fuerit, sed adhuc quodammodo informiter
animatum (quoniam magna de anima quaestio
non est praecipitanda indiscussae temeritate sententiae),
ideo Lex noluit ad homicidium pertinere, quia nondum
dici potest anima viva in eo corpore quod sensu
caret, si talis est in carne nondum formata, et ideo
nondum sensibus praedita. Quod autem dixit, <hi>Et dabit
cum postulatione</hi> quod maritus mulieris, informi excluso,
<pb n="0627"/>
dandum constituerit, non est in promptu intelligere: <foreign xml:lang="greek">ἀξίωμα</foreign>
 quippe, quod graecus habet, pluribus
modis intelligitur, et tolerabilius <hi>cum postulatione</hi> 
dictum est, quam si aliud diceretur. Fortassis enim
postulabit ut det, ut eo modo satis Deo faciat, etiamsi
maritus mulierve non expetat.</p>
        </div3>
<div3>
          <head>LXXXI.</head>
          <p>
 <hi>[Ib. XXI, 28.] Si autem cornu percusserit
taurus virum aut mulierem, et mortuus fuerit, lapidibus
lapidabitur taurus, et non manducabuntur carnes ejus;
dominus autem tauri innocens erit.</hi> Ad justitiam pertinet
ut animal hominibus noxium perimatur, et quod
de tauro positum est, a parte totum intelligendum est,
quidquid in pecoribus usui humano subditis infestum
est hominibus. Sed si necesse est occidi, numquid lapidari?
Quid interest enim animal, quod auferendum
est, qua morte auferatur? Deinde quod addidit, carnibus
ejus non esse vescendum, quo pertinet, nisi
omnia ista significent aliquid, quod Scriptura maxime
solet intueri?</p>
        </div3>
<div3>
          <head>LXXXII.</head>
          <p>
 <hi>[Ib. XXI, 35.] Si autem cornu percusserit
alicujus taurus taurum proximi, et mortuus fuerit, vendent
taurum vivum, et partientur pretium ejus, et taurum
qui mortuus fuerit dispertientur.</hi> Numquid in solo
tauro haec justificatio servanda est, et non de omni
pecori in tali casu? Poinde a parte totum et hoc intelligendum
est: sed hoc de carnibus occisi pecoris fieri
non potest, quae non vescuntur.</p>
        </div3>
<div3>
          <head>LXXXIII.</head>
          <p>
 <hi>[Ib. XXII, 1.]</hi> Quae justificatio est ut pro
vitulo uno quinque reddantur, pro ove autem quatuor,
nisi aliquid significare intelligatur?</p>
        </div3>
<div3>
          <head>LXXXIV.</head>
          <p>
 <hi>[Ib. XXII, 2.] Si autem perfodiens inventus
fuerit fur, et percussus mortuus fuerit, non est illi homicidium.
Si autem orietur sol super eum, reus est; pro
morte morietur</hi>. Intelligitur ergo tunc non pertinere
ad homicidium, si fur nocturnus occiditur: si autem
diurnus, pertinere. Hoc est enim quod ait, <hi>si orietur
sol super eum.</hi> Poterat quippe discerni quod ad furandum,
non ad occidendum venisset, et ideo non
deberet occidi. Hoc et in legibus antiquis saecularibus,
quibus tamen ista est antiquior, invenitur, impune
occidi nocturnum furem quoquo modo, diurnum autem
si se telo defenderit: jam enim plus est quam fur.</p>
        </div3>
<div3>
          <head>LXXXV.</head>
          <p>
 <hi>[Ib. XXII, 9.]</hi> Quid est, <hi>qui convictus fuerit
per Deum, restituet duplo;</hi> nisi quia vult Deus aliquando
signo dato prodere pejerantem?</p>
        </div3>
<div3>
          <head>LXXXVI.</head>
          <p>
 <hi>[Ib. XXII, 28.] Deos non maledices.</hi> Quaeritur
quos dixerit deos; utrum principes qui judicant populum,
sicut dictum est de Moyse, quod datus fuerat
deus Pharaoni <note>(Exod. VII, 1)</note>: ut per expositionem sit
dictum quod sequitur, velut ostendendo quos dixerit
deos, ubi ait, <hi>Et principem populi tui non maledices:</hi> 
quod graecus habet, <hi>non dices male.</hi> An secundum illud
<pb n="0628"/>
accipiendum est, quod Apostolus ait, <hi>Nam etsi sunt qui
dicuntur dii, sive in coelo, sive in terra, sicuti sunt dii multi
et domini multi <note>(I Cor. VIII, 5)</note>
          </hi>; addendo enim, <hi>sicuti sunt,</hi> 
deos intelligi voluit, qui digne etiam dicuntur: ita
sane ut <foreign xml:lang="greek">λατρεία</foreign> quae dicitur graece, et interpretatur
latine servitus, sed ea quae ad religionem pertinere
intelligitur, non debeatur nisi uni Deo vero, qui nobis
est Deus? Illi autem qui dicuntur dii, etiam si qui
sunt qui merito dicuntur, prohibiti sunt maledici, non
jussi sunt sacrificiis vel ullis latriae obsequiis honorari.</p>
        </div3>
<div3>
          <head>LXXXVII.</head>
          <p>
 <hi>[Ib. XXIII, 2.] Non eris cum pluribus in
malitia.</hi> Ne se inde quisquam defendat, quia cum pluribus
fecit, aut ideo putet non esse peccatum.</p>
        </div3>
<div3>
          <head>LXXXVIII.</head>
          <p>
 <hi>[Ib. XXIII, 3.] Et pauperis non misereberis
in judicio.</hi> Nisi addidisset, <hi>in judicio,</hi> magna esset
quaestio. Sed intelligendum esset, etiam si scriptum
non esset. Supra enim dixerat, <hi>Non apponeris cum
multitudine, declinare cum pluribus, ut declines judicium:</hi> 
ac per hoc, <hi>Et pauperis non misereberis,</hi> posset
intelligi, <hi>in judicio.</hi> Sed cum additum est, nulla
quaestio est hoc esse praeceptum, ne forte cum judicamus,
videamus justitiam esse pro divite contra
pauperem, et nobis recte facere videamur si contra
justitiam pauperi faveamus causa misericordiae. Bona
est ergo misericordia, sed non debet esse contra judicium.
Judicium sane illud appellat Scriptura, quod
justum est. Ne quis autem propter istam sententiam
Deum putaret misericordiam prohibere, quod sequitur,
opportunissime sequitur: <hi>Si autem obviaveris bovi
inimici tui, aut subjugali ejus, errantibus, reducens reddes
ei:</hi> ut scias non te prohibitum facere misericordiam,
fac etiam erga inimicos tuos, cum potestas est
a judicando libera; non enim cum reducis errantem
bovem inimici tui et reddis, inter aliquos judex resides.</p>
        </div3>
<div3>
          <head>LXXXIX.</head>
          <p>
 <hi>[Ib. XXIII, 10, 11.] Sex annis seminabis
terram tuam, et colliges fructum ejus; septimo autem
anno remissionem facies, et requiem dabis illi: et edent
pauperes gentis tuae; quae autem superabunt edent ferae
bestiae. Sic facies vineam tuam et olivetum tuum.</hi> Quaeri
potest quid colligant pauperes, si septimo anno ita
parcit terrae, ut nec seminetur quidem. Non enim ad
vineam et olivetum pertinet quod dictum est, <hi>Edent
pauperes gentis tuae;</hi> quia de terra non seminata nihil
possunt sumere, ubi segetes nasci non possunt: de
vinea enim et oliveto postea dicit similiter esse faciendum;
ac per hoc illud de arvis intelligitur, quae frumentis
serviunt. An sic accipiendum, <hi>Sex annis seminabis
terram tuam, et colliges fructus ejus,</hi> hoc est,
Sex annis seminabis, et colliges; septimo vero non
colliges, ut intelligatur seminabis, etiamsi dictum non
est: ut ad sex annos seminare et colligere pertineat,
ad septimum vero dimittere quod fuerit seminatum?
Nam quid inde habebunt pauperes, quorum residuum
etiam feris bestiis dedit, eis videlicet quae illis frugibus
vesci possint, sicut sunt apri, et cervi, et si quid
hujusmodi? Quod tamen non diceretur, nisi alicujus
significationis gratia. Nam si quod attinet ad praecepta
quae hominibus data sunt, de bobus cura non est Deo <note>(Id. IX, 9)</note>;
quod non sic intelligitur, tanquam non
<pb n="0629"/>
ipse pascat ea quae nec seminant, nec metunt, neque
congregant in horreum, sed quia ei curae non est praecepto
monere hominem, quomodo bovi suo consulat:
quanto minus ei cura est de feris bestiis praecipere,
quomodo illis ab hominibus consulatur, cum eas ipse
pascat divitiis naturae usquequaque fructiferae, qui eas
etiam per alios sex annos pascit, cum colliguntur quae
seminantur?</p>
        </div3>
<div3>
          <head>XC.</head>
          <p>
 <hi>[Ib. XXIII, 19.] Non coques agnum in lacte matris
suae.</hi> Quomodo intelligatur ad verborum proprietatem
nescio utrum possit reperiri. Si enim alicujus significationis
causa prohibitum acceperimus agnum in lacte
coqui, nullus usus est ita coquendi. Si autem in diebus
quibus lactatur, quis hoc habuit unquam Judaeorum
in observatione, ut agnum non coqueret, nisi cum
desisteret sugere? Quid est autem <hi>in lacte matris suae;</hi> 
quasi posset, etiamsi boc intelligeretur, sine hujus
praecepti transgressione coqui, si eo nato mortua
matre ejus, ab ove alia lactaretur? cum alicujus profecto
rei significandae causa esse praeceptum nemo
ambigat. Sed etiam illa quae possunt observantia factitari,
non sine causa ita praecepta sunt; significant
enim aliquid. Hoc vero quomodo observetur ad proprietatem
verborum aut non est, aut non elucet. Intellectum
tamen de Christo approbo, quod hac prophetia
praedictus est non occidendus a Judaeis infans,
quando Herodes quaerens eum ut occideret, non
invenit <note>(Matth. II, 13-16)</note>; ut <hi>coques</hi> quod dictum est,
pertineat ad ignem passionis, hoc est, tribulationem.
Unde dicitur: <hi>Vasa figuli probat fornax, et homines
justos tentatio tribulationis <note>(Eccli. XXVII, 6)</note>
          </hi>. Quia ergo
non est tunc infans passus, cum quaerente Herode
hujusmodi periculum imminere videretur, praedictum
est his verbis, <hi>Non coques agnum in lacte matris suae.</hi> 
Illud quoque forsitan non absurdum est, quod alii
dicunt, id esse praeceptum per Prophetam, ne se boni
Israelitae sociarent malis Judaeis, a quibus Christus
passus est tanquam agnus in lacte matris suae, id est,
eo tempore quo conceptus est. Dicuntur enim feminae
ex quo conceperint, lac colligere: illo autem mense
conceptum et passum esse Christum, et Paschae observatio,
et dies Ecclesiis notissimus nativitatis ejus
ostendit. Qui enim mense nono natus est octavo calendas
januarias, profecto mense primo conceptus est
circa octavum calendas aprilis, quod tempus etiam
passionis ejus fuit in lacte matris suae, hoc est, in
diebus matris suae.
<pb n="0630"/>
</p>
        </div3>
<div3>
          <head>XCI. </head>
          <p>
 <hi>[Ib. XXIII, 20, 21.] Ecce ego mitto angelum
meum ante faciem tuam, ut servet te in via, ut inducat
te in terram quam paravi tibi. Attende tibi, et exaudi
eum, ne non credas illi: nihil enim subtrahet tibi; nomen
enim meum est super eum.</hi> Hoc de illo nimirum
intelligitur, cui nomen mutatum est, ut Jesus vocaretur:
ipse quippe introduxit populum in terram
promissionis.</p>
        </div3>
<div3>
          <head>XCII.</head>
          <p>
 <hi>[Ib. XXIII, 25-27.] Et servies Domino Deo tuo;
et benedicam panem tuum, et vinum tuum, et aquam
tuam, et avertam infirmitatem a vobis. Non erit qui non
generet, neque sterilis super terram tuam. Numerum
dierum tuorum replebo. Et timorem mittam qui te
antecedat; et amentes faciam omnes gentes in quas tu
intrabis,</hi> etc. Quamvis istae promissiones possint et
spiritualiter intelligi, tamen cum secundum temporalem
hominum felicitatem intelliguntur, ad Vetus Testamentum
pertinent: ubi quanquam praecepta, exceptis
his quae in sacramento aliquid significant, eadem ad
mores bonos pertinentia reperiantur, promissiones
tamen carnales atque terrenae sunt. Unde in psalmo
septuagesimo secundo pene lapsos et effusos gressus
suos homo Dei dicit, cum zelaret in peccatoribus pacem
peccatorum intuens. Ea quippe cernebat abundare
impiis, quae ipse secundum Testamentum Vetus
exspectabat a Domino Deo, cui hac mercede serviebat.
Et cum hinc ei subrepere coepisset sensus impius,
quod Deum non curare existimaret humana, correptum
se dicit, dum auctoritatem sanctorum non est
ausus improbare, et incoepit cognoscere, et ait, <hi>Hoc
labor est ante me, donec introeam in sanctuarium Dei,
et intelligam in novissima <note>(Psal. LXXII, 2-17)</note>
          </hi>. Ibi enim
praemia dabuntur ad Novum pertinentia Testamentum,
quae impii non accipient: et poenae tunc futurae sunt
impiorum, quas nullus piorum sensurus est.</p>
        </div3>
<div3>
          <head>XCIII.</head>
          <p>
 <hi>[Ib. XXIII, 28.] Et mittam vespas ante te, et
ejiciet Amorrhaeos, Evaeos, Chananaeos, et Chettaeos a
te.</hi> Quaeritur de his vespis quid intelligendum sit. Nam
et promittit hoc Deus, et liber Sapientiae dicit impletum,
ubi ait: <hi>Et misit antecessores exercitus sui vespas <note>(Sap. XII, 8)</note>
          </hi>.
Non autem legimus factum, neque Moysi
temporibus, neque sub Jesu Nave, neque sub judicibus,
neque sub regibus. Ac per hoc vespae istae aculei
timoris intelligendi sunt fortasse, quibus agitabantur
memoratae gentes, ut cederent filiis Israel. Deus enim
loquitur, in cujus sermone si figurate aliquid dicatur,
<pb n="0631"/>
quod ad proprietatem non sit impletum, non impedit
historiae fidem, in qua perspicitur veritas narrationis.
Sicut nec Evangelistarum narratio secundum proprietatem
impeditur, si aliquid a Christo dicitur figurate.</p>
        </div3>
<div3>
          <head>XCIV.</head>
          <p>
 <hi>[Ib. XXIII, 33.] Si servieris diis eorum, erunt
tibi offendiculum.</hi> Hic graecus <foreign xml:lang="greek">δουλεύσης</foreign> habet, non <foreign xml:lang="greek">λατρεύσῃς.</foreign>
 Unde intelligitur, quia et <foreign xml:lang="greek">δουλεία</foreign> debetur
Deo tanquam Domino, <foreign xml:lang="greek">λατρεία</foreign> vero nonnisi Deo tanquam
Deo.</p>
        </div3>
<div3>
          <head>XCV.</head>
          <p>
 <hi>[Ib. XXIV, 1-3.] Et Moysi dixit, Ascende ad
Dominum tu, et Aaron, et Nadab, et Abiud, et septuaginta
seniorum Israel: et adorabunt a longe Dominum;
et accedet Moyses solus ad Dominum, ipsi autem non
accedent: populus autem non ascendet cum illis. Introiit
autem Moyses, et narravit populo omnia verba Dei et
justificationes. Respondit autem omnis populus voce
una dicentes, Omnia verba quae locutus est Dominus,
faciemus, et audiemus.</hi> Usque ad hunc locum Scripturae
justificationes intelliguntur quae datae sunt populo ad
observandum. Incipiunt autem quantum ipsa verba
Scripturae indicant, unde hoc nomen justificationum
exorsum est ab illo servo Hebraeo cui auris ad postem
pertunditur. In quibus omnibus justificationibus considerandum
est, quae inde ad agendam vitam et morum
bonorum conservationem duci possint. Multa
quippe in eis sunt sacramenta significantia potius
aliquid, quam vitam nostram instruentia. Justificationes
sane latini interpretes eas esse dixerunt, quae
graeci <foreign xml:lang="greek">δικαιώματα</foreign> appellant.</p>
        </div3>
<div3>
          <head>XCVI.</head>
          <p>
 <hi>[Ib. XXIV, 3.]</hi> Notandum est quod iterum populus
ita respondet, <hi>Omnia verba quae locutus est Dominus
faciemus, et audiemus;</hi> cum videatur ordo postulare
ut diceretur, audiemus, et faciemus. Sed
mirum nisi aliquis sensus hic latet. Nam si <hi>audiemus,</hi> 
pro eo positum est quod est intelligemus, prius oportet
verbis Dei reddere faciendi servitutem, ut ad intelligentiam
earum rerum quae ipso praecipiente fiunt,
merito devotionis, qua non contemptae, sed factae
sunt, ipse perducat. Sed videndum est, utrum iste
populus illi filio similis inveniatur qui patri jubenti
dixit, <hi>Ibo in vineam, et non iit <note>(Matth. XXI, 30)</note>
          </hi>. Gentes
enim quae Dominum penitus contempserunt, postea
per unius obedientiam justificatae, quae non sectabantur
justitiam, apprehenderunt justitiam <note>(Rom. IX, 30)</note>.</p>
        </div3>
<div3>
          <head>XCVII.</head>
          <p>
 <hi>[Ib. XXIV, 4.]</hi> Notandum quod <hi>Moyses aedificavit
altare sub monte, et duodecim lapides in duodecim
tribus Israel.</hi> Intelligitur enim ex duodecim
lapidibus altare aedificatum, significasse ipsum populum
esse altare Dei, sicut est templum Dei <note>(II Cor.
VI, 16.)</note> </p>
        </div3>
<div3>
          <head>XCVIII.</head>
          <p>
 <hi>[Ib. XXIV, 5.] Et immolaverunt hostiam salutaris
Deo.</hi> Non dixit, hostiam salutarem, sed, <hi>hostiam
salutaris;</hi> quod graecus habet <foreign xml:lang="greek">σωτηρίου.</foreign> Unde in Psalmo, <hi>Calicem,</hi> 
 inquit, <hi>salutaris accipiam <note>(Psal. CXV, 13)</note>
          </hi>:
non dixit, calicem salutarem. Ubi videndum est, ne
forte ille significetur, de quo dixit Simeon, <hi>Quoniam
viderunt oculi mei salutare tuum <note>(Luc. II, 30)</note>
          </hi>. Hunc
enim et Psalmus commendat ubi legitur, <hi>Bene nuntiate
diem ex die salutare ejus <note>(Psal. XCV, 2)</note>
          </hi>. Quid est
<pb n="0632"/>
enim aliud, si diligentius attendamus, quod ait <hi>diem
ex die,</hi> nisi lumen ex lumine, hoc est Deum ex Deo,
quod est unigenitus Filius?</p>
        </div3>
<div3>
          <head>XCIX.</head>
          <p>
 <hi>[Ib. XXIV, 6, 7.] Sumens autem Moyses dimidiam
partem sanguinis, infudit in craterem, et partem
reliquam sanguinis affudit ad altare: et accipiens librum
Testamenti recitavit in aures populi.</hi> Notandum est,
nunc primum sacrificasse Moysen evidenter Scripturam
dicere, ex quo ex Aegypto eductus est populus. Primo
enim de Jothor dictum erat socero ejus, quamvis cum
aliqua ambiguitate, quod immolaverit Deo <note>(Exod.
XVIII, 12)</note>. Et advertendum librum Testamenti cum
sanguine hostiae recitari, in quo libro illas justificationes
conscriptas debemus accipere. Nam decalogum
Legis in tabulis lapideis fuisse conscriptum postea
manifestum est.</p>
        </div3>
<div3>
          <head>C.</head>
          <p>
 <hi>[Ib. XXIV, 7.] Et dixerunt, Omnia quaecumque locutus
est Dominus, faciemus, et audiemus.</hi> Non aliter
respondent ecce jam tertio.</p>
        </div3>
<div3>
          <head>CI.</head>
          <p>
 <hi>[Ib. XXIV, 9.] Et ascendit Moyses, et Aaron, et
Nadab, et Abiud, et septuaginta seniorum Israel: et
viderunt locum ubi steterat ibi Deus Israel.</hi> Constat
inter eos qui recte intelligunt, nullo Deum contineri
loco, nec aliquo velut situ corporis membra ponere,
sicuti est nostri corporis, sedere, jacere, stare, et si
quid hujusmodi est. Haec enim non sunt nisi corporum,
Deus autem spiritus est <note>(Joan. IV, 24)</note>. Quod
ergo se ostendit specie corporali vel signis corporaliter
expressis, non substantia ejus apparet, qua est
ipse quod est, sed assumptio formarum visibilium ejus
omnipotentiae subjacet.</p>
        </div3>
<div3>
          <head>CII.</head>
          <p>
 <hi>[Ib. XXIV, 11, 10.] Et de electis Israel non dissonuit
nec unus: et apparuerunt in loco Dei, et manducaverunt,
et biberunt.</hi> Quis dubitet illos quos nominatim
expressit, et septuaginta seniores, nunc appellatos
electos Israel? qui procul dubio personam gerebant
eorum qui electi sunt in populo Dei. Non enim omnium
est fides <note>(II Thess. III, 2)</note>: et novit Dominus qui sunt
ejus. In magna autem domo sunt alia vasa in honorem,
alia in contumeliam <note>(II Tim. II, 19, 20)</note>. Quoniam ergo
quos ante praescivit, et praedestinavit; quos autem
praedestinavit, illos et vocavit; quos autem vocavit,
ipsos et justificavit; quos autem justificavit, ipsos et
glorificavit <note>(Rom. VIII, 30)</note>: profecto de electis Israel
non dissonuit nec unus. Significantur autem quaternario
numero in Moyse et Aaron et Nadab et Abiud,
propter quatuor Evangelia, et totius orbis, qui in
quatuor partes dividitur, promissionem: et septuaginta
de senioribus Israel, numero scilicet septenario
decuplato, qui pertinet ad significandum Spiritum
sanctum. Sapphiro autem significatur vita coelestis,
maxime quia dictum est, <hi>sicut aspectus firmamenti.</hi> 
Firmamentum autem coelum appellari quis nesciat?
Et forma lateris in eodem sapphiro quadraturam
ipsam, vel stabilitatem, vel ejusdem quaternarii numeri
sacramentum figurat. Quod autem manducant
et bibunt in loco Dei, suavitatem saturitatemque significat
in illo regno aeternitatis. Beati enim qui esuriunt
et sitiunt justitiam; quoniam ipsi saturabuntur <hi>(Matth
<pb n="0633"/>
V, 6)</hi>. Unde et Dominus dicit venturos multos (quos
utique, nisi electos, praescitos, praedestinatos, vocatos,
justificatos, glorificatos?), et recubituros cum Abraham
et Isaac et Jacob in regno coelorum <note>(Matth. VIII, 11)</note>.
Nam et alio loco ipse hoc promittit fidelibus suis,
quod faciat eos recumbere, et transeat, et ministret
eis <note>(Luc. XII, 37)</note>.</p>
        </div3>
<div3>
          <head>CIII.</head>
          <p>
 <hi>[Ib. XXIV, 13.]</hi> Quid sibi vult quod Jesus Nave,
non commemoratus in illis quatuor, subito cum Moyse
apparet, et cum illo ascendit in montem ad accipiendas
tabulas Legis; et subito rursus idem Jesus absconditur,
id est tacetur; et Moyses accepit Legem in duabus
tabulis, et cum eo iterum apparet? An forte significat
Novum Testamentum nomine Jesu, et absconditum
esse in Lege, et aliquando apparere intelligentibus?
Quod vero Jesus jam vocatur, cum in libro Numerorum
quando id nomen acceperit Scriptura testetur,
cum jam prope esset ut terram promissionis intrarent <note>(Num. XIII, 17)</note>,
per prolepsim, hoc est per praeoccupationem
anticipat Scriptura quod postea factum est.
Omnia quippe ista posteaquam facta sunt, scripta
sunt; ac per hoc quando factum est quod modo commemoratur,
nondum vocabatur Jesus, sed quando
scriptum est jam hoc vocabatur.</p>
        </div3>
<div3>
          <head>CIV.</head>
          <p>
 <hi>[Ib. XXV, 11, 12.] Et facies in ea cymatia aurea
versatilia in circuitu.</hi> Cymatia dixit, quae in quadratura
exstant per quatuor partes, sicut mensae quadrae fieri
solent. Nec quod ait <hi>versatilia,</hi> mobilia debemus accipere.
Fixa sunt enim, sicut dixi mensas habere solitas:
sed <hi>versatilia</hi> dixit, tortilia, quae graece vocantur <foreign xml:lang="greek">στρεπτά</foreign>
; vel canalibus, sicut sunt columnae tortiles;
aut implicatis duabus virgulis in modum restis, sicut
etiam torques fieri solent. Quod autem ait, <hi>Et fabricabis
illi quatuor annulos aureos, et impones super
quatuor latera; duos annulos in latus unum, et duos
annulos in latus secundum;</hi> ad quatuor angulos occurrunt
quatuor annuli singuli in singulis, et per
angulorum numerum fit ut quod in duobus lateribus
ponitur, in omnibus quatuor ponatur. Unus enim angulus
duobus lateribus communis est: alioquin non
occurrit ut bini annuli ponantur per quatuor latera,
cum sint quatuor annuli; octo quippe esse debuerunt,
si aliter intelligimus, quam quod dixi fieri numero
angulorum. Ad hoc enim annuli in angulis ponuntur,
quo inducantur subportatoria vel gestatoria, quibus
arca a quatuor hominibus hinc atque inde portetur.</p>
        </div3>
<div3>
          <head>CV.</head>
          <p>
 <hi>[Ib. XXV, 17.]</hi> Propitiatorium quid dicat superimponendum
super arcam, quaeri solet: sed cum
aureum fieri jubeat, ejusque longitudinem et latitudinem
tantam exprimat, quanta et ipsius arcae dicta
est, procul dubio velut tabulam auream tantae formae
fieri praecipit, qua tegeretur arca; ita ut in ipso propitiatorio
essent duo Cherubim, hinc atque inde alterutrum
attendentes, ita ut vultus eorum in propitiatorium
essent, et pennis suis obumbrarent propitiatorium:
quod magnum est sacramentum. Aurum quippe
significat sapientiam, arca significat secretum Dei. In
arca jussa sunt poni Lex, et manna, et virga Aaron:
in Lege praecepta sunt, virga potestas significatur,
<pb n="0634"/>
manna gratia; quia nisi cum gratia non est potestas
praecepta faciendi. Verumtamen quia Lex a quovis
proficiente non ex omni parte completur, propitiatorium
est desuper. Ad hoc enim opus est ut propitius
sit Deus, et ideo desuper ponitur, quia superexsultat
misericordia judicio <note>(Jacobi II, 13)</note>. Duo vero Cherubim
pennis suis obumbrant propitiatorium, id est, honorant
velando; quoniam mysteria ista ibi sunt: et invicem
se attendunt, quia consonant; duo quippe ibi
Testamenta figurantur: et vultus eorum sunt in propitiatorium,
quia misericordiam Dei, in qua una spes
est, valde commendant. Denique hinc se promisit locuturum
Deus ad Moysen de medio Cherubim desursum
propitiatorii. Porro si creatura rationalis in
multitudine scientiae, quoniam hanc interpretationem
habent Cherubim, duobus ipsis animalibus significatur;
ideo duo sunt, ut societatem charitatis commendent;
ideo pennis suis propitiatorium obumbrant,
quia Deo non sibi tribuunt pennas suas, id est, Deum
honorant virtutibus, quibus praestant: et vultus eorum
non sunt nisi in propitiatorium, quia cuicumque profectui
ad multitudinem scientiae spes non est, nisi in
Dei misericordia.</p>
        </div3>
<div3>
          <head>CVI.</head>
          <p>
 <hi>[Ib. XXV, 27.]</hi> Quod ait, <hi>Erunt annuli in thecis subportatoriis ad tollendam mensam,</hi> 
 hoc intelligendum
est, quod annuli essent velut thecae subportatoriorum;
id est, quo subportatoria tanquam in thecas inducantur. <hi>Erunt</hi> 
 quippe <hi>in thecis,</hi> ita dictum est, tanquam
diceretur, Erunt pro thecis.</p>
        </div3>
<div3>
          <head>CVII.</head>
          <p>
 <hi>[Ib. XXVI, 1.]</hi> Decem aulaeorum jubet fieri tabernaculum,
cum sit decalogus Legis. Aulaea vero
significant latitudinem, propter facilitatem. Charitas
quippe plenitudo Legis est <note>(Rom. XIII, 10)</note>: et nonnisi
charitati sunt praecepta facilia: unde ipsa dilatatio
commendatur, cum dicitur, <hi>Dilatasti gressus meos subtus
me, et non sunt infirmata vestigia mea <note>(Psal. XVII, 37)</note>
          </hi>.
Sed quoniam ista dilatatio per gratiam fit Dei; charitas
enim Dei diffusa est in cordibus nostris, non per
nosipsos, sed per Spiritum sanctum qui datus est nobis <note>(Rom. V, 5)</note>;
ideo hic mystice ipse numerus etiam
commendatur, qui pertinet etiam ad Spiritum sanctum,
per quem Lex possit impleri. Dicitur enim aulaeum
longitudinem habere debere in cubitis viginti octo.
Iste autem numerus, quia per septenarium dividendus
est, significavit, cum dicit latitudinem aulaei in cubitis
quatuor. Quater enim septem fiunt viginti octo. Et
est etiam iste numerus perfectus; quia sicut senarius,
suis partibus constat. Quod vero tam saepe dicit, <hi>Cherubim facies ea opere textoris,</hi> 
 quid aliud quam in
his omnibus multitudinem scientiae commendat, quod
interpretatur <hi>Cherubim?</hi> </p>
        </div3>
<div3>
          <head>CVIII.</head>
          <p>
 <hi>[Ib. XXVI, 7.] Et facies vela capillacia operire
super tabernaculum; undecim vela facies ea.</hi> Quae capillacia
vela sunt. id est cilicina, undecim dicuntur
<pb n="0635"/>
esse. In peccatis quippe transgressio est. Transgressio
vero undenario numero significatur, quoniam transgreditur
denarium, hoc est Legem: ideo ipsa undecim
per septenarium multiplicata, faciunt septuaginta septem;
ubi significavit Dominus universam remissionem
peccatorum, dicens, <hi>Non solum septies, verum
etiam septuagies septies <note>(Matth. XVIII, 22)</note>
          </hi>: quot generationes
reperiuntur, cum Lucas a baptismo Domini
enumerans sursum versus ascendit, et pervenit per
Adam usque ad Deum <note>(Luc. III, 23-38)</note>. Ad hoc enim
fit significatio peccatorum in his velis, ut per confessionem
exprimantur, et per gratiam quae data est Ecclesiae
aboleantur, hoc est tegantur: unde dicitur, <hi>Beati quorum remissae sunt iniquitates, et quorum tecta
sunt peccata 
 <note>(Psal. XXXI, 1)</note>
          </hi>. Deinde jubet ea vela cooperiri
pellibus arietinis rubricatis. Aries autem rubricatus,
cui non occurrat Christus passione cruentatus?
Significantur his etiam martyres sancti, quorum
orationibus propitiatur Deus peccatis populi sui. Ipsis
denique superjaciuntur pelles hyacinthinae, ut significetui
vita aeterna viriditate, tanquam vigore perpetuo.</p>
        </div3>
<div3>
          <head>CIX.</head>
          <p>
 <hi>[Ib. XXVI, 17.) Facies duos anconiscos columnae
uni consistentes ex adverso:</hi> hoc est, unum hinc, et
unum inde, de lateribus columnae. Anconiscos autem
dicit, quos vulgo vocamus ancones, sicut sunt in columnis
cellarum vinariarum, quibus incumbunt ligna
quae cupas ferunt. Ducta est autem similitudo verbi a
cubitis, ubi flectuntur manus, quibus incumbunt recumbentes,
qui graece <foreign xml:lang="greek">ἀγκῶνες</foreign> vocantur.</p>
        </div3>
<div3>
          <head>CX.</head>
          <p>
 <hi>[Ib. XXVI, 21.] Bases columnarum duas uni.</hi> Bases
non eas tantum videtur dicere Scriptura, quibus
columnae ab imo fulciuntur; sed etiam superiores, quae
capitella nos dicimus. Ideo dicit, <hi>duas bases columnae
uni in ambas partes ejus.</hi> Nam quae sunt ambae partes,
nisi inferior et superior?</p>
        </div3>
<div3>
          <head>CXI.</head>
          <p>
 <hi>[Ib. XXVI, 25.]</hi> Quod octo columnas et bases
earum sexdecim secundum supradictam rationem a
posterioribus tabernaculi Scriptura dicit, cum superius
sex dixerit, intelligitur annumeratis duabus angularibus
octo fieri.</p>
        </div3>
<div3>
          <head>CXII.</head>
          <p>
 <hi>[Ib. XXVI, 33.] Et dividet vobis velamen inter
medium sanctum, et inter medium sanctum sanctorum:</hi> 
id est, ut inter sanctum et sanctum sanctorum sit hoc
velamen, de quo nunc loquitur, in quatuor columnis
extentum. De hac differentia inter sanctum et sanctum
sanctorum ad Hebraeos Epistola loquitur <note>(Hebr.
IX, 1-12)</note>; quia ubi Arca testimonii, ibi sanctum sanctorum,
hoc est, intus ultra velum: foris autem mensa
et candelabrum, et caetera quae paulo ante dixit quemadmodum
fierent, sancta dicta sunt, et non sancta
sanctorum. Et significatur foris Vetus Testamentum,
intus autem Novum, cum sit utrumque in lectione Veteris
Testamenti, et expressum operibus, et significatione
figuratum. Ac per hoc in sanctis figura est figurae,
quia figura est Veteris Testamenti: in sanctis autem
sanctorum figura est ipsius veritatis, quia figura est
Novi Testamenti. Totum quippe Vetus Testamentum
in his rebus et celebrationibus, quae ita observanda
praecipiuntur, figura est.
<pb n="0636"/>
</p>
        </div3>
<div3>
          <head>CXIII. </head>
          <p>
 <hi>[Ib. XXVII, 1, 2.]</hi> De altari quaeritur quomodo
tribus cubitis altum esse voluerit, cum tanta fere sit
staturae hominis altitudo. Quomodo ergo ministrabatur
altari, cum gradus habere altare alio loco prohibeat? <hi>Ne pudenda,</hi> 
 inquit, <hi>tua reveles super illud <note>(Exod.
XX, 26)</note>
          </hi>. Sed illic dicebat de altari quod terra vel lapidibus
construendum esset, ubi gradus ipsi coaedificati
ad corpus altaris utique pertinerent: nunc vero
de tabulis fieri altare praecipit, quo si apponeretur ad
horam ministrationis aliquid ubi staret minister altaris,
et peracto ministerio tolleretur, ad corpus altaris
non utique pertineret. Item quaeritur quomodo super
altare ligneum sacrificium quod inferebatur, posset
incendi; praesertim quia concavum fieri jubet, et craticulam
deponi usque ad medium ejus, id est medium
concavitatis ejus, opere factum reticulato. An quoniam
dixit, <hi>Et facies cornua in quatuor angulos, ex seipso
erunt cornua, et teges illa aeramento,</hi> non ad sola cornua
referendum est quod ait, <hi>teges illa aeramento,</hi> sed ad
omnia de quibus loquebatur, de altari fabricando
praecipiens?</p>
        </div3>
<div3>
          <head>CXIV.</head>
          <p>
 <hi>[Ib. XXVIII, 3.] Et tu loquere omnibus sapientibus
mente, quos replevi spiritu intellectus:</hi> <foreign xml:lang="greek">αἴσθήσεως</foreign>
quidem graecus habet, quem latine <hi>sensum,</hi> non intellectum
dicere solemus; sed Scriptura de sensu interiore,
quem intellectum vocamus, sic loqui solet,
sicuti est ad Hebraeos, <hi>Perfectorum est autem solidus
cibus, eorum qui per habitum exercitatos habent sensus
ad discernendum bonum et malum <note>(Hebr. V, 14)</note>
          </hi>. Ibi
enim quod posuit <hi>sensus,</hi> graecus habet <foreign xml:lang="greek">αἴσθησις.</foreign> Quem
ergo istum spiritum, nisi Spiritum sanctum debemus
accipere?
</p>
          <p> <hi>[Ib. XXVIII, 4.] Et stolae quas facient, pectoralem, humeralem,
et tunicam talarem, et tunicam cum corymbis</hi>.
Has appellatas stolas esse et caetera, cum superius
unam stolam faciendam proposuisset, notandum est.
Tunicam vero <hi>cum corymbis</hi> honestius putarunt latini
interpretes dici, quam si dicerent <hi>cum cirris,</hi> qui bene
dispositi ornamento esse vestibus solent.</p>
        </div3>
<div3>
          <head>CXV.</head>
          <p>
 <hi>[Ib. XXVIII, 4, 16, 9, 10.]</hi> Aspidiscas in veste
sacerdotali quas dicat? utrum scutulas, quae a scuto
latine appellantur, quia et Graeci scutum <foreign xml:lang="greek">ἀσπίδα</foreign> appellant?
an vero aspidiscas propter diligenter colligandum
dicit ab aspide serpente, sicut etiam muraenulae
appellantur? <hi>Spithamis autem longitudo, et spithamis
latitudo:</hi> Latini quidam interpretati sunt, mensuram
extentae palmae a fine pollicis usque ad finem digiti
minimi. Item quod dicitur, <hi>Sumes duos lapides onychinos,
<pb n="0637"/>
et sculpes in eis nomina filiorum Israel; sex nomina
in lapide uno, et sex reliqua in altero, juxta ordinem
nativitatis eorum,</hi> an intelligendum, ut lapides sint
de nominibus filiorum Israel secundum nativitates
eorum, id est secundum ordinem quo nati sunt?</p>
        </div3>
<div3>
          <head>CXVI.</head>
          <p>
 <hi>[Ib. XXVIII, 22.] Et facies super rationale fimbrias
complectentes opus catenatum de auro puro.</hi> Quod
Latini <hi>rationale</hi> interpretati sunt, inopia linguae fecit.
Graecus enim habet <foreign xml:lang="greek">λόγιον,</foreign> non <foreign xml:lang="greek">λογικόν.</foreign> Rationale autem
illud solemus appellare, quod Graeci dicunt <foreign xml:lang="greek">λογικόν.</foreign>
Sed quoniam <foreign xml:lang="greek">λόγος</foreign> in graeca lingua ambiguum
est, utrum verbum significet, an rationem, quia utriusque
rei nomen est; ubi putatum est a verbo dictum <foreign xml:lang="greek">λόγιον,</foreign>
 eloquium nostri interpretati sunt: nam quod
habemus, <hi>Eloquia Domini, eloquia casta <note>(Psal. XI, 7)</note>
          </hi>,
Graeci habent <foreign xml:lang="greek">λόγια</foreign>: hic vero in veste sacerdotali,
quod ex auro et hyacintho et purpura et cocco duplici
torto et bysso duplici torta fieri praeceptum est
quadratum duplex, quod esset in pectore sacerdotis,
et <foreign xml:lang="greek">λόγιον</foreign> vocaretur, incertum utrum a ratione an a
verbo ductum fuerit, interpretes nostri magis a ratione
dictum putantes <hi>rationale</hi> appellaverunt.</p>
        </div3>
<div3>
          <head>CXVII.</head>
          <p>
 <hi>[Ib. XXVIII, 30.] Et impones super rationale
judicii demonstrationem et veritatem.</hi> Quid sibi hoc velit,
vel in quali re vel metallo poneretur super rationale
demonstratio et veritas, quoniam talia dicit fieri
in veste sacerdotis, quae corporaliter fiunt, invenire
difficile est. Fabulantur tamen quidam lapidem fuisse,
cujus color, sive ad adversa, sive ad prospera mutaretur
quando sacerdos intrabat in sancta: et hoc esse
quod ait, <hi>Et afferet Aaron judicia filiorum Israel super
pectus;</hi> ostendens videlicet in illa demonstratione et
veritate, quid de illis judicaverit Dominus. Quanquam
possit intelligi demonstrationem et veritatem litteris
impositam super <foreign xml:lang="greek">λόγιον.</foreign>
        </p>
        </div3>
<div3>
          <head>CXVIII.</head>
          <p>
 <hi>[Ib. XXVIII, 31.] Et facies tunicam talarem
hyacinthinam;</hi> id est, usque ad talos dependentem. <hi>Et erit peristomium ex ea medium,</hi> 
 id est, qua caput
ejiciatur: hoc est enim quod Graeci dicunt <foreign xml:lang="greek">περιστόμιον.</foreign> <hi>Oram habens in circuitu peristomii, opus textoris, commissuram
contextam;</hi> 
 id est, ne ipsa ora extrinsecus
assuatur: hoc videtur dicere, <hi>commissuram contextam.</hi> 
Unde etiam addidit, <hi>ex ipsa, ut ne rumpatur;</hi> id est,
ut ex se ipsa sit ipsa ora contexta cum veste.</p>
        </div3>
<div3>
          <head>CXIX.</head>
          <p>
 <hi>[Ib. XXVIII, 35.] Et erit Aaron cum coeperit
fungi sacerdotio, audietur vox ejus intranti in sanctum
in conspectu Domini et exeunti, ut non moriatur:</hi> intrantis
et exeuntis vocem de tintinnabulis dixit audiri,
tantumque ibi pondus observationis posuit, ut
diceret, <hi>ne moriatur.</hi> Testimonia ergo quaedam significari
voluit in veste sacerdotali, qua utique significatur
Ecclesia, per haec tintinnabula, ut nota sit conversatio
sacerdotis: sicut Apostolus dicit, <hi>Circa omnes
teipsum bonorum operum praebens exemplum <note>(Tit.
II, 7)</note>
          </hi>; aut illud, <hi>Quae audisti a me per multos testes,
<pb n="0638"/>
haec eadem commenda fidelibus, et iis qui idonei sunt et
alios docere <note>(II Tim. II, 2.)</note>
          </hi> An quid aliud? magnum tamen
est, quidquid illud est. <hi>Intranti</hi> autem <hi>et exeunti,</hi> 
pro intrantis et exeuntis; locutio est. <hi>Vox</hi> pro sonitu;
nam tintinnabulorum magis sonus quam vox est.</p>
        </div3>
<div3>
          <head>CXX.</head>
          <p>
 <hi>[Ib. XXVIII, 36-38.] Et facies laminam auream
puram, et formabis in eadem formationem signi, sanctitatem
Domini</hi>; <hi>et impones illud super hyacinthum auplicem
tortam; et erit super mitram: secundum inspectum
mitrae erit; et erit supra frontem Aaron. Et auferet 
 Aaron peccata sanctorum quaecumque sanctificabunt
filii Israel, omnis dati sanctorum eorum.</hi> Quomodo
formetur in lamina sanctitas Domini, non video, nisi
aliquibus litteris, quas quidam quatuor esse dicunt
hebraeas, quod, ut Graeci appellant, <foreign xml:lang="greek">τετραγράμματον</foreign>
nomen Dei ineffabile credunt fuisse, vel esse adhuc
usque. Sed quaelibet sint, vel quomodolibet se habeant
illae litterae, ut dixi, sanctitatem Domini, vel
sanctificationem, si hoc magis dicendum est, quod
graecus habet <foreign xml:lang="greek">ἁγίασμα,</foreign> nonnisi litteris in auro formari
potuisse crediderim. Ibi autem dicit sacerdotem sanctorum
auferre peccata, <hi>Quaecumque sanctificabunt,</hi> 
inquit, <hi>filii Israel omnis dati sanctorum eorum:</hi> quod
arbitror dictum in eis sacrificiis quae offerunt pro peccatis
suis; ut non sanctorum hominum intelligamus,
sed sanctorum ab eo quod sunt sancta quae offeruntur
pro peccatis. Cum ergo de lamina dixisset, adjunxit
atque ait, <hi>Et auferet Aaron peccata sanctorum,
quaecumque sanctificabunt filii Israel omnis dati sanctorum
eorum:</hi> id est, sacerdos auferet quaecumque offerunt
pro peccatis suis, quae dicuntur et sancta, quia
sanctificantur, et peccata, quia pro peccatis offeruntur;
sicut multis locis hoc ipsum evidenter Scriptura
commemorat. Quod autem adjungit et dicit, <hi>Et erit
super frontem Aaron semper acceptum illis in conspectu
Domini,</hi> ad laminam illam revertitur; in qua intelligitur
frontis ornamentum, fiducia bonae vitae, quam
qui vere perfecteque, non significatione, sed veritate
sacerdos habet, solus potest auferre peccata, nec habet
necessitatem offerre pro suis.</p>
        </div3>
<div3>
          <head>CXXI.</head>
          <p>
 <hi>[Ib. XXVIII. 41.]</hi> De Aaron et filiis Aaron
cum praeciperet, loquens ad Moysen, quomodo vestirentur,
et ungerentur, quid est quod ait, <hi>Et implebis
manus eorum, ut sacerdotio fungantur mihi?</hi> An forte
muneribus, quae offerenda sunt Deo?</p>
        </div3>
<div3>
          <head>CXXII.</head>
          <p>
 <hi>[Ib. XXVIII, 42.] Et facies eis femoralia linea
tegere turpitudinem corporis eorum; a lumbis usque
<pb n="0639"/>
ad femora erunt.</hi> Cum vestis tanta cooperiat totum
corpus, quid est quod ait, <hi>Femoralia facies linea tegere
turpitudinem corporis eorum,</hi> quasi apparere posset
tanta desuper veste adhibita? Nisi quia signum esse
voluit in hoc castitatis vel continentiae: quae ideo
per indumentum significatur, ut non a seipso habita,
sed data intelligatur.</p>
        </div3>
<div3>
          <head>CXXIII.</head>
          <p>
 <hi>[Ib. XXIX, 8, 9.]</hi> Cum de filiis Aaron loqueretur: <hi>Et indues eos,</hi> 
 inquit, <hi>tunicas, et cinges eos zonis,
et circumdabis eis cidaras.</hi> Quam dicat cidarim vel
cidaras, quoniam non est interpretatum, nec in usu
modo est, ignoratur: puto tamen non esse capitis
tegumen, ut nonnulli putaverunt. Neque enim diceret, <hi>circumdabis eis,</hi> 
 nisi tale aliquid esset, quod non
capiti, sed corpori usui esset.</p>
        </div3>
<div3>
          <head>CXXIV.</head>
          <p>
 <hi>[Ib. XXIX, 9.] Et erit illis sacerdotium mihi
in sempiternum.</hi> Quomodo dicat <hi>in sempiternum,</hi> de
his significativis rebus, superius saepe diximus. Nam
utique mutatum est hoc sacerdotium, ut illud esset
in aeternum secundum ordinem Melchisedec, non secundum
ordinem Aaron. Ibi enim et juratio, et nulla
Dei poenitudo, qua significetur mutatio. <hi>Juravit</hi> enim <hi>Dominus, et non poenitebit eum, Tu es,</hi> 
 inquit, <hi>sacerdos
in aeternum secundum ordinem Melchisedec <note>(Ps. CIX, 4)</note>
          </hi>.
De ordine autem Aaron dictum est quidem <hi>in sempiternum,</hi> 
vel propter tempus non praeceptum quousque
observaretur, vel quod res significaret aeternas: nusquam
est tamen dictum de sacerdotio Aaron, quia
juravit Dominus et non poenitebit eum. Et ideo dictum
est in illo sacerdotio secundum ordinem Melchisedec, <hi>Non poenitebit eum,</hi> 
 ut significaretur, quia de
sacerdotio Aaron poenituit eum, id est, mutavit illud.</p>
        </div3>
<div3>
          <head>CXXV.</head>
          <p>
 <hi>[Ib. XXIX, 9.]</hi> Quid est, <hi>Et consummabis
manus Aaron, et manus filiorum ejus?</hi> An per manus
potestatem significavit, ut aliquid etiam ipsi consecrare
possent: potestas autem ipsa sanctificatione
consummabatur, qua praecepti sunt sanctificari a
Moyse?</p>
        </div3>
<div3>
          <head>CXXVI.</head>
          <p>
 <hi>[Ib. XXIX, 10.] Et adduces vitulum ad ostium
tabernaculi testimonii, et superimponent Aaron et filii
ejus manus suas super caput vituli in conspectu Domini.</hi> 
Ecce unde supra dictum est, consummandas esse manus
eorum, id est, perficiendam potestatem, ut etiam
ipsi sanctificarent, quod modo fit, cum ponunt manus
suas super vitulum immolandum.</p>
        </div3>
<div3>
          <head>CXXVII.</head>
          <p>
 <hi>[Ib. XXIX, 18.]</hi> Quod <hi>odor suavitatis Domino</hi> 
saepe dicitur sacrificium de victimis pecorum in Scripturis
sanctis, non utique Deus odore fumi illius delectatur;
sed tantum illud quod his significatur spiritualiter
Deum delectat cum spiritualiter exhibetur,
quoniam ipse odor Dei spiritualiter intelligitur. Non
enim sicut nos odorem corporeis naribus ducit. Sicut
ergo ille olefacit, sic ista significant.</p>
        </div3>
<div3>
          <head>CXXVIII.</head>
          <p>
 <hi>[Ib. XXIX, 26] Et sumes pectusculum de
ariete consummationis, quod est Aaron;</hi> id est, hujus
Aaron. Hoc enim pertinere voluit ad summum sacerdotem.
<pb n="0640"/>
</p>
        </div3>
<div3>
          <head>CXXIX. </head>
          <p>
 <hi>[Ib. XXIX, 28-30.] Et erit Aaron et filiis ejus
legitimum aeternum a filiis Israel:</hi> cum diceret de pectusculo
et brachio victimarum. More illo ergo <hi>aeternum</hi> 
dixit, quem saepe supra commemoravimus.
</p>
          <p> <hi>Et stola sancti, quae est Aaron, erit filiis ejus post eum,
ungere eos in ipsis, et consummare manus eorum. Septem
diebus vestiet se ea sacerdos qui successerit ei de filiis
ejus, qui intrabit in tabernaculum testimonii deservire
in sanctis.</hi> Haec verba multas quaestiones habent.
Nam primum hic notandum est, quomodo cum <hi>stolam</hi> 
dixerit <hi>sancti,</hi> postea pluraliter dicit <hi>ungere eos in
ipsis,</hi> tanquam in stolis. Nam et supra multas stolas
eas dixerat, quibus una constaret. Quanquam ambiguum
sit utrum <hi>in ipsis</hi> ab eo quod sunt ipsa genere
neutro, quaecumque sunt quibus illa stola completur,
id est vestis sacerdotalis: quod magis putandum est,
ex eo quod in consequentibus dicit, <hi>Septem diebus vestiet
se ea sacerdos qui successerit ei;</hi> ea scilicet omnia
quae commemoravit, cum vestem sacerdotalem describeret.
Repetivit sane quod supra dixerat, <hi>consummare
manus eorum:</hi> unde quid mihi videretur exposui <note>(Supra, quaest. 125)</note>.
Quod vero ait, <hi>Septem
diebus vestiet se ea sacerdos,</hi> numquid aliis diebus se
non vestiet? Sed illis septem continuis intelligi voluit,
quibus ejus sacerdotium quodammodo dedicatur,
atque hebdomadis est in ejus inchoatione festivitas.
Successorem autem Aaron eum dicit, <hi>qui intrat
in tabernaculum testimonii, deservire in sanctis:</hi> 
eum scilicet significans, qui non poterat esse nisi
unus, non quales erant et filii Aaron cum vivo patre
suo, sed qualis successor ipsius Aaron. Quomodo
ergo proprium dicit hujus unius esse, <hi>intrare in tabernaculum
testimonii, deservire in sanctis,</hi> cum et illa quae
sunt extra velum, quo velantur sancta sanctorum.
sancta appellentur, et tabernaculum testimonii etiam
illud vocetur, ubi sunt sancta, id est mensa et candelabrum:
ubi cum deserviant et sequentes sacerdotes
ad mensam et candelabrum et ipsum altare, quomodo
unum dicit successorem Aaron, qui <hi>intret in tabernaculum
testimonii deservire in sanctis?</hi> Si enim dixisset,
Deservire in sanctis sanctorum, nulla esset
quaestio. Ad haec enim, ubi est arca testimonii, solus
unus intrabat summus sacerdos: quod etiam in Epistola
ad Hebraeos diligentissime commendatur. Nisi
forte eo ipso quod unum dicit <hi>intrare in tabernaculum
testimonii, deservire in sanctis,</hi> non vult utique intelligi,
nisi in sanctis sanctorum; quia et ipsa utique sancta
appellantur. Non enim omnia quae sancta sunt, etiam
sancta sanctorum dici possunt: illa vero quae sunt
sancta sanctorum, procul dubio utique sancta sunt.
Unus autem iste qui semel in anno intrabat in sancta
sanctorum, quoniam Dominum Christum significabat,
apertissime supradicta ad Hebraeos Epistola commendatur <note>(Hebr. IX, 7-11)</note>.
Quod autem praefiguratum
est in sancto sanctorum, ut super arcam quae Legem
habebat, esset propitiatorium, ubi Dei misericordia
significari intelligenda est, qua propitius fit eorum
peccatis qui Legem non implent; hoc mihi videtur
<pb n="0641"/>
etiam in ipsa veste sacerdotis significari: nam et ipsa
quid aliud quam Ecclesiae Sacramenta significat?
Quod in <foreign xml:lang="greek">λογίῳ,</foreign> id est rationali in pectore sacerdotis
posito judicia constituit, in lamina vero sanctificationem
et ablationem peccatorum: tanquam rationale
sit in pectore simile arcae in qua Lex erat, et lamina
illa in fronte, similis propitiatorio quod super arcam
erat, et ut utrobique servaretur quod scriptum est, <hi>Superexsultat misericordia judicio 
 (Jacobi, II, 13)</hi>.</p>
        </div3>
<div3>
          <head>CXXX.</head>
          <p>
 <hi>[Ib. XXIX, 37.]</hi> Quid est quod purificatum
et sanctificatum altare septem diebus dicit quod <hi>sanctum
sancti erit?</hi> Altare non quidem dicit sanctum
sanctorum, sicut est illud quod velo separatur, ubi est
arca testimonii: verumtamen et hoc altare extra velum
positum, per sanctificationem septem dierum dicit
potius, quam per unctionem fieri sanctum sancti.
Et addit, <hi>Omnis qui tetigerit altare, sanctificabitur.</hi> </p>
        </div3>
<div3>
          <head>CXXXI.</head>
          <p>
 <hi>[Ib. XXX, 3, 4.]</hi> Cum de annulis loqueretur
altaris incensi, quod altare non inaerari, sed inaurari
jussit, <hi>Et duos annulos aureos puros facies,</hi> inquit, <hi>sub
tortili corona ejus, in duo latera facies in duobus lateribus:</hi> 
quoniam graecus habet, <foreign xml:lang="greek">εἰς τὰ δύο κλίτη ποιήσεις
ἐν τοῖς δυσὶ πλευροῖς.</foreign> Nam <foreign xml:lang="greek">κλίτη</foreign> latera sunt, et <foreign xml:lang="greek">πλευρὰ</foreign> latera
sunt. Unde quidam Latini sic interpretati sunt, <hi>In duas partes facies in duobus lateribus.</hi> 
 Non autem
ait Graecus <foreign xml:lang="greek">μέρη,</foreign> quod est partes, sed <foreign xml:lang="greek">κλίτη,</foreign> quod latera.
Nam hoc verbum est in illo psalmo, ubi scriptum
est: <hi>Uxor tua sicut vinea fertilis in lateribus domus
tuae <note>(Psal. CXXVII, 3)</note>
          </hi>. Ac per hoc tantum casus
interest, quia prius accusativum, post vero ablativum
posuit, <hi>In duo latera facies, in duobus lateribus.</hi> Quis
autem sit sensus difficile est assequi; nisi forte, ut
solet Scriptura amare ellipsim, ut aliquid desit et subaudiatur,
etiam hic subaudiatur, Erunt: ut iste sit
sensus, <hi>In duo latera facies, in duobus lateribus erunt;</hi> 
id est, ad duo latera facies annulos, quoniam in duobus
lateribus erunt.</p>
        </div3>
<div3>
          <head>CXXXII.</head>
          <p>
 <hi>[Ib. XXX, 4.] Et erunt arcus amitibus ita
ut tollatur illud in eis.</hi> Quos annulos dixerat, arcus dicit.
Annulos quippe pro rotundis ansis posuit. Et quid
est aliud annulus vel circulus, nisi undique arcus?
Ideo quidam nolentes arcu dicere, thecas interpretati
sunt, quibus amites inducerentur, dicentes, <hi>Et erunt
thecae amitibus;</hi> quasi graecus hoc non posset dicere,
cum etiam thecae graecum verbum sit: dixit autem <foreign xml:lang="greek">ψαλίδες,</foreign>
 quod arcus interpretatur.</p>
        </div3>
<div3>
          <head>CXXXIII.</head>
          <p>
 <hi>[Ib. XXX, 8, 10.] Incendet super illud incensum
continuationis in conspectu Domini in progenies
eorum. Continuationis incensum</hi> dicit, quod continuatim
fieret, id est, nullo die praetermitteretur. Cum de
altari praeciperet incensi, id est, in quo incensum
tantum poneretur, non holocaustum, non sacrificium,
non libatio; praedixerat idipsum incensum quotidie
poni debere: nunc autem dicit, <hi>Et depropitiabit Aaron</hi> 
<pb n="0642"/>
vel <hi>exorabit, super cornua ejus semel in anno de sanguine
purificationis delictorum. Depropitiabit,</hi> ab eo
quod est depropitiatio, quae graece dicitur <foreign xml:lang="greek">ἐξιλασμός.</foreign>
Unde et intelligendum est, hoc quod semel in anno
jubet fieri ad propitiandum Deum super cornua altaris
incensi, id est ut de sanguine purificationis delictorum,
victimarum scilicet quae offeruntur pro delictis,
semel in anno tangantur cornua altaris incensi, non
pertinere ad illam appositionem incensi, quam quotidie
fieri jusserat. Illa enim fiebat aromatibus, non
sanguine; et quotidie, non semel in anno. Non ergo
sumus intellecturi, semel in anno intrare sacerdotem
solere in sanctum sanctorum, sed semel in anno cum
sanguine: et quotidie quidem solere intrare sine sanguine,
causa incensi imponendi; cum sanguine autem
semel in anno: maxime quia sequitur et dicit, <hi>Semel
in anno purificabit illud; sanctum sanctorum est Domino.</hi> 
Non ergo semel in anno ponet illic incensum,
quod quotidie fieri jussum est; sed semel in anno purificabit
illud, quod cum sanguine fieri praeceptum
est. Et post hoc adjungit, <hi>Sanctum sanctorum est Domino:</hi> 
ac per hoc si sanctum sanctorum non extra,
sed intra velum erat; etiam illud profecto altare de
quo nunc agitur, quod poni jussit contra velum, intrinsecus
jussit.</p>
        </div3>
<div3>
          <head>CXXXIV.</head>
          <p>
 <hi>[Ib. XXX, 12.]</hi> Quid est quod ait, <hi>Si acceperis
computationem filiorum Israel in visitatione eorum;</hi> 
nisi quia jubet eos aliquando visitari et computari,
id est numerari? Quod in David propterea vindicatum
intelligendum est, quia Deus non jusserat <note>(II Reg. XXIV)</note>.</p>
        </div3>
<div3>
          <head>CXXXV.</head>
          <p>
 <hi>[Ib. XXX, 26-33.]</hi> Advertendum est etiam
et notandum quemadmodum unguento chrismatis
omnia jussit ungi, tabernaculum scilicet et ea quae in
illo erant, et deinde erunt sancta sanctorum. Omnia
scilicet cum fuerint uncta, erunt sancta sanctorum.
Quid igitur distabit jam inter illa interiora, quae velo
teguntur, et caetera, si omnia cum uncta fuerint erunt
sancta sanctorum, diligentius requirendum: haec tamen
notanda credidimus. Ubi etiam meminerimus,
quod sicut de illo altari sacrificiorum, quod post unctionem
appellari voluit sanctum sancti, continuo
dictum est, <hi>Omnis qui tangit illud, sanctificabitur:</hi> ita
de omnibus postea, quae de illo unguento uncta, dicta
sunt sancta sanctorum, eadem sententia subsecuta
est, ut diceretur, <hi>Omnis qui tangit ea, sanctificabitur.</hi> 
Quod duobus modis intelligi potest; sive tangendo
sanctificabitur, sive sanctificabitur ut ei liceat tangere:
si tamen non licebat tangere populo tabernaculum,
quando afferebant hostias, vel quaecumque ab eis allata
offerebantur Deo. Nam consequenter non solis
sacerdotibus neque solis Levitis dicendum admonet,
quod ait ad Moysen, <hi>Et filiis Israel loqueris dicens:</hi> 
utique filii Israel totus ille populus erat; jubet autem
illis dici, <hi>Oleum linitio unctionis, sanctum erit hoc vobis
in progenies vestras: super carnem hominis non linietur,
et secundum compositionem hanc non facietis vobis ipsis
similiter. Sanctum est, et sanctificatio erit vobis. Quicumque
fecerit similiter, et quicumque dabit de eo extera
<pb n="0643"/>
nationi, interibit de populo suo.</hi> Jubet igitur non solis
sacerdotibus, sed universo populo Israel, ut non faciant
tale unguentum in usus humanos. Hoc est enim
quod ait, <hi>super carnem hominis non linietur.</hi> Prohibet
ergo simile fieri in usus suos, et interitum minatur si
quisquam similiter fecerit, id est, unguentum ad usus
suos simile confecerit, vel cuiquam hinc dederit exterae
nationi. Ac per hoc quod ait, <hi>Sanctificatio erit
vobis,</hi> cum hoc populo Israel universo dici jubeat,
non video quid intelligam, nisi quia licebat eis, quando
veniebat cum suis quisque muneribus, tangere tabernaculum;
et tangendo sanctificabantur propter illud
oleum, quo cuncta peruncta sunt; et hinc dictum, <hi>Omnis qui tangit sanctificabitur:</hi> 
 non tamen sic quemadmodum
sacerdotes, qui etiam ut sacerdotio fungerentur,
ungebantur ex illo.</p>
        </div3>
<div3>
          <head>CXXXVI.</head>
          <p>
 <hi>[Ib. XXX, 34.]</hi> Quodpraecepit quibus aromatibus
fiat thymiama, id est incensum, et dicit unguentario
more coctum opus unguentarii: non ideo
putare debemus unguentum fieri, id est unde aliquid
ungatur, sed ut dictum est thymiama, vel incensum
quod imponatur illi altari incensi, ubi non licebat sacrificari,
et erat intus in sancto sanctorum.</p>
        </div3>
<div3>
          <head>CXXXVII.</head>
          <p>
 <hi>[Ib. XXX, 36.] Et concides de illis minutum,
et pones contra testimonia in tabernaculo testimonii,
unde innotescam tibi inde. Sanctum sanctorum erit vobis
incensum.</hi> Ecce iterum hoc incensum, quia intus ponebatur
in altari incensi quod intus erat, sanctum
sanctorum dicitur: et tabernaculum testimonii proprie
dicitur illud ipsum interius ubi arca erat, adhibita
sane differentia cum ait, <hi>Unde innotescam tibi inde.</hi> 
Sic enim dixerat primum de propitiatorio, quod utique
intus est, id est, intra velum super arcam.</p>
        </div3>
<div3>
          <head>CXXXVIII.</head>
          <p>
 <hi>[Ib. XXXI, 2-5.]</hi> Quid est quod Beseleel
cum juberet adhiberi operibus tabernaculi faciendis,
dixit eum se <hi>replevisse spiritu divino sapientiae, et intellectus,
et scientiae in omni opere, excogitare, et architectonari,</hi> 
etc.? Utrum Spiritus sancti muneri etiam
ista opera tribuenda sunt, quae pertinere ad opificium
videntur? an et hoc significative dictum est, ut ea pertineant
ad divinum spiritum sapientiae, et intellectus, et
scientiae, quae his rebus significantur? Tamen etiam
hic cum spiritu repletus dicatur iste divino sapientiae,
et intellectus, et scientiae, nondum legitur Spiritus sanctus.</p>
        </div3>
<div3>
          <head>CXXXIX.</head>
          <p>
 <hi>[Ib. XXXI, 13.]</hi> Quid sibi vult, quod cum
de sabbato observando praeciperet, ait, <hi>Testamentum
aeternum in me et filiis Israel;</hi> non ait, inter me et
filios Israel? An quia sabbatum requiem significat, et
requies nobis non est nisi in illo? Nam profecto filios
Israel universum populum suum dicit, id est, semen
Abraham: et est Israel secundum carnem, et secundum
spiritum. Nam si Israel non esset dicendus, nisi
ex genere carnis, non diceret Apostolus, <hi>Videte Israel
secundum carnem <note>(I Cor. X, 18)</note>
          </hi>: ubi profecto significat
esse Israel secundum spiritum qui in abscondito
Judaeus est et circumcisione cordis <note>(Rom. II, 29.)</note> Sic
<pb n="0644"/>
ergo melius fortasse distinguitur, <hi>Testamentum aeternum
in me;</hi> ut deinde alius sensus sit, <hi>et filiis Israel
signum est aeternum,</hi> id est, aeternae rei signum: quomodo
petra erat Christus, quia petra significabat
Christum <note>(I Cor. X, 4)</note>. Non ergo ita jungendum est, <hi>Testamentum aeternum in me et filiis Israel,</hi> 
 tanquam
in Deo et filiis Israel sit hoc testamentum; sed <hi>Testamentum
aeternum in me,</hi> quia in illo promissa est requies
aeterna; <hi>et filiis Israel signum est aeternum,</hi> quia
filii Israel acceperunt observandum signum, quo requies
significatur aeterna veris Israelitis, hoc est filiis
promissionis et visuris Deum facie ad faciem sicuti
est.</p>
        </div3>
<div3>
          <head>CXL.</head>
          <p>
 <hi>[Ib. XXXI, 18.] Et dedit Moysi statim ut cessavit
loqui ad eum, in monte Sina, duas tabulas testimonii,
tabulas lapideas scriptas digito Dei.</hi> Cum tam multa
locutus sit Deus, duae tantum tabulae dantur Moysi
lapideae, quae dicuntur tabulae testimonii futurae in
arca. Nimirum omnia caetera quae praecepit Deus ex
illis decem praeceptis, quae duabus tabulis conscripta
sunt, pendere intelliguntur, si diligenter quaerantur
et bene intelligantur: quomodo haec ipsa rursus decem
praecepta ex duobus illis, dilectione scilicet Dei
et proximi, in quibus tota Lex pendet et Prophetae <note>(Matth. XXII, 37-40)</note>.</p>
        </div3>
<div3>
          <head>CXLI.</head>
          <p>
 <hi>[Ib. XXXII, 2.]</hi> Quod jubet Aaron inaures <hi>demi ab auribus uxorum atque filiarum,</hi> 
 unde illis faceret
deos, non absurde intelligitur difficilia praecipere
voluisse, ut hoc modo eos ab illa intentione revocaret:
factum tamen illud ipsum difficile ut esset
aurum ad faciendum idolum, propter eos notandum
putavi, qui contristantur, si quid tale propter vitam
aeternam divinitus fieri, vel aequo animo tolerari jubeatur.</p>
        </div3>
<div3>
          <head>CXLII.</head>
          <p>
 <hi>[Ib. XXXII, 8.]</hi> Dominus indicans Moysi quid
fecerit de vitulo populus, hoc est de idolo quod ex
auro suo fecerant, dicit eos dixisse, <hi>Hi dii tui Israel
qui te eduxerunt de terra Aegypti.</hi> Quod eos dixisse non
legitur, sed animum eorum hunc fuisse Deus ostendit.
Horum quippe verborum gerebant in corde sententiam,
quae Deum latere non poterat.</p>
        </div3>
<div3>
          <head>CXLIII.</head>
          <p>
 <hi>[Ib. XXXII, 14.] Et propitiatus est Dominus
de malitia quam dixit facere populo suo.</hi> Malitiam hic
poenam intelligi voluit, sicuti est, <hi>Aestimata est malitia
exitus illorum <note>(Sap. III, 2)</note>
          </hi>. Secundum hanc dicitur
bonum et malum a Deo <note>(Eccli. XI, 14)</note>, non secundum
malitiam qua homines mali sunt. Malus enim Deus
non est; sed malis ingerit mala, quia justus est.</p>
        </div3>
<div3>
          <head>CXLIV.</head>
          <p>
 <hi>[Ib. XXXII, 19.]</hi> Iratus quidem Moyses videtur
tabulas testimonii digito Dei scriptas collisisse
atque fregisse; magno tamen mysterio figurata est
iteratio Testamenti, quoniam Vetus fuerat abolendum,
et constituendum Novum. Notandum sane quanta pro
populo ad Deum supplicatione laboraverit, qui tam
severus in eos vindicando exstitit. Quod autem in
ignem missum vitulum fusilem contrivit, et in aquam
sparsit, quam populo potum dedit, quid nobis videatur
<pb n="0645"/>
significare, jam alibi scripsimus in opere contra Faustum
Manichaeum <note>(Lib. 22, cap. 93)</note>.</p>
        </div3>
<div3>
          <head>CXLV.</head>
          <p>
 <hi>[Ib. XXXII, 24.] Et dederunt mihi, et misi in
ignem, et exiit vitulus hic.</hi> Compendio locutus est, non
dicens quod ipse formaverit, ut exiret vitulus fusilis?
an excusationis causa timendo mentitus est, tanquam
ipse in ignem periturum aurum projecerit, atque ipso
non id agente forma vituli exierit? Quod ideo non est
credendum hoc eum animo dixisse, quia nec latere
Moysen posset quid esset in viro, cum quo Deus loquebatur,
et fratrem de mendacio non redarguit.</p>
        </div3>
<div3>
          <head>CXLVI.</head>
          <p>
 <hi>[Ib. XXXII, 25.] Et cum vidisset Moyses populum,
quia dissipatus est, dissipavit enim eos Aaron, ut
in gaudium venirent adversariis suis.</hi> Notandum est
quemadmodum illud totum mali quod populus fecit,
ipsi Aaron tribuatur, quod eis consenserit ad faciendum
quod male petierant. Magis enim dictum est, <hi>dissipavit eos Aaron,</hi> 
 quoniam cessit eis, quam dissipaverunt
se ipsi qui tantum malum flagitaverunt.</p>
        </div3>
<div3>
          <head>CXLVII.</head>
          <p>
 <hi>[Ib. XXXII, 31, 32.]</hi> Cum Moyses dicit ad
Deum, <hi>Precor, peccavit populus iste peccatum magnum,
et fecerunt sibi deos aureos, et nunc siquidem remittis
illis peccatum illorum, remitte; sin autem, deleme de libro
tuo quem scripsisti:</hi> securus quidem hoc dixit, ut a
consequentibus ratiocinatio concludatur; id est, ut
quia Deus Moysen non deleret de libro suo, populo
peccatum illud remitteret. Verumtamen advertendum
est quantum malum in illo peccato perspexerit Moyses,
quod tanta caede crediderit expiandum, qui eos
sic diligebat, ut pro eis illa verba Deo funderet.</p>
        </div3>
<div3>
          <head>CXLVIII.</head>
          <p>
 <hi>[Ib. XXXII, 35.]</hi> Merito quaeritur, cum superius
populum dissipasse dictus sit Aaron, cur in
ipsum vindicta nulla processerit, neque cum Moyses
interfici jussit omnem qui Levitis euntibus ad portam
et redeuntibus occurrisset armatis, neque cum postea
factum est quod Scriptura dicit, <hi>Et percussit Dominus
populum propter facturam vituli, quem fecit Aaron:</hi> 
maxime quia et hic hoc idem repetendo inculcatum
est. Non enim dictum est, <hi>Et percussit Dominus populum
propter facturam vituli,</hi> quem fecerunt, sed, <hi>quem
fecit Aaron:</hi> et tamen non est percussus Aaron; quin
etiam illud quod de sacerdotio ejus ante peccatum ejus
Deus praecipiebat, impletum est. Sed jussit et ipsum
et filios ablui; et sic ordinati sunt in sacerdotio. Ita
novit ille cui parcat usque ad commutationem in melius;
et cui parcat ad tempus, quamvis eum praescierit
in melius non mutari; et cui non parcat ut mutetur
in melius, et cui non parcat, ita ut nec mutationem
 ejus exspectet: et totum hoc ad id redit, quod
Apostolus dicit exclamans, <hi>Quam inscrutabilia sunt judicia
ejus, et investigabiles viae ejus <note>(Rom. XI, 33)</note>
          </hi>.</p>
        </div3>
<div3>
          <head>CXLIX.</head>
          <p>
 <hi>[Ib. XXXIII, 1.] Vade ascende hinc, tu et populus
tuus, quem eduxisti de terra Aegypti.</hi> Deus iratus
dicere videtur, <hi>tu et populus tuus, quem eduxisti;</hi> alioquin
dixisset, tu et populus meus, quem eduxi de
terra Aegypti: sed illi quando idolum poposcerunt,
<pb n="0646"/>
ita locuti sunt, <hi>Moyses enim hic homo qui eduxit nos
de terra Aegypti, non scimus quid factum sit ei;</hi> liberationem
suam in homine constituendo defecerant. Hoc
eis modo replicatur cum dicitur, <hi>tu et populus tuus,
quem eduxisti de terra Aegypti:</hi> quod illis est crimini,
non Moysi. Non enim aliud volebat Moyses, nisi ut
non in illo, sed in Domino spem ponerent, et Domini
misericordia se cum gratiarum actione crederent ab
illa servitute liberatos: cujus tamen apud Deum tanquam
fidelissimi famuli tantum erat meritum per illius
gratiam, ut ei diceret Deus, <hi>Sine me, et iratus ira
conteram eos <note>(Exod. XXXII, 1, 23, 10)</note>
          </hi>. Quod utrum
jubentis sit cum ait, <hi>Sine me,</hi> an quasi petentis,
utrumque videtur absurdum. Nam et si jubebat Deus,
inobedienter famulus non parebat; et Deum hoc a
servo velut pro beneficio petere non decebat, cum
praesertim posset eos etiam illo nolente conterere.
Ille itaque ibi sensus in promptu est, quod his verbis
significavit Deus plurimum apud se prodesse illi populo,
quia sic ab illo viro diligebantur, quem sic Dominus
diligebat; ut eo modo admoneremur, cum merita
nostra nos gravant ne diligamur a Deo, relevari
nos apud eum illorum meritis posse quos diligit. Nam
cum ab Omnipotente dicitur homini, <hi>Sine me, et conteram
eos,</hi> quid aliud dicitur quam, Contererem eos,
nisi diligerentur abs te? Ita ergo dictum est, <hi>Sine me,</hi> 
ac si diceretur, Noli eos diligere, <hi>et conteram eos;</hi> 
quia ne id faciam dilectio tua in illos intercedit
mihi. Obtemperandum autem esset Domino dicenti,
Noli eos diligere, si hoc jubendo dixisset, et non potius
admonendo et exprimendo quid illum ab eorum
supplicio revocaret: nec tamen etiam illo intercedente
sine flagello disciplinae populum dereliquit.
Nescio quo enim modo, ut sic eos diligeret ipse Moyses,
Deus illos occultius diligebat, qui manifeste voce
terrebat.</p>
        </div3>
<div3>
          <head>CL.</head>
          <p>
 <hi>[Ib. XXXIII, 1-3.]</hi> Ubi dicit Deus ad Moysen, <hi>Vade, ascende hinc, tu et populus tuus, quem eduxisti
de terra Aegypti, in terram quam juravi Abraham,
Isaac, et Jacob, dicens, Semini vestro dabo eam;</hi> 
 continuo
tanquam ad ipsum Moysen adhuc loquatur,
occulta conversione, quae graece <foreign xml:lang="greek">ἀποστροφὴ</foreign> dicitur, jam
ad ipsum populum loquitur dicens: <hi>Et simul mittam
angelum meum ante te, et ejiciet Chananaeum, et Amorrhaeum,
et Chettaeum, et Pheresaeum, et Gergesaeum,
et Evaeum, et Jebusaeum; et introducet te in terram
fluentem lac et mel. Non enim ascendam tecum, quia
populus dura cervice es, ut non deleam te in via.</hi> Magna
sacramenti et mira profunditas, tanquam misericordiam
majorem posset angelus habere quam Deus, qui
populo durae cervicis parceret; cui Deus, si cum illis
esset, ipse non parceret: et tamen etiam per angelum
suum, se quodammodo ab eis absente, qui nusquam
esse absens potest, implere se dicit quod patribus
eorum juravit; tanquam et hic ostendens hoc se
ideo facere, quia illis patribus justis promisit, non
quod isti digni essent. Quid ergo significat, nisi forte
ideo se non esse cum eis, quia dura cervice sunt; quia
non eum propitium et salubrem, nisi humilitas et
<pb n="0647"/>
pietas capit? Esse autem Deum cum durae cervicis
hominibus, nihil est aliud quam vindicando adesse
atque puniendo: unde cum eo modo malis non adest,
parcendo facit; quo pertinet illud quod dicitur, <hi>Averte faciem tuam a peccatis meis 
 <note>(Psal. L, 11)</note>
          </hi>: quia
si advertit, evertit. Sicut enim fluit cera a facie
ignis, sic pereunt peccatores a facie Dei <note>(Psal.
LXVII, 3)</note>.</p>
        </div3>
<div3>
          <head>CLI.</head>
          <p>
 <hi>[Ib. XXXIII, 12, 13.] Et dixit Moyses ad Dominum,
Ecce tu mihi dicis: Deduc populum hunc. Tu
autem non demonstrasti mihi quem simul mittas mecum.
Tu autem dixisti mihi, Scio te prae omnibus, et gratiam
habes apud me. Si ergo inveni gratiam in conspectu
tuo, ostende mihi temetipsum, manifeste ut videam te,
ut sim inveniens gratiam ante te, et ut sciam quia populus
tuus est gens haec.</hi> Quod habet graecus <foreign xml:lang="greek">γνωστῶς,</foreign> hoc
quidam latini interpretati sunt, <hi>manifeste,</hi> cum Scriptura
non dixerit <foreign xml:lang="greek">φανερῶς.</foreign> Potuit ergo fortasse aptius
dici, <hi>Si inveni gratiam in conspectu tuo, ostende mihi
temetipsum, scienter ut videam te:</hi> quibus verbis satis
ostendit Moyses, quod non ita videbat Deum in illa
tanta familiaritate conspectus, ut desiderabat videre;
quoniam illae omnes visiones Dei, quae mortalium
praebebantur aspectibus, et ex quibus fiebat sonus,
quo mortalis attingeretur auditus, sic exhibebantur,
assumpta sicut Deus volebat, specie qua volebat, ut
non in eis ipsa ullo sensu corporis sentiretur divina
natura, quae invisibilis ubique tota est, et nullo continetur
loco. Et quia in duobus praeceptis, hoc est
dilectionis Dei et proximi, tota Lex pendet <note>(Matth.
XXII, 37-40)</note>, ideo Moyses in utroque suum desiderium
demonstrabat: in dilectione scilicet Dei, ubi
ait, <hi>Si inveni gratiam in conspectu tuo, ostende mihi
temetipsum, manifeste ut videam te, ut sim inveniens
gratiam in conspectu tuo;</hi> in dilectione autem proximi,
ubi ait, <hi>Et ut sciam quia populus tuus est gens haec.</hi> </p>
        </div3>
<div3>
          <head>CLII.</head>
          <p>
 <hi>[Ib. XXXIII, 17.]</hi> Quid est quod dicit Deus ad
Moysen, <hi>Quoniam scio te prae omnibus?</hi> numquid Deus
plus aliqua scit, et aliqua minus? An secundum quod
dicitur quibusdam in Evangelio, <hi>Non novi vos <note>(Id.
XXV, 12)</note>
          </hi>? Secundum hanc enim scientiam, qua Deus
dicitur scire quae illi placent, nescire quae displicent,
non quia ignorat ea, sed quia non approbat, sicut ars
recte dicitur nescire vitia, cum improbat vitia; prae
omnibus Deus Moysen sciebat, quia Deo prae omnibus
Moyses placebat.</p>
        </div3>
<div3>
          <head>CLIII.</head>
          <p>
 <hi>[Ib. XXXIII, 12, 17.]</hi> Notandum estne, quod
prius ipse Moyses dixerat Deo, <hi>Dixisti mihi, Scio te
prae omnibus;</hi> quod illi Deus posteaquam hoc ipse Deo
dixit, legitur dixisse, ante autem non legitur; ut intelligamus
non omnia esse scripta quae cum illo Deus
locutus est? Sed diligentius requirendum est in prioribus
Scripturae partibus, an vere ita sit.
<pb n="0648"/>
</p>
        </div3>
<div3>
          <head>CLIV. </head>
          <p>
 <hi>[Ib. XXXIII, 14-23.]</hi> Cum dixisset Moyses ad
Dominum, <hi>Ostende mihi gloriam tuam;</hi> respondit ei
Dominus, <hi>Ego transibo ante te gloria mea</hi>: <hi>et vocabo
nomine Domini in conspectu tuo; et miserebor cui misertus
ero, et misericordiam praestabo cui misericordiam
praestitero:</hi> cum paulo ante dixisset, <hi>Ipse antecedam
te, et requiem tibi dabo;</hi> quod Moyses sic videtur accepisse, <hi>Antecedam te,</hi> 
 tanquam non ei populo qui praesens
in itinere futurus esset: et ideo ait, <hi>Si non tu
ipse simul veneris nobiscum, ne me educas hinc,</hi> etc.
Deus autem neque ei hoc negavit dicens, <hi>Et hoc tibi
verbum quod dixisti faciam.</hi> Quomodo ergo cum dixisset
ei Moyses, <hi>Ostende mihi gloriam tuam,</hi> rursus,
tanquam praecessurus et non cum eis simul futurus,
videtur dicere, <hi>Ego transibo ante te,</hi> nisi quia hoc aliud
est? Ille quippe intelligitur loqui et dicere, <hi>Transibo
ante te,</hi> de quo dicit Evangelium, <hi>Cum venisset hora
ut transiret Jesus de hoc mundo ad Patrem <note>(Joan. XIII,
1)</note>
          </hi>: qui transitus etiam Pascha interpretari perhibetur.
Haec itaque magna omnino prophetia est. Ipse
enim ante omnes sanctos transit ad Patrem de hoc
saeculo, parare illis mansiones regni coelorum, quas
dabit eis in resurrectione mortuorum; quoniam transiturus
ante omnes primogenitus a mortuis factus est <note>(Coloss. I, 18)</note>.
</p>
          <p>Gratiam vero suam in eo ipso valde commendat
cum dicit, <hi>Et vocabo nomine Domini in conspectu tuo:</hi> 
tanquam in conspectu populi Israel, cujus Moyses cum
haec audiret typum gerebat. In conspectu enim gentis
ipsius ubique dispersae vocatur Dominus Christus in
omnibus gentibus. <hi>Vocabo</hi> autem dixit, non Vocabor,
activum verbum pro passivo ponens, genere locutionis
inusitato; in quo nimirum magnus sensus
latet. Sic enim fortasse significare voluit seipsum hoc
facere, id est gratia sua fieri, ut vocetur Dominus in
omnibus gentibus.</p>
<p>Quod vero addidit, <hi>Et miserebor cui misertus ero,
et misericordiam praestabo cui misericordiam praestitero;</hi> 
ibi plane expressius ostendit vocationem qua nos vocavit
in suum regnum et gloriam: non pro meritis
nostris, sed pro misericordia sua. Quoniam enim se
gentes introducturum pollicebatur, dicens, <hi>Vocabo nomine
Domini in conspectu tuo;</hi> commendavit hoc se
misericorditer facere, sicut Apostolus dicit: <hi>Dico enim
Christum ministrum fuisse circumcisionis propter veritatem
Dei, ad confirmandas promissiones patrum; Gentes
autem super misericordia glorificare Deum <note>(Rom.
XV, 8, 9)</note>
            </hi>. Hoc ergo praedictum est, <hi>Miserebor cui
misertus ero, et misericordiam praestabo cui misericordiam
praestitero.</hi> Quibus verbis prohibuit hominem
velut de propriarum virtutum meritis gloriari, ut qui
gloriatur in Domino glorietur <note>(II Cor. X, 17)</note>. Non
enim ait, <hi>Miserebor</hi> talibus vel talibus, sed, <hi>cui misericors
fuero;</hi> ut neminem praecedentibus bonis operibus
suis misericordiam tantae vocationis meruisse
<pb n="0649"/>
demonstret. Etenim Christus pro impiis mortuus est <note>(Rom. V, 6)</note>.</p>
<p>Sed utrum hoc idem repetere voluerit, cum addidit, <hi>Misericordiam praestabo cui misericordiam praestitero,</hi> 
vel sicut alii interpretati sunt, <hi>cui misericors
fuero;</hi> an aliquid intersit, nescio. Quod enim graeca
lingua duobus verbis dictum est, <foreign xml:lang="greek">ἐλεήσω,</foreign> et <foreign xml:lang="greek">οἰκτειρήσω,</foreign>
quod unum atque idem videtur significare, non potuit
latinus diversis verbis dicere, et diversis modis eamdem
misericordiam repetivit. Si autem diceretur, Miserebor
cui misereor, et miserebor cui misertus ero;
non satis commode dici videretur. Et tamen fortius ille
ipse ibi sensus est, quod aut ipsius misericordiae suae
firmitatem Deus ista repetitione monstravit: sicut
Amen, Amen; sicut Fiat, Fiat; sicut repetitio somnii
Pharaonis, pluraque similia. Aut in utrisque populis,
id est Gentibus et Hebraeis, hoc modo Deus praenuntiavit
misericordiam se esse facturum. Quod Apostolus
ita dicit: <hi>Sicut enim vos aliquando non credidistis
Deo, nunc autem misericordiam consecuti estis
illorum incredulitate; sic et ipsi nunc non crediderunt
in vestra misericordia, ut et ipsi misericordiam consequantur.
Conclusit enim Deus omnes in incredulitate,
ut omnium misereatur <note>(Id. XI, 30-32)</note>
            </hi>.</p>
<p>Deinde post hanc suae misericordiae commendationem
respondet ad illud quod ei dictum fuerat, <hi>Ostende
mihi gloriam tuam,</hi> vel quod supra petiverat Moyses,
dicens, <hi>Ostende mihi temetipsum manifeste ut videam
te. Non poteris,</hi> inquit, <hi>videre faciem meam. Non enim
videbit homo faciem meam, et vivet:</hi> ostendens huic
vitae, quae agitur in sensibus mortalibus corruptibilis
carnis, Deum sicuti est apparere non posse; id est,
sicuti est videri in illa vita potest, ubi ut vivatur, huic
vitae moriendum est.</p>
<p>Item interposito articulo dicente Scriptura, <hi>Et ait
Dominus,</hi> sequitur et loquitur, <hi>Ecce locus penes me.</hi> 
Quis enim locus non penes Deum est, qui nusquam
est absens? Sed Ecclesiam significat dicendo, <hi>Ecce
locus penes me,</hi> tanquam templum suum commendans, <hi>Et stabis,</hi> 
 inquit, <hi>super petram</hi> <note>(quia <hi>super hanc
petram,</hi> ait Dominus, <hi>aedificabo Ecclesiam meam [Matth.
XVI, 18]</hi> )</note>, <hi>statim ut transiet gloria mea:</hi> id est, Statim
ut transiet gloria mea, stabis supra petram; quia
post transitum Christi, id est post passionem et resurrectionem
Christi stetit populus fidelis supra petram. <hi>Et ponam te,</hi> 
 inquit, <hi>in caverna petrae:</hi> munimen
firmissimum significat. Alii autem interpretati
sunt, <hi>in specula petrae;</hi> sed graecus habet <foreign xml:lang="greek">ὀπήν</foreign>: hoc
autem foramen vel cavernam rectius interpretamur.</p>
<p> <hi>Et tegam manu mea super te</hi>, <hi>donec transeam: et
auferam manum, et tunc videbis posteriora mea; facies
autem mea non videbitur tibi.</hi> Cum jam dixisset, <hi>Stabis
super petram, statim ut transiet gloria mea,</hi> ubi intelligitur
post transitum suum promisisse super petram
stabilitatem; quomodo accipiendum est quod ait,
<pb n="0650"/> <hi>Ponam te in caverna petrae, et tegam manu mea super
te, donec transeam: et auferam manum, et tunc videbis
posteriora mea:</hi> 
 quasi jam illo in petra constituto,
tegat manu sua super eum, et deinde transeat; cum
esse in petra non possit, nisi post ejus transitum?
Sed recapitulatio intelligenda est rei praetermissae,
quali solet uti Scriptura in multis locis. Postea quippe
dixit quod ordine temporis prius est. Qui ordo ita se
habet: <hi>Tegam manu mea super te, donec transeam, et
tunc videbis posteriora mea; nam facies mea non videbitur
tibi: et stabis super petram statim ut transiet gloria
mea, et ponam te in caverna petrae.</hi> Hoc enim factum
est in eis quos tunc significabat persona Moysi, id est
Israelitis, qui in Dominum Jesum, sicut Actus Apostolorum
indicant, postea crediderunt, id est, statim
ut transiit ejus gloria. Non posteaquam resurrexit a
mortuis, et ascendit in coelum, misso desuper Spiritu
sancto, cum linguis omnium gentium Apostoli loquerentur,
compuncti sunt corde multi ex eis qui crucifixerant
Christum: quem ut non cognovissent, et
Dominum gloriae crucifixissent, caecitas ex parte in
Israel facta est <note>(Rom. XI, 25)</note>, sicut dictum fuerat, <hi>Tegam manu mea super te, donec transeam.</hi> 
 Unde Psalmus
dicit, <hi>Quoniam die ac nocte gravata est super me
manus tua:</hi> diem appellans, quando Christus divina
miracula faciebat; noctem, quando sicut homo moriebatur,
quando et illi titubaverunt qui in die crediderant.
Hoc est ergo, <hi>Cum transiero, tunc videbis posteriora
mea,</hi> Cum transiero de hoc mundo ad Patrem,
posterius in me credituri sunt quorum typum geris.
Tunc enim compuncti corde dixerunt: <hi>Quid faciemus?</hi> 
Et jussi sunt ab Apostolis agere poenitentiam, et
baptizari in nomine Jesu Christi, ut dimitterentur
illis peccata eorum <note>(Act. II, 37, 38)</note>. Quod in psalmo
illo sequitur, cum dictum esset, <hi>Die ac nocte gravata
est super me manus tua;</hi> id est, ut non cognoscerem
<note>(Si enim cognovissent, nunquam Dominum gloriae
crucifixissent <hi>[I Cor. II, 8]</hi> )</note>: sequitur et jungit, <hi>Conversus
sum in aerumna mea, dum configeretur spina;</hi> 
id est, cum essem corde compunctus. Deinde addidit, <hi>Peccatum meum cognovi, et facinus meum non operui:</hi> 
posteaquam viderunt quanto scelere Christum crucifixerint.
Et quia receperunt consilium ut agerent poenitentiam,
et in Baptismo remissionem acciperent
peccatorum; <hi>Dixi,</hi> inquit, <hi>pronuntiabo adversum me
delictum meum Domino, et tu remisisti impietatem cordis
mei <note>(Psal. XXXI, 4, 5)</note>
            </hi>.</p>
<p>Hanc autem prophetiam potius fuisse, quam locutus
est Dominus ad Moysen satis res ipsa indicat; quandoquidem
de petra vel caverna ejus, et de manus
ejus superpositione, de visione posteriorum ejus, nihil
postea visibili opere subsecutum legitur. Mox enim
adjungit interposito articulo Scriptura, <hi>Et dixit Dominus
ad Moysen;</hi> cum ipse Dominus utique etiam
illa quae supra dicta sunt loqueretur, atque inde contexit
<pb n="0651"/>
quid deinceps Dominus dicat, <hi>Excide tibi duas
tabulas lapideas, sicut et primas,</hi> etc.</p>
        </div3>
<div3>
          <head>CLV.</head>
          <p>
 <hi>[Ib. XXXIV, 7.]</hi> Quid est quod dictum est de
Domino, <hi>Et reum non purificabit;</hi> nisi, non eum dicet
innocentem?</p>
        </div3>
<div3>
          <head>CLVI.</head>
          <p>
 <hi>[Ib. XXXIV, 10.]</hi> Deus in monte duas rursus
lapideas tabulas conscripturo dicit Moysi inter caetera, <hi>Coram omni populo tuo faciam gloriosa.</hi> 
 Nondum dignatur
dicere, Coram omni populo meo. An ita dixit, <hi>populo tuo,</hi> 
 quomodo cuilibet homini ejusdem populi
diceretur, id est, Ex quo populo es: quomodo, Civitati
tuae dicimus, non cui dominaris, vel quam constituisti,
sed unde civis es? Sic enim et paulo post
dicit, <hi>Omnis populus, in quibus es:</hi> alio modo quid
dictum est, nisi, populus tuus? Quod autem non dixit,
In quo es, consuetudo locutionis est.</p>
        </div3>
<div3>
          <head>CLVII.</head>
          <p>
 <hi>[Ib. XXXIV, 12.]</hi> Quid est quod dicitur ad
Moysen, <hi>Attende tibi, nequando ponat testamentum his
qui sedent super terram.</hi> Non enim habet graecus, nequando
ponas; sed, <hi>ne quando ponat.</hi> An forte de
populo ei dicere voluit, cujus ipse ductor fuit? Sed
non ipse introduxit populum in eam terram, ubi prohibet
poni testamentum cum eis qui in illa habitabant.
Mirum itaque locutionis genus est, et adhuc
inexpertum vel non animadversum: si tamen locutio
est, ac non sensus aliquis.</p>
        </div3>
<div3>
          <head>CLVIII.</head>
          <p>
 <hi>[Ib. XXXIV, 13, 15.]</hi> Cum praeciperet Deus
ad Moysen loquens, ut data terra in potestate, omnis
idololatria everteretur, nec adorarentur dii alieni, ait, <hi>Dominus enim Deus, zelans nomen, Deus zelator est:</hi> 
id est, ipsum nomen quod Dominus Deus dicitur, zelans
est, quia Deus zelator est. Quod non humanae
perturbationis vitio facit Deus, semper atque omni
modo incommutabilis atque tranquillus; sed hoc verbo
indicat, non impune plebem suam per alienos deos
fornicaturam. Ductum est enim verbum tropo metaphora
a zelo maritali, quod castitatem custodit uxoris.
Quod nobis prodest, non Deo. Quis enim tali genere
fornicationis Deo nocuerit? sed sibi plurimum, ut pereat.
Quod Deus prohibet terrore gravissimo, zelantem
se appellans: cui dicitur in Psalmo, <hi>Perdidisti omnem
qui fornicatur abs te; mihi autem adhaerere Deo bonum
est <note>(Psal. LXXII, 27, 28)</note>
          </hi>. Denique sequitur: <hi>Ne forte
ponas testamentum his qui sedent super terram, et fornicentur
post deos eorum.</hi> </p>
        </div3>
<div3>
          <head>CLIX.</head>
          <p>
 <hi>[Ib. XXXIV, 20.]</hi> Quod ait, <hi>Non videberis in
conspectu meo inanis;</hi> sicut indicant circumstantia de
quibus loquitur, <hi>in conspectu suo:</hi> dixit Deus in
tabernaculo suo: hoc est autem, <hi>Non ibi videberis
inanis,</hi> nunquam intrabis sine aliquo munere.
Quod spiritualiter intellectum, magnum sacramentum
est. Verum haec dicebantur de umbris significationum.</p>
        </div3>
<div3>
          <head>CLX.</head>
          <p>
 <hi>[Ib. XXXIV, 21.]</hi> Cum de sabbato praecepisset,
quid est quod adduxit, <hi>Satione et messe requiesces?</hi> 
<pb n="0652"/>
Videtur enim dicere, Tempore sationis et messis. An
forte ita observandam requiem sabbati praecepit, ut
nec illa tempora habeant excusationem, quae agricolis
valde sunt necessaria propter victum atque vitam?
Jussum est ergo ut etiam tempore sationis et messis,
quando multum urget operatio, requiescatur in sabbato:
ac sic per haec tempora, quae opus plurimum
flagitant, significatum est, omni tempore sabbato debere
cessari.</p>
        </div3>
<div3>
          <head>CLXI.</head>
          <p>
 <hi>[Ib. XXXIV, 24.]</hi> Quod dicit, <hi>Non concupiscet
quisquam de terra tua, cum ascendes videri in conspectu
Dei tui, tria tempora anni</hi>, hoc vult intelligi, ut securus
quisque ascenderet, nec de terra sua sollicitus
esset, Deo promittente custodiam, quod nemo inde
aliquid concupisceret, propter illum qui ascendit, ne
suam inde timeret absentiam. Et hic satis ostendit
quid supra dixerit, <hi>Non apparebis in conspectu Domini
Dei tui inanis,</hi> quia in illo loco dixit ubi tabernaculum
vel templum Deus fuerat habiturus.</p>
        </div3>
<div3>
          <head>CLXII.</head>
          <p>
 <hi>[Ib. XXXIV, 25.]</hi> Quid est quod ait, <hi>Non
occides super fermentum sanguinem immolatorum meorum?</hi> 
An illa hoc loco dicit immolata sua, quae per
Pascha occiduntur, et praecipit ne tunc sit in domo
fermentum, quoniam dies sunt azymorum?</p>
        </div3>
<div3>
          <head>CLXIII.</head>
          <p>
 <hi>[Ib. XXXIV, 25.]</hi> Quid est quod ait, <hi>Et non
dormiet in mane immolatio solemnitatis Paschae;</hi> nisi quod
superius aperte praecepit, ne aliquid ex pecore quod
immolatur, carnium relinquatur in mane? Sed locutio
fecit obscuritatem: <hi>Dormiet</hi> enim dixit, pro Manebit.</p>
        </div3>
<div3>
          <head>CLXIV.</head>
          <p>
 <hi>[Ib. XXXIV, 26.] Non coques agnum in lacte
matris suae.</hi> Ecce dixit iterum quod quemadmodum
intelligi possit ignoro. Magna tamen est de Christo
prophetia, etiam si fieri ad litteram possit; quanto
magis si non potest? In sermonibus enim Dei non
sunt ad proprietatem operum omnia revocanda, sicut
nec illud de petra, et caverna ejus, et manus superpositione <note>(Exod. XXXIII, 22)</note>.
Sed plane de fide narratoris
hoc exigendum est, ut quae dicit facta esse,
vere facta sint, et quae dicit dicta esse, vere dicta
sint. Quod exigitur etiam a narratoribus Evangelii:
cum enim Christum narrent quaedam dixisse quae in
parabolis dixit; tamen haec eum dixisse non parabola,
sed historica narratio est.</p>
        </div3>
<div3>
          <head>CLXV.</head>
          <p>
 <hi>[Ib. XXXIV, 28.] Et erat ibi Moyses in conspectu
Domini quadraginta diebus et quadraginta noctibus; panem
non manducavit, et aquam non bibit.</hi> Quod et ante
dixerat, quando tabulas accepit, quas fregit, hoc etiam
modo repetit; non recapitulando quod factum est, sed
iterum factum esse commendans. Repetitio quippe Legis
jam quid significet diximus. Quod autem ait, <hi>Panem
non manducavit, et aquam non bibit,</hi> intelligitur jejunavit,
a parte totum; id est, nomine panis omnem cibum, et
nomine aquae omnem potum significante Scriptura.</p>
        </div3>
<div3>
          <head>CLXVI.</head>
          <p>
 <hi>[Ib. XXXIV, 28, 27, 1.] Et scripsit in tabulis
verba Testamenti, decem verba.</hi> De Moyse dictum
est quod ipse scripserit, cui etiam Deus paulo ante dixerat,
<pb n="0653"/> <hi>Scribe tibi verba haec.</hi> 
 Cum vero primum Legem
accepit, cujus tabulas abjecit et fregit, nec ipse excidisse
dictus est tabulas lapideas, et modo dictum est, <hi>Excide tibi duas tabulas lapideas;</hi> 
 nec ei dictum est ut
scriberet, sicut ei modo dicitur; nec eas ipse scripsisse
narratur, sicut modo narrat Scriptura, et dicit, <hi>Scripsit
in tabulis verba Testamenti, decem verba:</hi> sed tunc
dictum est, <hi>Et dedit Moysi, statim ut cessavit loqui ad
cum in monte Sina, duas tabulas testimonii, tabulas lapideas
scriptas digito Dei <note>(Exod. XXXI, 18)</note>
          </hi>; deinde
paulo post, <hi>Et conversus,</hi> inquit, <hi>Moyses descendit de
monte, et duae tabulae testimonii in manibus ejus, tabulae
lapideae scriptae ex utraque parte earum, hinc atque hinc
erant scriptae, et tabulae opus Dei erant, et scriptura
scriptura Dei insculpta in tabulis <note>(Id. XXXII, 15, 16)</note>
          </hi>.
Proinde magna oritur quaestio, quomodo illae tabulae,
quas erat Moyses Deo utique praesciente fracturus, non
hominis opus esse dicantur, sed Dei; nec ab homine
scriptae, sed scriptae digito Dei: posteriores vero tabulae
tamdiu mansurae, ac in tabernaculo ac templo
Dei futurae, jubente quidem Deo, tamen ab homine
excisae sint, ab homine scriptae. An forte in illis prioribus
gratia Dei significabatur, non hominis opus, qua
gratia indigni facti sunt revertentes corde in Aegyptum,
et facientes idolum; unde illo beneficio privati
sunt, et propterea Moyses tabulas fregit: istis vero
tabulis posterioribus significati sunt qui de suis operibus
gloriantur; unde dicit Apostolus, <hi>Ignorantes Dei
justitiam, et suam volentes constituere, justitiae Dei non
sunt subjecti <note>(Rom. X, 3)</note>
          </hi>; et ideo tabulae humano
opere exsculptae, et humano opere conscriptae datae
sunt, quae cum ipsis manerent, ad eos significandos
de suis operibus gloriaturos, non de digito Dei, hoc
est de Spiritu Dei?
</p>
          <p>Certe ergo repetitio Legis Novum Testamentum significat;
illud autem Vetus significabat, unde confractum
et abolitum est: maxime quoniam cum secundo
Lex datur, nullo terrore datur, sicut illa in tanto strepitu
ignium, nubium et tubarum; unde tremefactus
populus dixit, <hi>Non loquatur Deus ad nos, ne moriamur <note>(Exod. XX, 19)</note>
            </hi>:
unde significatur timor esse in Vetere
Testamento, in Novo dilectio. Quomodo igitur
haec solvitur quaestio, quare illae opus Dei, istae opus
hominis; et illae conscriptae digito Dei, istae scriptae
ab homine? An forte ideo magis in illis prioribus Vetus
significatum est Testamentum, quia Deus ibi praecepit,
sed homo non fecit? Lex enim posita est in Vetere
Testamento, quae convinceret transgressores,
quae subintravit ut abundaret delictum <note>(Rom. V, 20)</note>.
Non enim implebatur timore, quae non impletur nisi
charitate. Et ideo dicitur opus Dei, quia Deus Legem
constituit, Deus conscripsit: nullum opus hominis,
quia homo Deo non obtemperavit, et eum potius reum
Lex fecit. In secundis autem tabulis homo per adjutorium
Dei tabulas facit, atque conscribit; quia Novi
Testamenti charitas Legem facit. Unde dicit Dominus, <hi>Non veni Legem solvere, sed implere 
 <note>(Matth. V, 17)</note>
            </hi>:
dicit autem Apostolus, <hi>Plenitudo Legis charitas <note>(Rom.
XIII, 10)</note>
            </hi>; et, <hi>Fides quae per dilectionem operatur (Galat.
<pb n="0654"/>
V, 6)</hi>. Factum est itaque homini facile in Novo
Testamento, quod in Vetere difficile fuit, habenti
fidem quae per dilectionem operatur; atque illo digito
Dei, hoc est, Spiritu Dei intus eam in corde scribente,
non foris in lapide. Unde dicit Apostolus, <hi>Non in tabulis
lapideis, sed in tabulis cordis carnalibus <note>(II Cor. III,
3)</note>
            </hi>; <hi>quoniam charitas Dei,</hi> qua veraciter impletur praeceptum, <hi>diffusa est in cordibus nostris per Spiritum
sanctum, qui datus est nobis 
 <note>(Rom. V, 5)</note>
            </hi>. Hoc est ergo
primo data Lex (ubi significatur Vetus Testamentum,
quod est opus tantummodo Dei, et conscriptio
digiti Dei), quod Apostolus dicit, <hi>Itaque Lex quidem
sancta, et mandatum sanctum, et justum, et bonum.</hi> 
Lex ergo sancta et bona, Dei opus est: ubi homo nihil
agit, quia non obtemperat; sed reatu potius premitur,
Lege minante atque damnante. <hi>Peccatum</hi> enim
inquit, <hi>ut appareat peccatum, per bonum mihi operatum
est mortem <note>(Id. VII, 12, 13)</note>
            </hi>. Beatus autem homo
est, cum hoc mandatum sanctum, et justum, et bonum,
est etiam opus ejus, sed per gratiam Dei.</p>
        </div3>
<div3>
          <head>CLXVII.</head>
          <p>
 <hi>[Ib. XXV, 1.]</hi> Moyses ad filios Israel, posteaquam
de monte descendit, habens alias tabulas
Legis, circumposito sibi velamine propter gloriam vultus
ejus, quam filii Israel non poterant intueri, <hi>Haec,</hi> 
inquit, <hi>verba, quae dixit Dominus facere ea:</hi> ambigue
positum est, utrum <hi>ea facere</hi> ipse Dominus, an illi:
sed utique manifestum est quod illi; jussit quippe ille
quae fierent. Sed forte ideo sic positum est, ut ex
utroque accipiatur; quia et Dominus facit, cum facientes
adjuvat, secundum illud Apostoli, <hi>In timore
et tremore vestram ipsorum salutem operamini; Deus
enim est qui operatur in vobis et velle, et operari, pro
bona voluntate <note>(Philipp. II, 12, 13)</note>
          </hi>.</p>
        </div3>
<div3>
          <head>CLXVIII.</head>
          <p>
 <hi>[Ib. XXXV, 24.] Omnis afferens demptionem,
argentum et aes attulerunt demptionem Domino:</hi> 
tanquam diceret, Omnis qui attulit, attulit illud atque
illud, inter caetera quae dicebat, et argentum et aes
commemorans. <hi>Demptionem</hi> sane interpretati sunt
latini, quod graecus habet <foreign xml:lang="greek">ἀφαίρεμα.</foreign> Appellata est
autem demptio, eo quod sibi demeret qui Domino
afferret.</p>
        </div3>
<div3>
          <head>CLXIX.</head>
          <p>
 <hi>[Ib. XXXV, 29.]</hi> Narrante Moyse commemoratum
est quod ei dixit Deus de Beseleel eisdem
verbis ac totidem, quod eum impleverit Spiritu divino
sapientiae, et intellectus, et scientiae ad tabernaculi
opera facienda, quae pertinent ad artes opificum:
unde quid nobis videretur jam diximus <note>(Supra, quaest.
138)</note>. Sed ideo nunc hoc idem commemorandum putavi,
quia non frustra eisdem omnino verbis repetitum
est, quibus antea Moysi a Domino fuerat intimatum.
Sane novo more hic ars architectonica perhibetur,
opificum ex auro et argento et quocumque metallo,
cum illa dici soleat architectonica, quae pertinet ad
fabricas aedificiorum.</p>
        </div3>
<div3>
          <head>CLXX.</head>
          <p>
 <hi>[Ib. XXXVI, 2 et 3.] Et omnes qui sponte vellent
ire ad opera, ut consummarent ea, et acceperunt a
<pb n="0655"/>
Moyse omnes demptiones</hi>. In notitiam tantum Moyses
pertulit quae Dominus opera fieri praeceperit, tabernaculum
scilicet cum omnibus quae in eo essent, et vestes
sacerdotales. Commemoravit autem quosdam,
quibus dixit Spiritum divinitus datum, quo illa efficere
possent: et tamen multi intelliguntur sponte ad
eadem opera venisse quibus neque imperatum est,
nec eorum nomina commemorata sunt a Domino dicta
Moysi. Non ergo illi soli hoc munus divinitus habuerunt,
qui nominatim commemorantur, sed fortasse
praecipue atque excellentius. Laudandus est autem in
his omnibus non attractus ad opus serviliter animus,
sed liberaliter et sponte devotus.</p>
        </div3>
<div3>
          <head>CLXXI.</head>
          <p>
 <hi>[Ib. XXXVI, 4, et 5.]</hi> Notandum quod illi qui
sapientes appellantur, effectores operum sancti, etiam
moribus tales erant, ut cum ipsi susciperent omnia
quae populus offerebat, existimans necessaria ex quibus
illa omnia complerentur, viderunt plus offerri
quam erat necesse, et dixerunt Moysi; atque ille per
praeconem ultra populum offerre prohibuit. Poterant
autem, si vellent, multa auferre, sed modestia prohibuit,
vel religio terruit.</p>
        </div3>
<div3>
          <head>CLXXII.</head>
          <p>
 <hi>[Ib. XXXV, 2.]</hi> Posteaquam descendit Moyses
de monte, opera commendantur tabernaculi construendi,
et vestis sacerdotalis; de quibus faciendis
antequam aliquid praeciperet, locutus est ad populum
de sabbati observatione. Ubi non immerito movet, cum
decem verba Legis acceperit in tabulis lapideis iterum,
quas ipse excidit, ipse conscripsit; quare de
sabbato solo, posteaquam descendit, populum admonuit.
Si enim propterea decem praecepta Legis superfluum
fuit ut populus iterum audiret; cur non fuit
superfluum ut de sabbato audiret, cum et hoc in eisdem
praeceptis decem legatur? An et hoc simile est
velamento, quo faciem obtexit, quia splendorem vultus
ejus filii Israel non poterant intueri? Nam ex decem
praeceptis hoc solum populo praecepit, quod figurate
ibi dictum est: alia quippe ibi novem sicut praecepta
sunt, etiam in Novo Testamento observanda minime
dubitamus. Illud autem unum de sabbato usque
adeo figurata diei septimi observatione apud Israelitas
velatum fuit, et in mysterio praeceptum fuit, et
quodam sacramento figurabatur, ut hodie a nobis non
observetur, sed solum quod significabat intueamur.
In illa autem requie ubi opera servilia jubentur cessare,
magna est altitudo gratiae Dei. Tunc enim fiunt
cum requie opera bona, cum fides per dilectionem
operatur <note>(Galat. V, 6)</note>: timor autem tormentum habet,
et in tormento quae requies? Unde timor non est
in charitate <note>(I Joan. IV, 18)</note>: charitas autem diffusa
est in cordibus nostris per Spiritum sanctum qui
datus est nobis <note>(Rom. V, 5)</note>. Ideo <hi>sabbatum requies sancta
Domino:</hi> Dei scilicet gratiae tribuenda, non nobis
velut ex nobis. Alioquin nostra opera sic erunt, ut sint
humana, aut peccata: aut cum timore, non cum dilectione;
<pb n="0656"/>
et ideo servilia sine requie. Plenitudo autem
sabbati erit in requie sempiterna. Non enim frustra
institutum est et sabbatum sabbatorum <note>(Levit. XXV)</note>.</p>
        </div3>
<div3>
          <head>CLXXIII.</head>
          <p>
 <hi>[Ib. XL, 9, 10.]</hi> Superius quando prius
locutus est Deus de tabernaculo ungendo, dixit eadem
unctione sanctificari illa omnia, et fieri sancta sanctorum.
Altare autem holocaustomatum eadem unctione
sanctificatum, dixerat fieri sanctum sancti: et
hoc interesse videbatur, quod nihil eorum dixisset
sanctum sanctorum, nisi quod tantum velo separabatur
a sancto, id est, ubi erat arca testamenti et altare
incensi <note>(Exod. XXX, 26-38)</note>. Nunc autem cum eadem
repeteret, dixit de tabernaculo uncto et his quae in
illo essent, quod eadem unctione sanctificarentur,
et fierent sancta: illud autem altare holocaustoniatum,
de quo prius dixerat quod fieret sanctum sancti,
eadem unctione nunc dixit fieri sanctum sanctorum.
Unde datur intelligi tantumdem valere quod dictum
fuerat sanctum sancti, quantum valet quod dictum est
sanctum sanctorum: ac per hoc et illa omnia uncta,
id est totum tabernaculum, et quaecumque in eo essent,
quae prius appellaverat sancta sanctorum, tantumdem
valere quod nunc ait sancta: nec unumquodque
eorum dici tantummodo post istam unctionem
sanctum sancti, verum etiam sanctum sanctorum;
sicut altare holocaustomatum; ut jam nihil intersit,
quantum ad hanc appellationem attinet, inter illa
quae interius intra velum fuerant, id est ubi erat arca
testimonii, et caetera foris, nisi quod illa interius ita
dicebantur sancta sanctorum vel sanctum sanctorum,
ut etiam ante unctionem sic appellarentur;
caetera vero unctione sanctificata sunt, ut hoc nomen
acciperent. Quod otio discutiendum est quid ista significent.</p>
        </div3>
<div3>
          <head>CLXXIV.</head>
          <p>
 <hi>[Ib. XL, 19.]</hi> Cum Scriptura narraret quomodo
Moyses constituerit tabernaculum, <hi>Extendit,</hi> 
inquit, <hi>aulaea super tabernaculum:</hi> non utique desuper
tectum, sed cingens columnas; quia de columnis
dixerat, quod statuerit tabernaculum.</p>
        </div3>
<div3>
          <head>CLXXV.</head>
          <p>
 <hi>[Ib. XL, 29.]</hi> Cum dixit, <hi>Et super atrium
in circuitu tabernaculi et altaris,</hi> manifestat altare holocaustomatum
ad ostium tabernaculi forinsecus
fuisse, ut atrio totum ambiretur, et altare esset
infra atrium inter portam atrii et ostium tabernaculi.</p>
        </div3>
<div3>
          <head>CLXXVI.</head>
          <p>
 <hi>[Ib. XL, 34, 35.]</hi> Notanda est res multum
mirabilis, quod nube descendente et implente tabernaculum,
quae tamen gloria Domini dicitur, non poterat
Moyses intrare tabernaculum, qui in monte
Sina, quando Legem primitus accepit, intravit in nubem
ubi erat Deus <note>(Id. XIX, 20)</note>. Procul dubio ergo
aliam personam tunc figurabat, aliam nunc: et tunc
eorum qui participes fiunt intimae veritatis Dei; nunc
autem Judaeorum, quibus gloria Domini, quae in tabernaculo
est, quod est gratia Christi, tanquam nubes
opponitur, non eam intelligentibus, et ideo non
<pb n="0657"/>
intrant in tabernaculum testimonii. Et hoc credendum
est semel factum, mox ut constitutum est
tabernaculum, significationis hujus causa, vel alicujus
alterius. Neque enim semper sic erat nubes super tabernaculum,
ut illuc Moyses intrare non posset; quandoquidem
non removebatur nubes, nisi cum eis hoc
signum dabatur disjungendi, hoc est castra movendi
ex eo loco ubi erant; et accedendi quo nubes ducebat
per diem, flamma per noctem <note>(Exod. XIII, 21)</note>. Quae
duo vicissim etiam super tabernaculum manebant,
ubi castra posuissent, nubes per diem, flamma per
noctem.
</p>
        </div3>
      </div1>

<div1>
        <head>QUAEST. CLXXVII. <hi>De Tabernaculo.</hi> </head>
<div3>
          <head>1.</head>
          <p>
 Quoniam liber qui Exodus dicitur, in constitutione
tabernaculi sumit terminum, de quo tabernaculo
etiam per superiora ejusdem libri multa dicuntur,
quae faciant difficultatem intelligendi, sicut solet
omnis <foreign xml:lang="greek">τοπογραφία</foreign>, id est loci alicujus descriptio in
omni historia facere; visum est mihi de toto ipso tabernaculo
separatim dicere, quo intelligatur, si fieri
potest, quale illud, et quid fuerit, interim proprietate
narrationis inspecta, et in aliud tempus dilata figurata
significatione: neque enim aliquid ibi fuisse putandum
est, quod jubente Deo constitueretur sine
alicujus magnae rei sacramento, cujus cognitio fidem
formamque pietatis aedificet.</p>
        </div3>
<div3>
          <head>2.</head>
          <p>
 <hi>[Ib. XXVI, 1, 6.]</hi> Jubet ergo Deus Moysi facere tabernaculum
decem aulaeorum de bysso torta, et hyacintho,
et purpura, et cocco torto, Cherubim opere
textoris: <foreign xml:lang="greek">αὐλαίας</foreign> quas Graeci appellant, Latini
aulaea perhibent, quas cortinas vulgo vocant. Non
ergo decem atria fieri jussit, sicut quidam negligenter
interpretati sunt: non enim <foreign xml:lang="greek">αὐλὰς</foreign>, sed <foreign xml:lang="greek">αὐλαίας</foreign> dixit.
Opere ergo textili Cherubim jussit in aulaeis fieri,
quorum aulaeorum longitudinem esse praecepit cubitorum
viginti octo, et latitudinem cubitorum quatuor.
Cohaerere autem invicem aulaea, et conjungi inter se
quinque hinc, et quinque inde, ut spatium quod eis
cingeretur, hoc esset tabernaculi spatium. Quomodo
autem inter se connecterentur eadem quina aulaea,
ita praecepit, <hi>Facies illis,</hi> inquit, <hi>ansas hyacinthinas
in ora summa aulaei unius ex una parte in commissuram;
et sic facies superiora summa ad commissuram
secundam:</hi> 
id est, ubi committitur aulaeum aulaeo,
tertium scilicet secundo, quod secundum jam cum
primo commissum est, id est conjunctum atque connexum,
faciem contra faciem consistentia ex adverso
singula; quoniam inter se jussit quina conjungi, ut
ex adverso constituerentur. Utrum autem quadrum
spatium his concluderetur, an rotundum, nondum
apparet; sed apparebit cum de columnis coeperit dicere,
quibus protenduntur aulaea. Non ergo amplius
quam de trium connexione dicere voluit, quae fit in
<pb n="0658"/>
duabus commissuris, secundi ad primum, et tertii ad
secundum, ut ex hac veluti regula caetera jungerentur.
Ansas ergo praecepit fieri primo aulaeo quinquaginta,
ex una parte qua illi fuerat committendum secundum;
et ansas quinquaginta tertio aulaeo, ex ea
parte qua secundo conjungebatur: ipsum autem secundum,
id est inter utrasque ansas quinquagenas
medium, circulos habere voluit quinquaginta aureos,
utique ex una parte, per quos conjungeretur quinquaginta
ansis aulaei primi; ac per hoc consequens erat
ut ex alia quoque parte circulos totidem haberet, per
quos conjungeretur ansis aulaei tertii. Quod breviter
Scriptura ita dixit: <hi>Et facies circulos quinquaginta
aureos, et conjunges aulaeum ad aulaeum circulis, et erit
tabernaculum unum.</hi> Circuli ergo quinquaginta aurei
secundi aulaei, inserebantur quinquaginta ansis hyacinthinis
primi aulaei; quinquaginta circuli inserebantur
et quinquaginta ansis tertii aulaei; et deinceps
ita caeteri connectebantur, ut quinque complecterentur,
atque ex adversa parte alia similiter quinque.</p>
        </div3>
<div3>
          <head>3.</head>
          <p>
 <hi>[Ib. 7-11.]</hi> Deinde dicit, <hi>Et facies vela capillacia
operire super tabernaculum:</hi> id est, quae venirent super,
non a parte tecti, sed supercingendo. Dicimus
enim et sic aliquid superponi, non quemadmodum
tectum domus, sed quemadmodum tectorium parietis,
tanquam super lineam fasciam. <hi>Undecim,</hi> inquit, <hi>vela facies ea. Longitudo veli unius erit triginta cubitorum,
et quatuor cubitorum latitudo veli unius: mensura
eadem erit undecim velorum. Et conjunges quinque vela
in se, et sex vela in se.</hi> 
 Quomodo illa aulaea voluit
quina conjungi, sic ista vela quinque et sex, quae undecim
erant, non decem. <hi>Et duplicabis,</hi> inquit, <hi>velum
sextum secundum faciem tabernaculi:</hi> ne moveret
quia impariliter alterutrum incurrebant sex et quinque.
Deinde dicit etiam ista vela capillacia, quemadmodum
sibimet jungerentur. Et idem dicit, sed fortasse
planius, <hi>Et facies,</hi> inquit, <hi>ansas quinquaginta in
ora veli unius, quod contra medium est,</hi> id est, contra
secundum, quia ipsum erit medium inter primum et
tertium: <hi>secundum commissuram,</hi> id est, juncturam. <hi>Et quinquaginta ansas facies super oram veli, quod conjunctum
est ad secundum velum,</hi> 
 id est super oram
tertii veli, qua conjungitur secundo. <hi>Et facies circulos
aereos quinquaginta, et conjunges circulos de ansis; et
conjunges vela, et erit unum.</hi> Circulos ergo medio velo
voluit apponi, id est secundo, quibus quiquagenis
ausis jungeretur primo et tertio. Nihil hic aliud est,
nisi quod circulos non aureos, sed aereos fieri nunc
praecepit. Ansas autem in aulaeis hyacinthinas dixerat:
in velis autem capillaciis quoniam tacuit cujusmodi
essent ansae, quid nisi capillacias eas credibilius
accipimus?</p>
        </div3>
<div3>
          <head>4.</head>
          <p>
 <hi>[Ib. 12-14.]</hi> Quod deinde sequitur ita est ad intelligendum
difficile, ut verear ne exponendo fiat obscurius.
Dicit enim, <hi>Et suppones in velis tabernaculi
<pb n="0659"/>
dimidium veli quod superaverit, subteges quod abundat
de velis tabernaculi, subteges post tabernaculum. Cubitum
ex hoc, et cubitum ex hoc, ex eo quod superat velis de longitudine
velorum tabernaculi, erit contegens super latera
tabernaculi, hinc atque hinc ut operiat.</hi> Cum sextum velum
jusserit duplicari secundum faciem tabernaculi,
quid dicat superare in velis dimidium veli; et quid dicat, <hi>Cubitum ex hoc, et cubitum ex hoc,</hi> 
 cum dimidium veli
quindecim cubita sint, quoniam triginta cubitorum
jussit esse unum velum, quis facile intelligat? Aut si
propterea superat de longitudine velorum, quia prima
aulaea de bysso et cocco et purpura et hyacintho viginti
octo cubitis longa esse praecepit, ista vero capillacia
triginta cubitorum esse voluit, duobus cubitis
superantur singula aulaea a singulis velis capillaciis:
quae in summam ducta, excepto undecimo quod duplicari
jussit, viginti cubita excrescunt, quibus superatur
ambitus aulaeorum ambitu capillaciorum. Decem
quippe velorum cubita bina, quibus longiora
erant, viginti faciunt: quorum ex utroque latere decem
hinc et decem inde poterant superare, non cubitum
ex hoc et cubitum ex hoc, sicut Scriptura loquitur.
Quapropter differenda mihi videtur hujus loci
expositio, donec tabernaculum columnis omnibus,
cum atrio, quod circumponitur, omni ex parte consistat.
Fortassis enim per anticipationem aliquid dicit
de his velis capillaciis, quod ad illa proficiat, de quibus
nondum locutus est. Quod enim dicit, <hi>Et facies
vela capillacia operire super tabernaculum,</hi> utrum universum
tabernaculum his velis cooperiri velit cum
atrio scilicet, de quo circumponendo postea loquitur;
an hoc interius tabernaculum, quod decem aulaeis
fieri jussit, incertum est. Sequitur ergo et dicit, <hi>Et
facies operimentum tabernaculo, pelles arietum rubricatas.</hi> 
Etiam hoc operimentum utrum universo tabernaculo
fieri jusserit in circuitu, an interiori tantum,
similiter habetur incertum. Quod vero adjungit, <hi>Et
operimenta pelles hyacinthinas desuper,</hi> hoc non in circuitu,
sed a tecto velut camera accipiendum est.</p>
        </div3>
<div3>
          <head>5.</head>
          <p>
 <hi>[Ib. 15-21.] Et facies,</hi> inquit, <hi>columnas tabernaculo
de lignis imputribilibus: decem cubitorum columnam
unam, et cubiti unius et dimidii latitudinem columnae
unius; duos anconiscos columnae uni consistentes
ex adverso: sic facies omnibus columnis tabernaculi.</hi> 
Quare jusserit fieri hos anconiscos, de quibus antea
dixi quid essent <note>(Supra, quaest. 109)</note>, non satis mihi
apparet. Si enim ad columnas portandas fierent, quatuor
ut minimum fierent: si autem ubi serae incumberent,
etiam plures fierent; nam quinas seras singulis
columnis distribuit. Nisi forte in his anconiscis non
aliquis usus, sed sola significatio sit, sicut in velo undecimo
capillacio. Nam columna duos anconiscos velut
brachia hinc atque hinc extendens, figuram crucis
reddit. Nunc jam videamus numerum columnarum,
in quibus et forma tabernaculi possit adverti, utrum
quadra, an rotunda sit, an oblongam habeat quadraturam,
<pb n="0660"/>
lateribus longioribus brevioribus frontibus sicut
pleraeque basilicae construuntur: hoc enim potius hic
evidenter exprimitur. Nam ita dicit: <hi>Et facies columnas
tabernaculo, viginti columnas ab latere isto, quod
respicit ad aquilonem. Et quadraginta bases argenteas
facies viginti columnis, duas bases columnae uni in ambas
partes ejus. Et latus secundum contra austrum viginti
columnas, et quadraginta earum bases argenteas;
duas bases columnae uni in ambas partes ejus, et duas
bases columnae uni in ambas partes ejus.</hi> Repetitio non
moveat; quia locutionis est, ut omnes ita intelligantur
de quibus non dicit. De basibus autem jam antea diximus,
cur una columna duas habeat, quia et capita
hoc loco bases vocat <note>(supra, quaest. 110)</note>.</p>
        </div3>
<div3>
          <head>6.</head>
          <p>
 <hi>[Ib. 22-25.]</hi> Videmus igitur vicenis columnis porrecta
duo latera tabernaculi aquilonis et austri: duo sunt
reliqua, orientale et occidentale, quae si totidem columnas
habuissent, procul dubio quadrum esset. Quot autem
habeat, de occidentali non tacetur, de orientali tacetur:
utrum quia non habuit, et sola illic sine columnis
extendebantur aulaea ab extrema columna unius lateris
usque ad alterius alteram extremam; an aliqua causa taceantur,
ut etiam tacitae intelligantur, nescio. Postea
quippe ex ipsa parte orientis decem columnae commemorantur,
sed atrii de quo post loquitur, quod huic
tabernaculo circumponi jubet. Commemoratis ergo
lateribus tabernaculi aquilonio et australi in vicenis
columnis, deinde sequitur et adjungit, dicens: <hi>Et retro
tabernaculum per partem quae est contra mare, facies
sex columnas: et duas columnas facies in angulis tabernaculi
a posterioribus, et aequales deorsum versus; et
in se convenientes erunt, aequales de capitibus in commissuram
unam. Sic facies ambobus duobus angulis</hi>; <hi>aequales sint. Et erunt octo columnae, et bases earum argenteae
sexdecim: duae bases columnae uni, ut duae bases
columnae uni in ambas partes ejus.</hi> 
 De basibus similis
ratio et similis locutio est. Latus itaque occidentis,
nam hoc est ad mare, columnis octo extenditur; sex
mediis, et duabus angularibus quas aequales ad unam
commissuram dicit esse debere; credo quod angulus
duo in se latera committat, et sit columna angularis
lateri utrique communis, ista occidentali et aquiloniae.
illa occidentali et australi. Quod autem dicit etiam
aequales deorsum versus hoc utique dicit, ut ad perpendiculum
librarentur, ne robustiores essent infra
quam supra, sicut pleraeque columnae sunt.</p>
        </div3>
<div3>
          <head>7.</head>
          <p>
 <hi>[Ib. 26-29.]</hi> Deinde dicit: <hi>Et facies seras de lignis
imputribilibus, quinque uni columnae ex una parte tabernaculi;
et quinque seras columnae lateri tabernaculi
secundo; et quinque seras columnae posteriori lateri tabernaculi,
quod est ad mare.</hi> Mirum si dubitari potest,
latus orientale columnas non habuisse in hoc interiore
tabernaculo, cui postea circumponitur atrium Singulas
quasque igitur columnas omnium trium laterum
habere seras quinas jubet. <hi>Et sera,</hi> inquit, <hi>media inter
medias columnas pertranseat ab uno latere in aliud
latus.</hi> Hoc videtur dicere, ut de columna in colamnam
sera perveniret, et per intervallum columnarum porrigeretur
<pb n="0661"/>
a latere unius usque in latus alterius: ac
per hoc una ex his omnibus columna non erat habitura
proprias quinque seras; ad quam extremam quinque
perveniebant a columna sibi proxima venientes. <hi>Et columnas,</hi> 
 inquit, <hi>inaurabis auro, et annulos facies
aereos, in quos induces seras, et inaurabis auro seras.</hi> 
Ne columnae foraminibus cavernarentur, quo intrarent
serae, annulos fieri jussit, quibus ex utraque
parte continerentur fines serarum. Proinde intelliguntur
hi annulli fixis in ligno ansulis pependisse, ut extremas
partes serarum possent capere et continere.</p>
        </div3>
<div3>
          <head>8.</head>
          <p>
 <hi>[Ib. 30-37.] Et eriges,</hi> inquit, <hi>tabernaculum secundum
speciem quae monstrata est tibi in monte. Et facies
velamen de hyacintho et purpura et cocco torto et
bysso neta; opus textile facies illud Cherubim</hi>. <hi>Et superimpones
illud super quatuor columnas imputribiles
inauratas auro, et capita earum aurea, et bases earum
quatuor argenteae. Et pones velamen super columnas, et
induces illuc, interius quam velamen est</hi>, <hi>arcam testimonii:
et dividet vobis velamen inter medium sancti et inter
medium sancti sanctorum. Et cooperies de velamine
arcam testimonii in sancto sanctorum</hi>. Haec omnia manifesta
sunt, interius intra velamen hoc quatuor columnis
impositam fuisse arcam testimonii: quam non
sic operiri jussit velamine, ut super arcae cooperculum
jaceret velamen, sed ut contra statueretur.
Deinde dicit: <hi>Et pones mensam foris extra velamen; et
candelabrum contra mensam in parte tabernaculi, quae
respicit ad austrum: et mensam pones in parte tabernaculi,
quae respicit ad aquilonem.</hi> Etiam hoc planum est.
Quod autem sequitur, <hi>Et facies adductorium de hyacintho
et purpura et cocco torto et bysso torta, opus variatoris.
Et facies velamini quinque columnas, et inaurabis
illas auro, et capita earum aurea: et conflabis eis
quinque bases aereas:</hi> cui usui velamen hoc fiat quinque
columnis extentum, post apparebit, nam hic non
apparet. Vult enim illud esse velamen ostii tabernaculi,
hujus videlicet interioris, cui circumponitur
atrium. Deinde jubet altare fieri sacrificiorum et holocaustomatum;
et dicit quemadmodum fiat: nondum
autem dicit ubi ponatur; sed hoc quoque post apparebit.</p>
        </div3>
<div3>
          <head>9.</head>
          <p>
 <hi>[Ib. XXVII, 9-13.]</hi> Hinc jam de atrio loquitur
usque in finem, quod circumponendum est tabernaculo
illi, de quo prius constituendo locutus est. <hi>Et facies,</hi> 
inquit, <hi>atrium;</hi> quod dicitur graece <foreign xml:lang="greek">αὐλὴν</foreign>, non <foreign xml:lang="greek">αὐλαίαν</foreign>: 
quod quidam interpretes nostri non discernentes,
et hoc et illa aulaea, quas <foreign xml:lang="greek">αὐλαίας</foreign> non <foreign xml:lang="greek">αὐλάς</foreign>
Graeci dicunt, atria interpretati sunt dicentes, <hi>Et facies
tabernaculum decem atriorum,</hi> ubi <hi>decem aulaeorum</hi> 
dicere debuerunt. Nonnulli autem multo imperitiores,
januas interpretati sunt et <foreign xml:lang="greek">αὐλὰς</foreign> et <foreign xml:lang="greek">αὐλαίας</foreign>. Sicut autem
<pb n="0662"/>
in lingua latina invenimus aulaea, quas Graeci <foreign xml:lang="greek">αὐλαίας</foreign>
 vocant; ita quam illi appellant <foreign xml:lang="greek">αὐλὴν</foreign>, nostri
aulam vocaverunt. Sed jam non atrium isto nomine,
sed domus regia significatur in latina lingua; apud
Graecos autem, atrium. Ergo, <hi>Et facies,</hi> inquit, <hi>atrium
tabernaculo in latere quod respicit ad austrum; et tentoria
atrii ex bysso torta; longitudo sit centum cubitorum
uni lateri: columnae eorum viginti, et bases earum aereae
viginti; et circuli earum, et arcus earum argentei. Sic et
lateri quod est ad aquilonem, tentoria centum cubitorum
longitudinis; et columnae eorum viginti, et bases earum
aereae viginti, et circuli earum, et arcus columnarum, et
bases inargentatae argento. Latitudo autem atrii quae est
ad mare, tentoria ejus quinquaginta cubitorum; columnae
eorum decem, et bases earum decem. Et latitudo
atrii quod est ad orientem, quinquaginta cubitorum; columnae
ejus decem, et bases earum decem.</hi> </p>
        </div3>
<div3>
          <head>10.</head>
          <p>
 Hic jam videmus commemorari columnas ab
oriente, cum loquitur de atrio, et eas decem dicens
cum basibus aereis, sicut dixit etiam de occidentalibus:
ubi difficillima oritur quaestio. Nam facile est
quidem ut accipiamus ab oriente unum ordinem columnarum
ad atrium pertinentium, quo tabernaculum
interius per omnes quatuor partes cingitur; quia non
habebat ex ea parte columnas tabernaculum interius:
ab occidente autem ubi jam erant interioris tabernaculi
columnae octo, quomodo etiam istas decem, quas
exterioris atrii commemorat, accepturi sumus, tanquam
ab occidente duo sint ordines columnarum,
interiorum octo, et exteriorum decem? Quod si ita
est, longiora erunt etiam latera atrii exterioris, quam
tabernaculi interioris, ut sit unde ab extremo in extremum
alius columnarum ordo dirigatur, et non incurrat
in ordinem priorem ad interius tabernaculum
pertinentem. Et si hoc est, consequens erit ut vicenae
illae columnae duorum laterum tabernaculi interioris,
austri et aquilonis, intervallis brevioribus dirimantur,
quam illae vicenae quas habet atrium exterius
ex eisdem lateribus. Et quia illi exteriores
ordines vicenarum columnarum, sicut Scriptura loquitur,
centena cubita tenent; isti interiores totidem
columnarum quotlibet minus cubita teneant, quoniam
hoc Scriptura non expressit, consequens erit ut octo
columnae illae tabernaculi interioris in latere occidentali
rariores sint quam vicenae illae ejusdem tabernaculi
australes et aquiloniae, ut possit comprehendi
spatium quantum sufficit decem illis aulaeis circumtendendis,
quibus primitus dixit hoc tabernaculum
fieri. Habent enim cubita vicena et octona, quae fiunt
simul ducenta octoginta: quorum si centena essent in
lateribus duobus austri et aquilonis, ubi vicenarum
columnarum ordines sunt, quadragena utique cubita
tenderentur per alia duo latera orientis et occidentis,
et proportione occurrerent in octo columnis cubita
quadraginta, sicut in viginti columnis cubita centum;
sed non essent longiora latera exterioris atrii, quoniam
centenis cubitis definita sunt; et ideo non esset
quemadmodum ille ordo decem columnarum ab angulo
<pb n="0663"/>
australi in angulum aquilonium includeret ordinem
interiorum octo columnarum. Proinde ut atrio
undique circumdetur interius tabernaculum, oportet
illud esse etiam longitudinis brevioris: atque ita necesse
sit vicenas ejus columnas in duobus lateribus,
quibus in longum porrigitur, densius constitui, quam
sunt atrii exterioris etiam ipsae vicenae; et rarius octo
columnas tabernaculi interioris a parte occidentis,
quam decem ex eadem parte atrii exterioris: quoniam
quidquid minus cubitorum ex illis aulaeis extenditur
in columnis vicenis duorum laterum ad austrum et ad
aquilonem, compensandum est latitudine orientalis et
occidentalis lateris, ut ducenta octoginta cubita consummentur
aulaeorum. Non enim sicut de velis capillaciis,
ubi unum plus est, ita et de his aulaeis jussit
aliquid duplicari. Quapropter si tantum breviatur
longitudo tabernaculi interioris, quod ab atrio exteriore
posset includi, ut in vicenis ejus columnis non
centena cubita tendantur aulaeorum; sed verbi gratia,
ut minimum nonagena et sena, ut quaternis cubitis
breviora sint: haec ipsa quaterna cubita, id est octo
cubita in duos aliis lateribus utique tendenda sunt,
orientali et occidentali; ac sic in illis octo columnis
occidentalibus tabernaculi interioris non extenduntur
cubita quadraginta, sed quadraginta quatuor, et alia
quadraginta quatuor ab oriente. Cum ergo in decem
columnis exterioris atrii tenduntur cubita quinquaginta,
in octo autem interioris tabernaculi tenduntur
cubita quadraginta quatuor, rariora inveniuntur intervalla
interiorum octo columnarum quam exteriorum
decem: quia si paria essent, ita in columnis octo
quadraginta cubita tenderentur, sicut quinquaginta
tendebantur in decem; quoniam quod sunt proportione
octo ad decem, hoc sunt quadraginta ad quinquaginta.
Quinarium quippe numerum quadraginta octies habent,
quinquaginta decies</p>
        </div3>
<div3>
          <head>11.</head>
          <p>
 <hi>[Ib. 14-16.]</hi> Nec nos moverent columnarum intervalla
disparia, quod densiores in lateribus longitudinis
ponerentur, ubi vicenae sunt, rariores autem in
latere latitudinis, ubi octo sunt, nisi aliud existeret
quod urgeret mutare sententiam. Cum enim commemorasset
longitudinem atrii ad mare habere tentoria
quinquaginta cubitorum, et columnas decem, et bases
earum decem; et latitudinem atrii ad orientem item
quinquaginta cubitorum, et columnas decem et bases
decem; atque his dictis perfecta videretur forma tabernaculi
cum atrio suo undique ambiente, injecit
aliud, quod ubi et quomodo intelligendum sit, difficillime
reperitur: <hi>Et quindecim,</hi> inquit, <hi>cubitorum
tentoriorum altitudo lateri uni: columnae eorum tres,
et bases earum tres. Et latus secundum, quindecim cubitorum
tentoriorum altitudo: columnae eorum tres, et
bases earum tres. Et portae atrii tegumen viginti cubitorum
altitudo de hyacintho et purpura et cocco neto et
bysso torta, varietate acu picta: columnae earum quatuor
et bases earum quatuor.</hi> Haec ubi constituantur,
perfecta illa forma tabernaculi, non video: sed plane
video eumdem esse numerum columnarum decem,
in tribus et tribus et quatuor, ternis scilicet a lateribus
<pb n="0664"/>
et quatuor in medio. Ac per hoc tentoria
illa quinquaginta cubitorum non contexta erunt,
ne aditus in atrio nullus sit: sed quindenis cubitis
media viginti cubita separabuntur, ut faciant
portae tabernaculi tegimen, hoc est velum, quod
ornamento velamentoque dependeat, et teneat spatium
quatuor columnarum, quod portae atrii deputatum
atque separatum est. Ideo velamen ipsum a
lateribus quindenum cubitorum divisum atque separatum,
etiam specie distingui voluit, ut opere acu
picto quatuor illis coloribus variaretur. Sed latera illa
quindenum cubitorum hinc atque hinc ternas columnas
habentium, si ad eamdem lineae rectitudinem
portae atrii conjungantur, non erit spatium inter decem
columnas exterioris atrii et octo interioris tabernaculi,
ubi sit altare quinque cubitorum, quadrum
occupans spatium; et ante ipsum altare, ubi serviatur
altari; et inter ipsum et ostium tabernaculi interioris,
ubi sit labrum aeneum. Sic enim poni jussum est,
unde manus et pedes sacerdotes lavent, quando intrant
tabernaculum, vel quando accedunt ut altari
deserviant: quod nisi foris a tabernaculo in atrio intellexerimus,
quomodo possunt prius lavare manus
et pedes, et sic tabernaculum introire? Foris autem
ab atrio non possumus altare statuere; quia et tabernaculum
et altare circumdari atrio praecepit. Restat
igitur ut illa latera quindenum cubitorum hinc
atque hinc, et columnarum ternarum, sic accipiamus
a lateribus, ut ipsa faciant intervallum totidem cubitorum
 inter portam atrii et ostium tabernaculi interioris:
portam quidem patentem viginti cubitis in
quatuor columnis, et habentem velum acu picto opere
variatum viginti cubitorum; ostium vero tabernaculi
interius, ubi ponatur velamen illud in quinque columnis
extentum: quod utique non intra illum ordinem
octe columnarum, sed extra foris ad atrium positum
intelligere debemus. Tunc enim erit velum
ostii tabernaculi, quod ostium tanquam valvis aperiebatur,
ubi aulaea inter se circulis et ansis non
conjungebantur. Aut si forte intra illum ordinem octo
columnarum tabernaculi interioris, opponebatur hoc
velamen in quinque columnis ostio tabernaculi, ut
quando aperiebatur, interiora non nudarentur, ne a
prospicientibus viderentur; quod tamen velamen sive
interius ab illo ordine columnarum, sive exterius
poneretur, quod non satis elucet: procul dubio distabat
moderato intervallo ab eodem ordine columnarum,
ne quinque columnae ad quatuor columnas densius constipatae,
intercluderent potius aditum, quam velarent.</p>
        </div3>
<div3>
          <head>12.</head>
          <p>
 Secundum istum itaque modum, et secundum
hanc formam tabernaculi nihil jam opus est vicenas
illas columnas laterum interioris tabernaculi ad
austrum et aquilonem constituere densiores, et rariores
illas octo facere quae ab occidente fuerant.
Decem quippe illae atrii exterioris ab eadem parte
occidentis non longum ordinem faciunt columnarum,
quo includantur octo interiores, sed ternis ab utroque
<pb n="0665"/>
que latere constitutis, et quatuor in porta, spatium
concludunt, ubi et altare sit holocaustomatum intra
portam atrii ante ostium tabernaculi; et labrum inter
ostium tabernaculi et altare; et intervallum necessarium
ministerio inter altare et portam atrii: et sic illud
totum spatium atrii concluditur columnis decem,
tribus ab aquilone, et tribus ab austro, et quatuor ab
occidente, tanquam si II graecam litteram facias. Et
sic adjungebatur idem spatium longiori ordini columnarum
tabernaculi interioris, tanquam si ad litteram
memoratam, ex ea parte qua non habet, adjungas
litterae productionem quae iota dicitur; ut ejus parte
quae in medio est, ab eo latere concludatur, et restent
hinc atque inde ex ipso iota reliquae partes.
Poterant ergo numerari decem columnae in illo longo
ordine partis occidentalis tabernaculi interioris, sed
cum illis octo adderentur duae, quae fuerant ultimae
in ordinibus laterum atrii aquilonis et austri. Nam
et illae decem quae proprie ad atrium pertinerent a
parte occidentis, unde et intrabatur ad tabernaculum,
ternas habebant in lateribus, et quatuor in
fronte, ubi porta erat, atque ita spatium usui sacrificiorum
necessarium intra atrium ante tabernaculum
amplectebantur. In ternis autem columnis quae
fuerant a lateribus, tentoria erant de bysso quindenorum
cubitorum: in quatuor autem ubi porta erat, velum
erat viginti cubitorum acu picto opere variatum.</p>
        </div3>
<div3>
          <head>13.</head>
          <p>
 <hi>[Ib. XXXVIII, 9-18.]</hi> Nec moveat quod ait
Scriptura, <hi>Quindecim cubitorum tentoriorum altitudo
lateri uni: columnae eorum tres, et bases earum tres. Et
latus secundum quindecim cubitorum tentoriorum altitudo:
columnae eorum tres, et bases earum tres. Et portae
atrii tegumen viginti cubitorum altitudo.</hi> Altitudinem
quippe eamdem dicit, quae fuerat longitudo tentoriorum.
Eadem quippe altitudo est cum texuntur,
quae longitudo est cum tenduntur. Quod ne suspicari
videamur, alio loco idipsum Scriptura commemorans
ait, <hi>Et fecerunt atrium quod est ad austrum,
tentoria atrii de bysso torta, centum per centum:</hi> id est,
centum cubita tentoriorum per centum cubita spatii
quod tenebant viginti columnae. Deinde sequitur: <hi>Et
columnae eorum viginti, et bases earum viginti aereae.
Et latus quod ad aquilonem centum per centum, et columnae
eorum viginti</hi>, <hi>et bases earum viginti aereae: et
latus quod est ad mare, aulaea quinquaginta cubitorum:
columnae eorum decem, et bases earum decem.</hi> Eadem
dicit aulaea quae tentoria. <hi>Et latus quod est ad orientem
quinquaginta cubitorum tentoria.</hi> Post haec redit ad
posteriora tabernaculi, ut ostendat quemadmodum
illae decem columnae spatium de quo loquebatur, atrii
complectebantur. <hi>Quindecim cubitorum,</hi> inquit, <hi>quod
est a dorso.</hi> Dorsum appellat, quia posteriora tabernaculi
erant, id est a parte occidentis. <hi>Et columnae,</hi> inquit, <hi>eorum tres, et bases earum tres. Et a dorso secundo
hinc et hinc secundum portam 
 atrii aulaea quindecim
<pb n="0666"/>
cubitorum: columnae eorum tres, et bases earum tres.</hi> 
Manifestum est certe eadem duo dorsa dici hoc loco,
cum commemorantur omnia quemadmodum facta
sint, quae latera dicebantur, quando praecipiebatur ut
fierent: latera scilicet quia hinc atque inde conjuncta
portae occidentalis atrii spatium concludebant; dorsa
vero, quod a tergo tabernaculi erat haec pars atrii, id
est a parte occidentali. Sequitur autem et dicit: <hi>Omnia aulaea atrii de bysso torta, et bases columnarum
aereae, et ansae earum argenteae, et capita earum inargentata
argento; et columnae inargentatae argento, omnes
columnae atrii.</hi> 
 Deinde adjungit quod nondum isto
loco commemoraverat: <hi>Et vela memorati atrii opus
variatoris, de hyacintho et purpura et cocco neto et bysso
torta; viginti cubitorum longitudinem et latitudinem.</hi> 
Ecce ubi apparet eamdem dictam superius altitudinem,
quae aulaeorum extentorum fuerat longitudo.
Denique addit: <hi>Et latitudinem quinque cubitorum.</hi> Tot
enim cubitis latitudinis erigebantur tentoria exterioris
atrii, sicut interioris cubitis quatuor. Sic
autem et superius dixerat: <hi>Longitudo autem atrii
centum per centum, et latitudo quinquaginta per quinquaginta,
et altitudo quinque cubitorum ex bysso torta.</hi> 
Hanc latitudinem dicens quam postea altitudinem
dixit; quoniam quae jacentium latitudo est, eadem
erectorum altitudo. Sicut quod paulo ante commemoravi,
quae cum texuntur altitudo est, eadem cum
tenduntur longitudo est.</p>
        </div3>
<div3>
          <head>14.</head>
          <p>
 <hi>[Ib. XXVI, 12, 9, 13.]</hi> Nunc jam quod distuleram,
videamus; quomodo ex hac forma universi tabernaculi,
quam sicut potui ante oculos collocavi,
difficultas illa solvatur de capillaciis velis. Quae fortasse
ideo erat abstrusior, quia per anticipationem ibi
aliquid dictum est, quod proficeret operi, de quo postea
fuerat locuturus, cum atrium tabernaculo circumponendum
describeret. Nunc itaque verba ipsa
videamus. <hi>Et suppones,</hi> inquit, <hi>quod superabit in velis
tabernaculi, dimidium veli quod superabit subteges;
quod abundat in velis tabernaculi, subteges post tabernaculum.</hi> 
Hoc totum quod dictum est unum sensum
habet, quia dimidium veli quod superaverit, hoc est,
id quod abundaverit de velis tabernaculi, subtegendum
est post tabernaculum. Quomodo ergo superet,
id est, abundet et restet dimidium veli, ex illa serie
connexorum velorum oportet inquirere: quoniam
quinque in se, et sex in se connecti voluit, sicut superius
loquens dixerat, sextum velum a facie tabernaculi
duplicandum, id est ab oriente. Toties enim
posteriora tabernaculi a parte occidentis esse significavit,
id est ad mare. Quid igitur facies tabernaculi,
nisi pars illa intelligenda est quae est ad orientem?
Pars ergo illa qua vela quinque connexa sunt, habet
cubita centum quinquaginta, hoc est quinquies tricena
(tricenorum enim cubitorum erant singula, sicut ea
Deus fieri jusserat): illa vero pars in qua erant non
quinque, sed sex vela sibimet similiter connexa, cubita
habebat centum octoginta, id est sexies tricena,
<pb n="0667"/>
ac per hoc duplicato ex eis uno velo, sicut jussum
est, secundum faciem tabernaculi, minuebantur in ea
duplicatione cubita quindecim; quibus detractis, centum
sexaginta quinque remanebant. Et ideo post centum
quinquaginta cubita, quibus illi parti quinque
velorum etiam ista pars sex velorum aequabatur,
superabant atque abundabant cubita quindecim. Illinc
enim erant a parte quinque velorum, cubita
centum quinquaginta: hinc autem a parte sex velorum,
duplicato uno velo secundum faciem tabernaculi,
erant cubita centum sexaginta quinque.
Plus ergo habebat pas ista cubita quindecim. Hoc
dicit dimidium veli, quod jubet subtegi post tabernaculum,
ut quia illud a facie duplicatum est,
hoc dimidium redundans a posteriore parte tabernaculi
non duplicaretur, sed subtegeretur, id est, omnia
ipsa quindecim cubita subtermissa tegerentur: ac sic
et ipsa illi longitudini detraherentur, sicut illa itidem
quindecim a facie tabernaculi unius veli duplicatione
detracta sunt: eoque modo centum quinquaginta
cubitis quinque velorum occurrerent ex alia
parte centum quinquaginta cubita sex velorum; triginta
scilicet cubitis de centum octoginta detractis, a
facie tabernaculi velo duplicato, et a posterioribus tabernaculi
dimidio velo subtecto.</p>
        </div3>
<div3>
          <head>15.</head>
          <p>
 Jam illud quod sequitur aliud est, et aliam
quaestionem infert, propter quam maxime hujus loci
expositionem differendam putavi, ut prius et formam
constituendi tabernaculi, et de atrio circumponendo
quod scriptum est videremus. Sequitur ergo: <hi>Cubitum
ex hoc, et cubitum ex hoc, ex eo quod superat velis de
longitudine velorum tabernaculi, erit contegens super latera
tabernaculi hinc atque hinc, ut operiat.</hi> Aliud est
quod superabit una pars sex velorum aliam partem
quinque velorum, propter ampliorem velorum numerum,
unde jam diximus: aliud quod superabit de longitudine
velorum, unde nunc dictum est. Ita enim non
pars parti comparatur, et altera alteram superare invenitur;
illa scilicet, quae vela sex habet, illam quae vela
quinque habet; quae ambae ut sibimet aequarentur, a
facie tabernaculi facta est unius veli duplicatio, a tergo
dimidii subtectio: sed ipsa vela capillacia comparata aulaeis,
ex quibus decem jussit fieri interius tabernaculum
quatuor coloribus textis, longiora reperiuntur cubitis
binis. Ea enim erant aulaea singula cubitorum viginti
octo, ista triginta: ideo hic non ait, Ex eo quod superat
de velis; sed, <hi>Ex eo quod superat velis de longitudine
velorum.</hi> Quid est ergo, <hi>Cubitum ex hoc, et
cubitum ex hoc, erit contegens super latera tabernaculi,</hi> 
nisi quia illa longitudo in qua binis cubitis vela capillacia
longiora sunt aulaeis, singulis singula, non tota
in unam partem cogenda est, id est, ut quidquid superat,
ad posteriora tabernaculi colligatur; sed distribuatur
ex aequo, tantumque ejus ad priora tabernaculi,
quantum ad posteriora tribuatur: id est, quoniam
duo cubita in singulis velis eamdem quae superat
longitudinem faciunt, ut cubitum inde auferat pars
ista, et cubitum illa; ita de singulis cubitis suis habebit
pars ista cubita decem, et illa de suis singulis
<pb n="0668"/>
docem; quoniam decem vela binis cubitis longiora,
viginti cubitorum longitudinem faciunt, qua videntur
superare serie sua seriem aulaeorum?</p>
        </div3>
<div3>
          <head>16.</head>
          <p>
 Deinceps videndum est haec viginti cubita, quae
superant de longitudine velorum, cui spatio cingendo
proficiant. Si enim velis capillaciis interius tabernaculum
circumtegitur, ita superant, ut quid ex eis cooperiatur
non sit omnino. Unde restat etiam ipsa subtegi,
et subtegendo detrahi, quod Scriptura non dicit.
Aulaea quippe decem, quae habent cubita vicena et
octona, quibus interius tenditur tabernaculum, circumplectuntur
spatium quantum possunt circumplecti
cubita ducenta octoginta: unde latera illa longiora
australe et aquilonium, habentia vicenas columnas,
auferunt ex his cubitis centena cubita; restant octoginta,
quae duobus reliquis lateribus brevioribus,
orientali quod non habet ordinem columnarum, et
occidentali ubi erant columnae octo, quadragena distribuantur.
Proinde in capillaciis velis, quoniam detractis
triginta cubitis trecenta restabant, si trecentis
cubitis capillaciorum velorum, ducenta octoginta cooperiantur
aulaeorum, ita supererunt viginti, ut non
sit quod ex eis legatur. Proinde duo illa cubita, quae
singula capillacia plus habent, ex quibus summa viginti
cubitorum collecta est, sic distribuenda sunt, <hi>Cubitum ex hoc, et cubitum ex hoc;</hi> 
 id est, ne omnia
in unam partem cogantur, ut proficiant operiendis lateribus
tabernaculi, sed exterioris atrii, id est, omnia
illa trecenta cubita velorum capillaciorum extrinsecus
tabernaculum cingant. Adjunctis quippe lateribus
atrii exterioris centenum cubitorum, id est, austri
et aquilonis, quinquagena cubita supersunt orientis et
occidentis, quae omnia fiunt trecenta, quibus cooperiendis
capillaciorum trecentena sufficiunt. Hoc est
quod ait, <hi>Cubitum ex hoc, et cubitum ex hoc;</hi> id est,
distributio duorum cubitorum, quibus unumquodque
velum capillacium longius est, hoc est <hi>ex eo quod superat
velis de longitudine velorum, erit contegens super
latera tabernaculi;</hi> illa scilicet exteriora quae ad atrium
pertinent, <hi>hinc atque hinc ut operiat:</hi> nec illa ipsius
atrii, quae centenis cubitis et vicenis columnis tenduntur;
ipsa enim non sunt facta longiora, quam illa
interioris tabernaculi quae decem aulaeis tenduntur, et
vicenas etiam ipsa columnas habent. Nam sicut interioris
tabernaculi duo latera ab aquilone et austro
centenis cubitis porriguniur, ita et exterioris atrii. Non
ergo ad ipsa exteriora totidem columnarum latera tegenda
capillaciorum velorum proficit longitudo, qua
longitudinem superant aulaeorum. Tantum enim dant
exterioribus lateribus, quantum et interioribus darent,
id est cubita centena, quae fiunt ducenta: sed
quia lateribus orientis et occidentis sufficerent latera
quadragena, si tantummodo interius tabernaculum
velis capillaciis cingeretur; additis autem lateribus
atrii crevit tabernaculi latitudo, ut tegendis lateribus
<pb n="0669"/>
orientali et occidentali jam non quadragena, sed
quinquagena cubita sint necessaria: ad ea tegenda
proficere potuit capillaciorum velorum longitudo amplior
quam aulaeorum; ut non ambo cubita, quibus
binis longiora sunt, ex una parte impenderentur, sed <hi>cubitum ex hoc, et cubitum ex hoc;</hi> 
 ac sic haberet ex
ipsa superabundantia latus orientale cubita decem, et
occidentale alia decem. Viginti enim fiunt bina decem:
quia veli undecimi cubita triginta duplicatione
et subtectione ab hoc ambitu detrahuntur.</p>
        </div3>
<div3>
          <head>17.</head>
          <p>
 Sed quoniam id quod latine interpretatum est, <hi>Cubitum ex hoc, et cubitum ex hoc, ex eo quod superat
velis de longitudine velorum tabernaculi, erit contegens
super latera tabernaculi,</hi> 
 graecus habet <foreign xml:lang="greek">πλάγια</foreign>, quae latini
nonnulli non <hi>latera,</hi> sed <hi>obliqua</hi> interpretati sunt,
merito movet, quia etsi nihil hic videatur obliquum,
ubi omnes anguli quatuor laterum recti sunt; <foreign xml:lang="greek">πλάγια</foreign>
tamen dici latera illa non possunt, quorum unum est
in facie, alterum retro, id est, orientale et occidentale,
sed <foreign xml:lang="greek">πλάγια</foreign> dici possunt a dextro et a sinistro, id est,
aquilonium et australe: cum ergo non sint ea <foreign xml:lang="greek">πλάγια</foreign>
quae habent cubita quinquagena, quibus lateribus tegendis
proficere potuisse diximus superantem longitudinem
capillaciorum velorum; quomodo erit verum, <hi>Cubitum ex hoc, et cubitum ex hoc, ex eo quod superat
velis de longitudine velorum tabernaculi, erit contegens
super latera tabernaculi?</hi> 
 Sed nimirum de illis lateribus
tegendis loquitur, quae etiam dorsa appellat quindenorum
cubitorum columnarumque ternarum, quae
cum porta atrii habente cubita viginti et columnas
quatuor, quinquaginta complent cubita et columnas
decem. Haec latera ex istis suis finibus in medio posuerunt
atrii portam, ex illis autem ostium tabernaculi:
inter portam atrii et ostium tabernaculi spatium
jacet, quantum cubita illa concludunt viginti a porta,
et dextra laevaque quindena. In eo spatio est altare
holocaustomatum intra portam atrii ante ostium tabernaculi;
et inter altare et ostium tabernaculi labrum
aereum, ubi sacerdotes manus et pedes lavabant. Diligenter
autem mensuris examinatis, fortasse in istis
lateribus ternarum columnarum, quae <foreign xml:lang="greek">πλάγια</foreign> graece
dicta sunt, nonnulla etiam obliquitas invenitur; ut
non frustra quidam interpretes nostri <hi>obliqua</hi> interpretarentur,
quae in graeco <foreign xml:lang="greek">πλάγια</foreign> repererunt. Non
enim vela capillacia quindenis cubitis suis possunt tegere
quindena cubita tentoriorum in illis lateribus,
nisi posterioribus partibus tabernaculi, antequam ad
illa latera deflectantur, non amplius quam dena cubita
impenderint. Ac sic ex linea recta posterioris tabernaculi,
id est a parte occidentis; quae linea cum
habuisset octo columnas pertinentes ad interius tabernaculum,
decem habere coepit additis lateribus atrii
exterioris; et cum habuisset cubita quadraginta ad
<pb n="0670"/>
octo columnas pertinentia, quinquaginta habere coepit
in columnis decem: ex hac ergo linea cum tecta fuerint
velis capillaciis dena cubita ab utroque angulo
venientia, restabunt in medio triginta non tecta velis
capillaciis, sed illis tantummodo aulaeis; in quorum
triginta cubitorum medio, per quotlibet cubita tenderentur,
erat ostium tabernaculi. Proinde illa latera
ternarum columnarum et quindenorum cubitorum, si
ex illis finibus suis quibus jungebantur portae atrii,
patebant inter se cubitis viginti, quia tantum habebat
porta quae illa latera dirimebat; ex aliis autem finibus
quibus haerebant posteriori illi lineae tabernaculi, de
qua locuti sumus, habebant inter se cubita triginta;
procul dubio erant obliqua: quoniam plus inter se
patebant ex hac parte ubi habebant media cubita triginta,
quam ex illa parte ubi habebant media cubita
viginti. Ita illa decem cubita capillaciorum velorum,
quod erat dimidium abundantis longitudinis, quae proficiebant
posteriori parti tabernaculi, hoc est occidentali,
sicut alia decem proficiebant priori parti, id
est orientali, quinis cubitis complebant tecturam laterum
illorum, quae graece <foreign xml:lang="greek">πλάγια</foreign> dicta sunt, inde quinque
et hinc quinque. Quae si defuissent, dena cubita
tegerentur in eisdem lateribus, et quina nuda essent.
Itaque, quantum mihi videtur, melius intelligitur hinc
esse dictum, <hi>Cubitum ex hoc, et cubitum ex hoc, ex eo
quod superat velis de longitudine velorum tabernaculi,</hi> 
non quia erant, cum hinc et inde quina essent; sed
quia ex illa longitudine redundabant, in qua binis cubitis
erant aulaeis capillacia longiora, ex quibus duobus
cubitis uniuscujusque veli cubitum profecerat parti
orientali: restabat utique alterum cubitum parti occidentali,
ut cubitum ex hoc esset contegens super <foreign xml:lang="greek">πλάγια</foreign>
 tabernaculi. Unde dictum est, <hi>hinc atque hinc
ut operiat,</hi> quia non operiebat totum, si eadem quina
cubita defuissent.</p>
        </div3>
<div3>
          <head>18.</head>
          <p>
 Nunc jam quoniam satis disputatum est, quomodo
illa omnia intelligenda sint, quae in tabernaculi
constitutione videbantur obscura, breviter si possumus
enitamur ostendere quid sit eadem disputatione
confectum. Ab occidente igitur intrabatur, et prima
erat ingrediendi porta atrii, quae patebat viginti cubitis,
et habebat quatuor columnas, quibus dependebat
velum viginti cubitis extentum, erectum autem cubitis
quinque, quatuor illis saepe commemoratis coloribus
acu picto opere variato. Hac porta ingrediens excipiebatur
atrio, cujus latera dextera laevaque quindenis
cubitis et ternis columnis porrigebantur introrsus;
ut in medio ponerent ostium tabernaculi interioris,
in ea parte quo perveniebant, sicut in medio
ponebant portam atrii, ab ea parte unde incipiebant.
Hoc itaque atrium latius erat quam longius. Nam longitudo
ejus erat a porta ipsius usque ad ostium tabernaculi
interioris, in cubitis ferme quindecim: latitudo
autem circa portam in cubitis viginti, circa ostium
vero in cubitis triginta. Unde obliqua illa latera fuisse
intelliguntur, quae dextera laevaque in columnis ternis
et quindenis cubitis erant. In hoc atrio erat altare sacrificiorum
quadratum, quinque scilicet cubitis longum,
<pb n="0671"/>
et totidem latum. Inter portam et altare spatium
erat, ubi versabantur qui sacrificia imponebant altari:
introrsus vero inter altare et ostium tabernaculi, locus
erat cineris ante altare, et deinde labrum aeneum
ubi manus et pedes sacerdotes lavabant, vel altari in
atrio servituri, vel tabernaculum interius ingressuri.
Tentoria porro hujus atrii in lateribus ternarum columnarum
byssina erant, extenta cubitis quindenis,
erecta cubitis quinis.</p>
        </div3>
<div3>
          <head>19.</head>
          <p>
 Ab hoc ergo atrio intrabatur ostium tabernaculi
cum transisses altare, et labrum aeneum. Intrabatur
autem apertis aulaeis, quibus decem, quinque
hinc et quinque inde ex adverso sibimet constitutis,
totum ipsum interius tabernaculum cingebatur. Quod
ostium ingresso occurrebat velum, quod ad ostium
fuerat oppositum, in quinque columnis extentum, variatum
illis quatuor coloribus: quod velum cum faciendum
praeciperet, <hi>adductorium</hi> vocavit, credo quod
curreret, ducendo et reducendo, cum operiret atque
aperiret ingressum. Transito isto velo, excipiebat pars
tabernaculi media inter hoc velum et illud alterum interius,
quod columnis quatuor fuerat impositum, ex
illis quatuor coloribus factum, et separabat inter sancta
quae forinsecus erant, et sancta sanctorum interius
posita. In hoc itaque medio spatio inter ista duo vela,
mensa erat aurea, quae habebat panes propositionis in
in parte aquilonis; et contra eam candelabrum aureum
septem lucernarum in parte austri. Huc usque
secundis sacerdotibus licebat intrare.</p>
        </div3>
<div3>
          <head>20.</head>
          <p>
 Interius autem, id est, in sancto sanctorum ultra
velum quatuor columnarum, area erat testimonii
deaurata, in qua erant tabulae lapideae Legis, et virga
Aaron, et urna aurea cum manna, et propitiatorium
desuper aureum, ubi stabant duo cherubim, alis obumbrantes
propitiatorium et intuentes invicem et ipsum.
Ante arcam vero, id est inter arcam et velum, positum
erat altare incensi, quod aliquando aureum dicit
Scriptura, aliquando deauratum, aureum utique appellans
quia erat inauratum. Ad haec sancta sanctorum
nisi summo sacerdoti non licebat intrare quotidie propter
inferendum incensum; semel autem in anno cum
sanguine ad purificandum altare, et si quando forte
exigebat necessitas pro peccato sacerdotis, aut universae
synagogae, sicut in Levitico scriptum est <note>(Levit.
XVI)</note>. Sic intrabatur tabernaculum ab occidente, id est
a porta atrii usque ad latus orientale introrsus ubi
erat arca testimonii.</p>
        </div3>
<div3>
          <head>21.</head>
          <p>
 Hoc autem interius tabernaculum, quod incipiebat
non a porta atrii, sed ab ostio quod appellabatur
ostium tabernaculi, et finiebatur in longum latere
orientis ubi erat arca testimonii, decem aulaeis conclu
debatur, quorum erant singula viginti octo cubitorum,
quinque hinc et quinque inde, sibimet connexa ansulis
et circulis, et ex adverso sibimet constituta; et
columnis vicenis in lateribus longioribus aquilonis atque
austri, et columnis octo a latere occidentis, a latere
<pb n="0672"/>
autem orientis nullis columnis, sed solis aulaeis.
Quae aulaea decem erigebantur in cubitis quatuor, et
per totum circuitum tendebantur in cubitis ducentis
octoginta: quorum centena in lateribus erant longioribus
austri et aquilonis per vicenas columnas; quadragena
vero cubita in reliquis duobus lateribus brevioribus;
uno occidentis per columnas octo; altero
orientis, ubi columnae non erant, sed sola tendebantur
aulaea de solis duabus angularibus columnis, mediis
autem nullis: et erant haec aulaea decem de quatuor
coloribus texta. Hoc ergo interius tabernaculum
circumdabatur atrio ab austro viginti columnis, et ab
aquilone viginti. Quae duo atrii latera aequalem habebant
longitudinem cum lateribus interioris tabernaculi;
quia et ipsa vicenis columnis porrigebantur in
cubitis totidem, id est centenis. A latere autem orientis
atrium concludebatur columnis decem, cubitis
quinquaginta: qui ordo columnarum rectus erat, et
incurrebat in illas duas angulares interioris tabernaculi,
quas solas orientis pars habebat; proinde cum
ipsis complebantur decem. A latere autem occidentis
habebat quidem atrium decem columnas, non tamen
recto ordine, sed sicut jam ostendimus, tanquam triporticum,
quatuor a porta, et ternas a lateribus.</p>
        </div3>
<div3>
          <head>22.</head>
          <p>
 Universum autem atrium in circuitu tabernaculi
tentoriis byssinis cingebatur, quae erigebantur
cubitis quinque: his superveniebant vela capillacia
undecim, ex una parte quinque sibimet connexa, ex
alia sex. In connexione ergo quinque velorum, cubita
erant centum quinquaginta; ex alia vero parte in
connexione sex velorum, cubita erant centum octoginta:
quoniam vela singula tricenorum fuerunt cubitorum.
Sed ut alia pars alteri coaequaretur, duplicatum
est unum velum a facie tabernaculi, id est ab
oriente; et subtectum est dimidium velum a parte
posteriore, id est ab occidente: atque ita subtracta
sunt cubita triginta, quanta erat veli unius longitudo;
et remanserunt centum quinquaginta, quot etiam ex
parte altera fuerunt. Circuitus itaque velorum capillaciorum, quo cingebatur atrium tabernaculi, trecentis
cubitis tendebatur, sicut circuitus decem aulaeorum
interioris tabernaculi cubitis ducentis octoginta.
Aulaea quippe singula habebant cubita vicena
et octona in longitudine; capillacia vero vela tricenis
cubitis longa erant. Quapropter ex ambitu aulaeorum
interioris tabernaculi, qui erat in cubitis ducentis octoginta
centena cubita in lateribus longioribus erant austri
et aquilonis, et quadragena in duobus brevioribus
orientis et occidentis: ex ambitu autem capillaciorum
velorum, quo atrium exterius tegebatur, quia ambitus
erat in cubitis trecentis, centena erant in lateribus
longioribus austri et aquilonis, quoniam aequalia erant
lateribus tabernaculi interioris, quinquagena autem
in duabus reliquis partibus orientis et occidentis. Ac
per hoc duo illa cubita, quibus longius erat aulaeo
velum capillacium, non lateribus austri et aquilonis,
quae paria erant atrii exterioris et tabernaculi interioris,
sed lateribus orientis et occidentis proficiebant.
In eis enim lateribus creverat tabernaculi latitudo.
<pb n="0673"/>
circumposito extrinsecus atrio: sed quinquaginta cubita
velorum capillaciorum a parte orientis per decem
columnarum rectum ordinem tendebantur, eisque
proficiebat unum cubitum ex duobus illis, quibus
eorumdem velorum major fuerat longitudo; alia vero
cubita quinquaginta, quae occidentali latere debebantur,
quibus alterum ex duobus illis cubitum proficiebat,
non tendebantur per columnarum ordinem
rectum. Ibi enim erat illa tanquam triporticus, quae
concludebat spatium atrii, ubi esset altare sacrificiorum,
quatuor columnis a porta, et ternis a lateribus:
ac per hoc non poterant etiam portam cingere illa
<pb n="0674"/>
cubita quinquaginta, sed usque ad cooperienda
obliqua
illa latera tendebantur, quae in columnis ternis et
quindenis cubitis erant. Erigebantur autem capillacia
vela cubitis quatuor, eisque tegebantur atrii tentoria
byssina, quorum erat erectio in cubitis quinque.</p>
        </div3>
<div3>
          <head>23.</head>
          <p>
 Pelles vero rubricatae super capillacia vela veniebant.
Desuper autem, id est, a parte tecti, vice
camerae tabernaculum pellibus hyacinthinis tegebatur:
utrum cum atrio et spatium illud interius, non
apparet; sed credibilius est atrii spatia quae inter exteriores
et interiores columnas erant, coelum apertum
habuisse, maxime illud occidentis, ubi erat altare
sacrificiorum.
</p>
        </div3>
      </div1>

<div1>
        <head> <hi>LIBER TERTIUS.</hi> Quaestiones in Leviticum.</head>

<pb n="0673"/>
<p>
          <pb n="0673"/>QUAEST. I. <hi>[LEVIT. cap. V, V\ 1.] Si autem anima peccaverit,
aut audierit vocem jurationis, et ipse testis fuerit
aut viderit, aut conscius fuerit, si non nuntiaverit, et
accipiet peccatum:</hi> hoc est, <hi>Si non</hi> utique <hi>nuntiaverit</hi>, <hi>accipiet peccatum.</hi> 
 Quod enim additum est, <hi>et,</hi> locutionis
est usitatae in Scripturis. Verum iste sensus quia obscurus
est, exponendus videtur. Hoc enim videtur dicere,
peccare hominem quo audiente jurat aliquis falsum, et
scit eum falsum jurare, et tacet. Tunc autem scit, si ei
rei de qua juratur, testis fuerit, aut vidit, aut conscius
fuit; id est, aliquo modo cognovit, aut oculis
suis conspexit, aut ipse qui jurat illi indicavit: ita
enim potuit esse conscius. Sed inter timorem hujus
peccati, et timorem proditionis hominum, non parva
existit plerumque tentatio. Possumus enim paratum
ad perjurium admonendo vel prohibendo a tam gravi
peccato revocare: sed si non audierit, et coram nobis
de re quam novimus, falsum juraverit, utrum
prodendus sit, si proditus etiam in periculum mortis
incurrat, difficillima quaestio est. Sed quia non expressit
cui hoc indicandum est, utrum illi cui juratur,
an sacerdoti, vel cuipiam qui non solum eum
persequi non potest irrogando supplicium, sed etiam
orare pro illo potest; videtur mihi quod se homo solvat
etiam a peccati vinculo, si indicet talibus, qui
magis possunt prodesse quam obesse perjuro, sive
ad corrigendum eum, sive ad Deum pro illo placandum:
si et ipse confessionis adhibeat medicinam.</p>
<div3>
          <head>II.</head>
          <p>
 <hi>[Ib. V, 2-6.]</hi> Post hoc autem peccati genus, quod
de perjurio alicujus non indicato commemoravit nullum
pro eo sacrificium jussit offerri; sed deinde subjunxit: <hi>Anima quaecumque tetigerit omnem rem immundam,
aut morticini, aut a fera capti immundi, aut eorum
quae sunt morticina abominationum immundarum,
morticinum jumentorum immundorum; aut tetigerit ab
immunditia hominis, ab omni immundita ejus, quam si
tetigerit, inquinabitur: et latuerit eum, post hoc autem
cognoverit, et deliquerit.</hi> 
 Neque hic sacrificium pro
<pb n="0674"/>
isto genere peccati quod offerretur commemoravit,
sed adhuc adjecit, et ait: <hi>Anima quaecumque juraverit
distinguens labiis malefacere, aut benefacere, secundum
omnia quaecumque distinxerit homo cum jurejurando, et
latuerit eum, et id cognoverit, et peccaverit unum ex
his, et confessus fuerit peccatum, pro quo peccavit adversus
ipsum.</hi> His omnibus sine aliqua interpositione
sacrificii connexis et explicatis, adjungit, et dicit: <hi>Et offeret 
 pro iis quae deliquit Domino, pro peccato quo
peccavit, feminam ab ovibus agnam, aut capram de capris
pro peccato, et exorabit pro eo sacerdos pro peccato,
et remittetur illi peccatum.</hi> Quid est ergo quod pro tacito
cujusquam perjurio, et pro eo quod tangitur morticinum
vel aliquid immundum, nullum sacrificium
commemoravit; pro eo vero peccato ubi falsum quisquam
nesciens juravit, dixit offerri agnam vel capram?
An pro omnibus supra dictis hoc sacrificium
oportet intelligi? Voluit enim prius omnia enumerare,
et sic inferre quo sacrificio possint expiari. Sed in eis
omnibus supra dictis generibus peccatorum, sunt
quaedam propter locutionum modos subobscure posita,
sicuti est quod ait, <hi>morticinum jumentorum.</hi> Ea
enim quae graece <foreign xml:lang="greek">κτήνη</foreign> appellantur, plerique nostrorum <hi>jumenta</hi> 
 interpretati sunt; quod nomen in latina
consuetudine eorum animalium est, quorum laboribus
adjuvamur, maxime in portandis oneribus, sicuti
sunt equi, asini, muli, cameli, et si quid hujusmodi:
quae vero Graeci <foreign xml:lang="greek">κτήνη</foreign> vocant, tam late intelliguntur,
ut omnia aut prope omnia pecora isto nomine
concludantur. Et ideo novo genere locutionis, velut <foreign xml:lang="greek">πλεονασμῷ</foreign>,
additum est in graeco, <hi>immundorum,</hi> cum
diceretur, <hi>jumentorum:</hi> quoniam sunt etiam munda
pecora, quae <foreign xml:lang="greek">κτήνη</foreign> appellantur.
Quae autem jumenia
usus latinus appellat, secundum Legis distinctionem
nonnisi immunda sunt.</p>
        </div3>
<div3>
          <head>III.</head>
          <p>
 <hi>[Ib. V, 2 6.]</hi> Item quod ait, <hi>Anima quaecumque
juraverit, distinguens labiis malefacere aut benefacere,</hi> 
<pb n="0675"/>
quaeritur quid dixerit, <hi>distinguens.</hi> Assidue quippe
hoc verbum ponit Scriptura. Unde est et illud, <hi>Reddam
vota mea, quae distinxerunt labia mea <note>(Psal. LXV,
13-14)</note>
          </hi>: item dicitur ad Ezechielem, <hi>Cum dicam iniquo,
Morte morieris, et tu non distinxisti neque locutus
es <note>(Ezech. III, 18)</note>
          </hi>: item scriptum est, <hi>Si qua in domo
patris sui constituta voverit votum, distinguens labiis
suis adversus animam suam <note>(Num. XXX, 4)</note>
          </hi>. Videtur
ergo ista distinctio quasi definitio esse, qua secernitur
aliquid a caeteris, quae solo dicto non tenentur.
Sic ergo accipiatur tanquam dictum sit, <hi>Anima quae
juraverit, definiens labiis malefacere aut benefacere,
secundum omnia quae definierit homo cum jurejurando,
et latuerit eum,</hi> id est, nesciens faciendum esse vel
non faciendum, juraverit facere: <hi>et id cognoverit, et
peccaverit unum ex his,</hi> sive quia juravit antequam
cognosceret, sive quia fecit quod juravit, et cognovit
postea quia non fuit faciendum neque jurandum: <hi>et
confessus fuerit peccatum pro quo peccavit,</hi> id est, peccatum
quod peccavit: locutio est enim. Quod autem
addidit, <hi>adversus ipsum,</hi> quid intelligitur, nisi adversus
ipsum peccatum confessus fuerit, id est, confitendo
peccatum accusaverit? <hi>Et offeret pro iis quae
deliquit Domino, pro peccato quo peccavit, feminam ab
ovibus agnam.</hi> Usitata locutione <hi>agnam feminam</hi> dicit,
quasi possit esse non femina: <hi>aut capram de capris,</hi> 
sicut <hi>agnam de ovibus,</hi> quasi possit esse aut agna nisi
de ovibus, aut capra nisi de capris. Nonnulla autem
quaestio est, imo non parva, quid sit quod assidue
dicit, <hi>Post hoc autem cognoverit, et deliquerit:</hi> quasi
tunc fiat delictum, cum fuerit cognitum. An potius
quia nisi pro cognito satisfieri non potest? Sed non
ait, Post hoc autem cognoverit et poenituerit eum:
quid ergo est, <hi>Post hoc cognoverit et deliquerit,</hi> nisi
post cognitionem deliquerit; ut si sciens fecerit quod
faciendum non esset, tunc delicto purgatio debeatur?
Sed non ita praelocutus est. Ea quippe videtur exsequi
peccata quae ab ignorantibus, et per hoc a nolentibus
committuntur. Fortassis ergo aliquo genere locutionis <hi>deliquerit</hi> 
 dictum est, delictum esse didicerit. An potius
converso ordine dictum est (quia et talia genera
locutionis habet Scriptura) quod per alia loca similia
recto ordine dicebatur? Nam cum alibi toties scriptum
sit, <hi>Et deliquerit et cognitum fuerit ei;</hi> hic tantum converso,
ut dixi, ordine, prius dictum est <hi>cognoverit,</hi> 
deinde <hi>et deliquerit.</hi> Ordine autem suo, ita dici posset: <hi>Anima quaecumque tetigerit omnem rem immundam aut
morticini, aut a fera capti immundi, aut eorum quae
sunt morticina abominationum immundarum, morticinum
jumentorum immundorum, aut tetigerit ab immunditia
hominis, ab omni immunditia ejus quam si tetigerit
inquinetur, et si latuerit eum, et deliquerit, post hoc
autem cognoverit.</hi> </p>
        </div3>
<div3>
          <head>IV.</head>
          <p>
 <hi>[Ib. V, 7.] Si autem non valet manus ejus quod
satis est in ovem, offeret pro peccato suo quod peccavit,
duos turtures aut duos pullos columbinos Domino; unum
pro peccato, et unum in holocaustoma.</hi> Certe hic aperit
quaestionem, de qua superius cum loqueretur ambigebamus.
Ideo quippe videtur dicere, <hi>unum pro peccato,
<pb n="0676"/>
alterum in holocaustoma,</hi> quoniam non offerebatur
sacrificium pro peccato nisi cum holocausto. Denique
cum prius seorsum de holocaustis loquetetur,
commemoravit turturem, et non dixit duos <note>(Levit. I,
14)</note>: nunc vero ideo duos dicit, quia sacrificium pro
peccato sine holocaustomate non offerebatur. Quod
ergo superius dicebat, <hi>Et imponet super holocaustoma <note>(Id. IV, 35)</note>
          </hi>,
non est dubium quod prius holocaustoma,
deinde illud superimponebatur: nunc vero de avibus
aliter dicit, ut prius offeratur pro peccato una avis,
deinde altera in holocaustoma.</p>
        </div3>
<div3>
          <head>V.</head>
          <p>
 <hi>[Ib. V, 15.]</hi> Quod autem ait, <hi>Anima, si latuerit
eum oblivione;</hi> id est, si oblivione factum fuerit ut
lateat eum, vel eam si ad animam refers, quoniam <hi>eum</hi> 
 dicendo, ad hominem retulit. Animam quippe
hic hominem dicit.</p>
        </div3>
<div3>
          <head>VI.</head>
          <p>
 <hi>[Ib. V, 15, 16.] Et peccaverit nolens a sanctis Domini</hi>.
Videtur obscure positum hoc peccati genus,
sed in consequentibus aperitur, ubi dicit post oblatum
de ariete sacrificium, <hi>Restituet illud, et quintas adjiciet.</hi> 
Ibi enim intelligitur hoc esse a sanctis oblivione peccare,
aliquid per oblivionem usurpare quod debetur
sanctis, sive sacerdotibus, sive oblationibus, vel primitiarum,
vel quidquid hujusmodi.</p>
        </div3>
<div3>
          <head>VII.</head>
          <p>
 <hi>[Ib. 17-19.] Et anima quaecumque peccaverit, et
fecerit unum ab omnibus praeceptis Domini, quae non
oportet fieri, et non cognoverit, et deliquerit, et non cognoverit
peccatum suum</hi>, <hi>et afferet arietem sine macula de
ovibus pretio argenti in delictum ad sacerdotem: et exorabit
pro eo sacerdos propter ignorantiam ejus, quam
ignoravit, et ipse non scivit, et remittetur illi. Deliquit
enim delictum ante Dominum.</hi> Excepta locutionum
inusitata densitate, quae jam propter assiduam repetitionem
debent esse notissimae, totus iste sensus
obscurus est; quoniam quaeritur quomodo discernatur
hoc genus delicti ab eis quae superius quadam generalitate
complexus est. Videtur enim hoc ratio poscere,
ut certis generibus peccatorum certa genera,
quibus expientur, sacrificiorum adhibenda sint. Hoc
autem quod modo commemoravi, non specialiter
exprimit peccatum, sed in ea videtur generalitate
versari, de qua ante cum diceret, constituit sacrificium
sacerdoti vitulum, et universae synagogae similiter
vitulum, principi caprum, et cuicumque animae,
hoc est cuicumque homini capram, vel si voluerit
ovem, tamen femininum pecus <note>(Levit. IV)</note>. Deinde coepit
excepta facere quaedam genera peccatorum, et nominatim
exprimere pro quibus quid offerendum sit: velut
de audito et tacito cujusquam perjurio, et de tacto
morticino et immundo, et juratione falsa per ignorantiam;
de ovibus agnam, aut capram de capris, aut
par turturum, aut duos pullos columbinos, aut decimam
partem oephi similaginis; pro eo autem peccante
<pb n="0677"/>
qui per oblivionem aliquid sanctorum usurpavit,
arietem et ejusdem rei restitutionem, quintis adjectis.
Nunc vero non expressa specie peccati, generaliter
addens, <hi>Anima quaecumque deliquerit, et fecerit unum
ab omnibus praeceptis Domini, quae non oportet fieri</hi> 
(sic in illa generalitate dicebat, <hi>Unum ex praeceptis
Domini quod non fiet), et non cognoverit, et deliquerit,</hi> 
id est, per ignorantiam nolens peccaverit; arietem
jubet offerri, non capram aut feminam ex ovibus,
sicut superius in tali peccatorum generalitate constituerat.
Quid sibi ergo vult ista permixtio? Nisi forte
quod hic dicit, <hi>Deliquit enim delicto delictum ante Dominum,</hi> 
hoc quod ait, <hi>ante Dominum,</hi> in his voluit
delictum intelligi, quae fiunt ante Dominum, id est,
quibus Domino in tabernaculo deservitur: unde aliquid
paulo ante dixerat, cum ait, <hi>Peccavit a sanctis;</hi> 
et intelleximus, usurpavit aliquid sanctorum, quia
etiam restitui praeceperat. Ac per hoc non sic tantum
peccari potest in his rebus, si aliquid inde per oblivionem
usurpetur; sed etiam multis aliis modis potest
quisque per ignorantiam delinquere in iis quae servituti
Domini exhibentur: hoc voluit postea genus delictorum
generaliter commemorare, et ideo et illic et
hic arietem jussit offerri. Plenae sunt autem Scripturae
cum dicitur, <hi>ante Dominum,</hi> et non intelligitur nisi
illud quod Domino exhibetur, sicut sacrificium, vel
primitiae, vel aliqua in sacris servitus.</p>
        </div3>
<div3>
          <head>VIII.</head>
          <p>
 <hi>[Ib. V, 7.]</hi> Quaeritur etiam utrum ubique sit
accipiendum quod dictum est, si non valet manus ejus
quod satis est ad ovem, offerre eum debere par turturum,
aut duos pullos columbinos; et si hoc quoque
non valet, certam similaginis quantitatem. Quoniam
si ubique ita licere intelligitur, non potest quidem
dici, sacerdotem non habere vitulum, aut universam
synagogam, aut principem non habere caprum vel
ovem: et si ita est, quid opus erat postea dicere, tacitum
cujusquam perjurium, aut tactum immundum,
et perjurium per ignorantiam factum purgari sacrificio
agnae et caprae, cum eadem sacrificia praecepta
sint etiam in illa generalitate peccati, ad quam generalitatem
etiam ista potuerunt pertinere? Si autem
hinc ista discernuntur, quod licebat pro eis turtures
et columbos, vel etiam, si hoc non esset, similaginem
offerri, ibi autem ubi non dictum est non licebat;
non videtur subventum esse pauperibus; quoniam
multa possent esse delicta non specialiter expressa,
quae ad illam generalitatem referrentur, ubi gravarentur
inopes, si tantummodo capram feminam, et
agnam ex ovibus, et illas aviculas, et similaginem
licebat offerri. Nisi forte quis dicat, hoc discerni ista
excepta et nominatim expressa peccata ab illis quae
generaliter commemorata sunt, quia hic agnam dixit,
ibi ovem, ut aetas pecorum aliquam differentiam faciat:
dum tamen intelligatur pauperibus peraeque
subventum, ut si non haberent ulla animalia quadrupedia,
aut memoratas aves aut similaginem offerrent
<pb n="0678"/>
pro peccatis ignorantiae suae. Si autem movet quare cum
generaliter omnia ignorantiae peccata concluserit, et
sacrificia non pro distantia peccatorum quam non fecerat,
sed pro distantia personarum distinxerit;
postea voluerit etiam peccata distinguere, et pro
eorum diversitate sacrificia diversa praecipere, quasi
non ad illam generalitatem omnia pertinerent: sic
factam posterius exceptionem oportet intelligi, ut
quaecumque remanserint, his exceptis quae nominatim
et speciatim commemoravit, dicta in illa generalitate
intelligamus. Quem modum locutionis non est
alibi reperire: sed in Scripturis sanctis tale est illud
ubi Apostolus ait, <hi>Omne peccatum quodcumque fecerit
homo, extra corpus est.</hi> Hic enim nihil videtur praetermisisse
peccati, quandoquidem ait, <hi>Omne peccatum
quodcumque fecerit homo:</hi> postea tamen excepit fornicationem,
cum intulit, <hi>Qui autem fornicatur, in corpus
proprium peccat <note>(I Cor. VI, 18)</note>
          </hi>. Quod secundum
consuetudinem nostrae locutionis ita diceretur: Omne
peccatum quodcumque fecerit homo excepta fornicatione,
extra corpus est; qui autem fornicatur, in
corpus proprium peccat. Ita et hic, cum prius generaliter
omnia ignorantiae peccata diceret illis, quae
commemoravit, sacrificiis expianda; postea tamen
excepit illa quibus expresse et distincte positis certam
sacrificiorum purgationem adhiberet, ut his exceptis
quaecumque reliqua essent, ad illam generalitatem
pertinerent.</p>
        </div3>
<div3>
          <head>IX.</head>
          <p>
 <hi>[Ib. VI, 6, 10.] Offeret arietem ab ovibus sine
macula, pretio, in quod deliquit.</hi> Non ita distinguendum
est, quasi pretio in quod deliquerit, id est in quod
pretium deliquit; sed si offeret arietem, pretio offerat,
id est emptum. Etiam hoc enim videtur ad sacramentum
alicujus significationis pertinere voluisse,
quoniam pretium ipsum non definivit. Nam si definiisset,
posset videri hoc praecepisse, ne vile pecus
offerretur, ut etiamsi non emeret qui offerret, tale
tamen offerret quod tanti valeret. Addito autem, non
solum <hi>pretio,</hi> ut emptus aries offerretur, verum etiam <hi>siclorum sanctorum,</hi> 
 ita enim dicit, <hi>Pretio argenti siclorum
siclo sancto <note>(Levit. V, 15)</note>
          </hi>, aliquot siclis ut ematur
aries, non uno siclo voluit. Quid sibi autem velit,
siclum sanctum, jam ubi visum est disseruimus. Quod
vero cum dixisset, <hi>Et delecti sui offeret Domino arietem
ab ovibus sine macula pretio;</hi> deinde addidit, <hi>in quod
deliquit:</hi> intelligendum est in id offerret in quod deliquit;
id est, in eam rem, propter eam rem. <hi>Et auferet
holocarpoma quod consumpserit ignis, illam holocaustosim
ab altari.</hi> Quid auferet, si consumptum est?
Jussit enim sacerdotem auferre post totius noctis
ignem holocarpoma, id est, holocaustum quod ignis
consumpserit. Vel quid sibi vult etiam illud quod
addidit, <hi>illam holocaustosim;</hi> cum hoc intelligatur holocarpoma
quod holocaustosis? Nisi forte illud est
verum quod in quodam graeco invenimus; non enim
ait, auferet holocarposim, sed <hi>auferet catacarposim,</hi> 
<pb n="0679"/>
hoc est, reliquias holocausti quod ignis consumpsit.
Has autem reliquias, veluti est cinis et carbo, appellavit
illam holocaustosim, ejus rei nomine quae consumpta
est, reliquias ipsius consumptionis appellans.</p>
        </div3>
<div3>
          <head>X.</head>
          <p>
 <hi>[Ib. VI, 9.]</hi> Quod autem supra dixit, <hi>Ista lex holocausti,</hi> 
et deinde exponens quae sit eadem lex, dicit, <hi>Ista holocaustosis, super incensionem ejus super altare
totam noctem usque in mane, et ignis altaris ardebit
super illud, non exstinguetur;</hi> 
 planius esset secundum
nostrae consuetudinis locutionem, si non haberet, <hi>et:</hi> 
nam ista conjunctione detracta ita sensus contexitur, <hi>Ista holocaustosis, super incensionem ejus super altare
totam noctem usque in mane ignis altaris ardebit super
illud,</hi> 
 id est, super altare. Deinde ad cumulum exprimendae
sententiae intulit, <hi>non exstinguetur:</hi> nam
hoc erat jam dictum, <hi>tota nocte.</hi> </p>
        </div3>
<div3>
          <head>XI.</head>
          <p>
 <hi>[Ib. VI, 11.] Et induet stolam aliam, et abjiciet
holocarpoma extra castra in locum mundum:</hi> hoc appellat <hi>holocarpoma</hi> 
 quod jam concrematum est; hoc
autem in illo graeco <foreign xml:lang="greek">κατακάρπωσις</foreign> legitur. Quidam vero
latini addiderunt, <hi>quod concrematum est</hi>, et ita interpretati
sunt, <hi>Et abjiciet holocarpoma, quod concrematum
est, extra castra in locum mundum.</hi> 
</p>
          <p>XII <hi>[Ib. VI, 12.] Et ignis super altare semper ardebit
ab eo, et non exstinguetur;</hi> id est, ab illo igne in
quo arsit holocaustum usque in mane. Non vult enim
ignem prorsus exstingui, sed cum usque in mane arserit
holocaustum, ablatis inde reliquiis consumptionis
nec sic exstingui ignem, sed inde iterum renovari,
quo ardeant alia quae imponuntur.</p>
        </div3>
<div3>
          <head>XIII.</head>
          <p>
 <hi>[Ib. VI, 12 et 13.]</hi> Quod autem sequitur et dicit, <hi>Et exuret super illud sacerdos ligna mane mane</hi>,
 <hi>et
stipabit super illud holocaustum, et superponet super
illud adipem salutaris; et ignis semper ardebit super
altare, non exstinguetur:</hi> videndum est utrum <hi>mane
mane</hi> quotidie voluerit intelligi, ut nullus dies praetermitteretur,
quo non inveniretur holocaustum, et
adeps salutaris; an <hi>mane mane,</hi> ut quocumque die
imponeretur, nonnisi mane imponeretur. Si enim
quotidie intellexerimus, quid, si nullus afferret? Si
autem tanquam de publico vel de suo sacerdotes
quotidiana holocausta procurabant; super ipsa imponebantur
ea quae jussit a populo oblata pro peccatis
super holocausta imponi; et non erat necesse offerenti
sacrificia pro peccato, etiam holocaustum offerre
super quod illud imponeretur, nisi quando par turturum
offerebatur, aut duo pulli columbini: nam ibi
omnino definitum est, unum pro peccato, alterum in
holocaustum offerri oportere; et prius pro peccato,
deinde in holocaustum <note>(Levit. V, 7)</note>. Deinde quaeri
potest utrum holocaustum quod mane mane jussit
imponi, ipsum etiam per totam noctem arderet usque
ad alterum mane; an illud quod ait, tota nocte ardere
debere, holocaustum fuerit vespertinum, et deinde
coeperit de lege holocausti dicere, ut a vespertino
<pb n="0680"/>
holocausto inciperet: quod mirum est si taceret, nec
admoneret talia vespere offerri oportere.</p>
        </div3>
<div3>
          <head>XIV.</head>
          <p>
 <hi>[Ib. VI, 20.] Et locutus est Dominus ad Moysen
dicens, Istud donum Aaron et filiorum ejus, quod offerunt
Domino in die quacumque unxeris eum.</hi> Alia sunt
sacrificia, quae commemoravit in Exodo, quibus per
septem dies sanctificantur sacerdotes, ut sacerdotio
suo fungi incipiant <note>(Exod. XXIX, 1)</note>; et aliud est quod
modo commemorat, quid offerat summus sacerdos,
quando constituitur, id est quando ungitur. Hoc enim
sequitur et dicit, <hi>In die quacumque unxeris eum.</hi> Non
dixit, unxeris eos; cum etiam secundos sacerdotes
ungi praecipiat. Deinde dicit ipsum sacrificium, <hi>decimam
partem oephi similagenis, in sacrificium sempiternum.</hi> 
Quaeritur quomodo sempiternum, si illud eo
die offertur, quo ungitur summus sacerdos, ab illo
qui unctus est, nisi ut semper hoc offeratur in die
quo ungitur summus sacerdos, hoc est per successiones
sacerdotum? quamvis et illo modo sempiternum
possit intelligi, non hoc, sed quod significat.</p>
        </div3>
<div3>
          <head>XV.</head>
          <p>
 <hi>[Ib. VI, 20, 21.] Dimidium ejus,</hi> inquit, <hi>mane,
et dimidium ejus post meridiem;</hi> quod graecus habet <foreign xml:lang="greek">δειλινόν</foreign>.
 <hi>In sartagine,</hi> inquit, <hi>in oleo fiet, conspersam
offeret eam, fresa,</hi> id est eam similaginem. Deinde
dicit <hi>fresa,</hi> si tamen hoc recte interpretatum est ex
illo quod graecus habet <foreign xml:lang="greek">ἐρικτὰ</foreign>, et pluraliter hoc posuit
genere neutro. Non enim ait fresam, tanquam
eamdem similaginem, quam dixerat conspersam. Haec
autem fresa sacrificium de fragmentis esse dicitur.
Utrum ergo fresa dicat ipsa fragmenta, id est comminuta;
an ipsa minutissima similaginis fresa dixerit,
non est evidens.</p>
        </div3>
<div3>
          <head>XVI.</head>
          <p>
 <hi>[Ib. VI, 21, 22.]</hi> Sequitur autem et dicit: <hi>Sacrificium
in odorem suavitatis Domino. Sacerdos unctus
qui pro eo ex filiis ejus, faciet illud.</hi> Propter hoc fortassis
dixerat <hi>sempiternum,</hi> ut hoc faciat omnis summus
sacerdos, quando succedit mortuo, eo die quo
unctus fuerit; adjunxit enim et ait, <hi>Lex aeterna:</hi> cum
possit etiam aeternum secundum id intelligi quod
significat.</p>
        </div3>
<div3>
          <head>XVII.</head>
          <p>
 <hi>[Ib. VI, 23.]</hi> Sequitur autem, <hi>Omne consummabitur;</hi> 
quod habet graecus <foreign xml:lang="greek">ἐπιτελεσθήσεται</foreign>, et aliqui
interpretes dixerunt, <hi>Omne imponetur:</hi> ubi vult intelligi
esse holocaustum, quia nihil exinde remanet.
Denique adjungit, <hi>Et omne sacrificiunt sacerdotis, holocaustum
erit, et non edetur.</hi> Hoc ergo dixerat, <hi>Omne
consummabitur.</hi> </p>
        </div3>
<div3>
          <head>XVIII.</head>
          <p>
 <hi>[Ib. VI, 26, 36.]</hi> De sacrificio pro peccato
cum diceret, <hi>Sacerdos,</hi> inquit, <hi>qui imponet illud manducabit
illud.</hi> Non hoc quod imponet manducabit,
nam illud igni consumetur; sed quod inde remanserit:
non enim holocaustum est, ut totum ardeat in altari.
Dicit autem postea: <hi>Omnia quae pro peccato sunt, ex
quibus illatum fuerit a sanguine eorum in tabernaculum
testimonii exorari in sancto, non edetur, sed igni concremabitur.</hi> 
Quomodo ergo ad sacerdotes pertinent
<pb n="0681"/>
manducanda, quae remanent de sacrificiis pro peccatis?
Propter quod intelligendum est haec excepta
esse, de quorum sanguine tangitur illud altare incensi
in tabernaculo testimonii. Hoc enim jussit fieri
superius de vitulo, quem pro peccato suo sacerdos
offerret, et de vitulo quem pro peccato universae
synagogae, ut carnes quae remanserint, foris extra
castra comburantur <note>(Levit. IV, 12 et 21)</note>: hoc et modo
breviter commemoravit.</p>
        </div3>
<div3>
          <head>XIX.</head>
          <p>
 <hi>[Ib. VII, 1.] Et ista est lex arietis qui pro delicto
est, sancta sanctorum sunt:</hi> id est ad sacerdotes
pertinent manducanda.</p>
        </div3>
<div3>
          <head>XX.</head>
          <p>
 <hi>[Ib. VII, 7.]</hi> Quid est quod de ariete pro delicto
cum dixisset, legemque sacrificii exposuisset, ait, <hi>Quomodo quod pro peccato, ita et id quod pro delicto:
lex una est eorum?</hi> 
 Quaeritur inter peccatum et delictum
quae sit differentia; quoniam si nulla esset,
nullo modo diceretur, <hi>Quomodo quod pro peccato, ita
et quod pro delicto.</hi> Quamvis enim lex ejusque sacrificium
nihil distet, quia lex una est eorum; tamen
ipsa duo, quorum unum est sacrificium, id est peccatum
et delictum, si inter se nihil differrent, et si
unius rei duo nomina essent, non curaret Scriptura
tam diligenter commendare unum esse utriusque sacrificium.
</p>
          <p>Fortassis ergo peccatum est perpetratio mali, delictum
autem desertio boni: ut quemadmodum in laudabili
vita, aliud est declinare a malo, aliud facere
bonum, quod admonemur dicente Scriptura, <hi>Declina
a malo, et fac bonum <note>(Psal. XXXVI, 27)</note>
            </hi>; ita in damnabili,
aliud sit declinare a bono, aliud facere malum; et
illud delictum, hoc peccatum sit. Nam et ipsum vocabulum
si discutiatur, quid aliud sonat delictum, nisi
derelictum? et quid derelinquit qui delinquit, nisi bonum?
Graeci etiam duo nomina usitata huic pesti imposuerunt.
Nam delictum apud eos et <foreign xml:lang="greek">παράπτωμα</foreign> dicitur
et <foreign xml:lang="greek">πλημμέλεια</foreign>. Isto ipso quippe loco Levitici <foreign xml:lang="greek">πλημμέλεια</foreign>
est. Apostolus autem ubi dicit, <hi>Si praeoccupatus
fuerit homo in aliquo delicto <note>(Galat. VI, 1)</note>
            </hi>, <foreign xml:lang="greek">παραπτώματι</foreign>
graecus habet: quorum nominum si origo discutiatur
in <foreign xml:lang="greek">παραπτώματι</foreign>, tanquam decidere intelligitur qui delinquit.
Unde cadaver quod Latini a cadendo dixerunt,
graece <foreign xml:lang="greek">πτῶμα</foreign> dicitur, <foreign xml:lang="greek">ἀπὸ τοῦ πίπτειν</foreign>, id est ab eo quod
est cadere. Qui ergo peccando malum facit, prius delinquendo
a bono cadit. Et <foreign xml:lang="greek">πλημμέλεια</foreign> simile nomen
est negligentiae: nam graece negligentia <foreign xml:lang="greek">ἀμέλεια</foreign> dicitur,
quia curae non est quod negligitur. Sic enim graecus
dicit, Non curo, <foreign xml:lang="greek">οὐ μέλει μοι</foreign>. Particula ergo quae
additur <foreign xml:lang="greek">πλὴν</foreign>, ut dicatur <foreign xml:lang="greek">πλημμέλεια</foreign>, praeter significat,
ut <foreign xml:lang="greek">ἀμέλεια</foreign> quod vocatur negligentia, videatur sonare
sine cura; <foreign xml:lang="greek">πλημμέλεια</foreign> praeter curam, quod pene tantumdem
est. Hinc et quidam nostri <foreign xml:lang="greek">πλημμέλειαν</foreign> non
delictum, sed negligentiam interpretari maluerunt. In
latina autem lingua quid aliud negligitur, nisi quod
non legitur, id est non eligitur? Unde etiam legem a
legendo, id est ab eligendo latini auctores appellatam
esse dixerunt. His quodammodo vestigiis colligitur
quod ille delinquit, qui bonum derelinquit, et relinquendo
a bono cadit, quia negligit, id est, non legit.
<pb n="0682"/>
Peccatum vero unde sit dictum, quod graece <foreign xml:lang="greek">ἀμαρτία</foreign>
dicitur, in neutra lingua mihi interim occurrit.</p>
<p>Potest etiam videri illud esse delictum quod imprudenter,
id est ignoranter; illud peccatum, quod ab
sciente committitur. Huic differentiae videntur ista testimonia
consonare divina: <hi>Delicta quis intelligit <note>(Psal.
XVIII, 13)</note>
            </hi>? Et illud, <hi>Quoniam tu scisti imprudentiam
meam:</hi> continuo quippe secutus adjunxit, <hi>Et delicta
mea a te non sunt abscondita <note>(Psal. LXVIII, 6)</note>
            </hi>; velut alio
modo repetens eamdem sententiam. Nec ab eadem ratione
discordat quod paulo ante commemoravi Apostoli
dictum, <hi>Si praeoccupatus fuerit homo in aliquo delicto:</hi> 
hinc enim quod praeoccupatum dicit, imprudenter
lapsum esse significat. Peccatum vero ad scientem
pertinere apostolus Jacobus tanquam definiens ait: <hi>Scienti igitur bonum facere, et non facienti, peccatum est
illi 
 <note>(Jacobi IV, 17)</note>
            </hi>. Sed sive illa, sive ista, sive aliqua
alia differentia sit peccati et delicti, nisi aliqua esset,
non Scriptura ita loqueretur ut diceret, <hi>Quomodo quod
pro peccato, ita et quod pro delicto: lex una est eorum.</hi> </p>
<p>Indifferenter autem plerumque dicuntur, ut et peccatum
nomine delicti, et delictum nomine peccati appelletur.
Neque enim cum dicitur in Baptismo fieri remissio
peccatorum, non fit etiam delictorum: nec tamen
utrumque dicitur, quia in illo nomine utrumque
intelligitur. Sic et Dominus ait, pro multis effundi
sanguinem suum in remissionem peccatorum <note>(Matth.
XXVI, 28)</note>: numquid quoniam non ait, et delictorum,
ideo quisquam dicere audebit in sanguine ipsius delictorum
non fieri remissionem? Item quod scriptum est
apud Apostolum, <hi>Nam judicium quidem ex uno in condemnationem,
gratia vero ex multis delictis in justificationem <note>(Rom. V, 16)</note>
            </hi>;
quid aliud quam nomine delictorum
etiam peccata comprehensa sunt?</p>
<p>In hac quoque ipsa Scriptura Levitici, qua cogimur
aliquam inter delictum peccatumque distantiam vel
invenire vel credere, ita legitur, cum de his ipsis quae
pro peccatis offerenda jubebantur sacrificiis Deus loqueretur: <hi>Si autem omnis,</hi> 
 inquit, <hi>synagoga filiorum
Israel ignoraverit, et latuerit verbum ab oculis synagogae,
et fecerit unum ab omnibus mandatis Domini quod non
fiet, et deliquerint, et cognitum illis fuerit peccatum quod
peccaverunt in eo.</hi> Ecce ubi dixit, <hi>Et deliquerint,</hi> ibi
continuo <hi>peccatum quod peccaverunt</hi> addidit, hoc ipsum
utique quod deliquerunt. Et paulo post: <hi>Si autem princeps,</hi> 
inquit, <hi>peccaverit et fecerit unum ab omnibus praeceptis
Domini Dei sui, quod non fiet nolens</hi>, <hi>et deliquerit.</hi> 
Item in consequentibus: <hi>Si autem anima,</hi> inquit, <hi>una peccaverit nolens, de populo terrae, in eo quod facit
ab omnibus praeceptis Domini quod non fiet, et deliquerit,
et cognitum fuerit ei peccatum quod peccavit in ipso 
 <note>(Levit.
IV, 13, 14, 22, 27 et 28)</note>
            </hi>. Item alibi: <hi>Anima quaecumque
juraverit distinguens labiis malefacere aut benefacere,
secundum omnia quaecumque distinxerit homo
cum jurejurando, et latuerit eum, et hic cognoverit, et
peccaverit unum ex his; et confessus fuerit peccatum pro
quo peccavit adversus ipsum, et offeret pro eis quae deliquit
Domino, pro eo peccato quod peccavit.</hi> Et paulo
<pb n="0683"/>
post: <hi>Et locutus est Dominus ad Moysen dicens, Anima,
si latuerit eum oblivione, et peccaverit nolens a sanctis
Domini, offeret delicti sui Domino arietem sine macula
de ovibus, pretio argenti siclorum siclo sancto, pro quo
deliquit; et pro quo peccavit a sanctis, restituet, et quintas
adjiciet super illud, et dabit illud sacerdoti: et sacerdos
exorabit pro eo in ariete delicti, et remittetur illi.</hi> 
Sequitur adhuc et dicit: <hi>Anima quaecumque peccaverit,
et fecerit unum ab omnibus praeceptis Domini, quae non
oportet fieri, et non cognoverit</hi>, <hi>et deliquerit, et acceperit
peccatum suum; et offeret arietem de ovibus pretio argenti
in delictum ad sacerdotem: exorabitque pro eo sacerdos,
pro ignorantia ejus quam ignoravit, et ipse non
scivit, et remittetur illi. Deliquit enim delicto delictum
ante Dominum <note>(Levit. V, 4-6, 14-19)</note>
            </hi>. Et adhuc ita dicit: <hi>Et locutus est Dominus ad Moysen dicens, Anima quaecumque
peccaverit et despiciens despexerit praecepta Domini,
et mentitus fuerit quae sunt ad proximum de commendatione
aut de societate, aut de rapina, aut injuriam
fecerit aliquam proximo, aut invenerit perditionem, et mentitus
fuerit de eo, et juraverit injuste de uno ab omnibus
quaecumque fecerit homo, ita ut peccet in his: et erit cum
peccaverit, et deliquerit, et reddet rapinam quam rapuit,
aut injuriam quam nocuit, aut commendatum quod depositum
est apud eum, aut perditionem, quam invenit, ab
omni re quam juravit pro ea injuste; et restituet ipsum, et
quintas ejus adjiciet ad illud, cujus est ipsi reddet; et
qua die convictus fuerit delicti sui</hi>,
 <hi>offeret Domino arietem
ab ovibus sine macula, pretio in quod deliquit: et
exorabit pro eo sacerdos ante Dominum, et remittetur illi
de uno ab omnibus quae fecit, et deliquit in eo <note>(Id. VI, 1-7)</note>
            </hi>.
Pene ergo in omnibus factis quae dicit esse peccata,
eadem etiam delicta dicit. Quapropter et indifferenter
ea dici manifestum est multis Scripturarum locis; et
habere aliquid differentiae Scriptura testatur, quae dicit, <hi>Sicut quod pro peccato, ita et quod pro delicto.</hi> </p>
        </div3>
<div3>
          <head>XXI.</head>
          <p>
 <hi>[Ib. VII, 23-25.] Omnem adipem boum et ovium
et caprarum non edetis, et adeps morticinorum et a fera
captorum fiet in omne opus, et cibo non edetur. Omnis
qui ederit adipem a pecoribus quae offeretis ab eis hostiam
Domino, peribit anima illa de populo suo.</hi> Dixerat superius,
de adipe, <hi>Omnis adeps Domino <note>(Id. III, 16)</note>
          </hi>;
et quaesieramus utrum omnis omnino pecoris mundi
duntaxat (nam de immundis nulla quaestio est); et quid
de adipe fieret, quem vetuit in escam venire: nunc
autem dixit quid fieret de adipe morticini et a fera capti,
ut sit in omne opus; omne opus, utique illud opus
cui tale aliquid necessarium est. Unde remansit quaestio,
quid fiat de adipe caeterorum animalium, quae
munda sunt ad vescendum. Sed cum dicit omnem
animam perire de populo suo, qui ederit adipem eorum
pecorum, ex quibus Domino offertur, videtur definiisse
illum tantum adipem de pecoribus mundis prohibitum
manducari, ex quibus fit sacrificium: quamvis Judaeos
audierimus nullum omnino adipem in escam sumere.
<pb n="0684"/>
Sed quid Scriptura voluerit, non quid illi opinati fuerint,
requirendum. Denique non inveniunt quid recte
de adipe faciant, unde se abstinent, et quomodo eum
projiciant, cum dictum sit, <hi>Omnis adeps Domino;</hi> si
non adipem sacrificiorum tantum, sed etiam eorum
animalium de quibus non sacrificatur, quamvis immundorum,
hic volunt intelligi.</p>
        </div3>
<div3>
          <head>XXII.</head>
          <p>
 <hi>[Ib. VII, 29-34.]</hi> Quid sibi vult quod de sacrificiis
salutaris iterum admonet, et dicit, eum qui offert
donum sacrificii salutaris sui, pectusculum et brachium
sacerdotibus dare debere, ita tamen, ut adeps pectusculi
offeratur Domino cum pinna jecinoris; cum superius
loquens de sacrificiis salutaris pinnam jecinoris
cum adipe ventris et renum et lumborum offerri Domino
praeceperit <note>(Levit. IV, 9)</note>, tacuerit autem de adipe
pectusculi? An quod ibi praetermisit, hic commemorat?
Quare ergo de pinna jecinoris et ibi et hic? An forte
aliquid interest quod superius de sacrificio salutaris
praecepit, hic autem addidit <hi>sui,</hi> tanquam aliud sit salutaris,
aliud salutaris sui?</p>
        </div3>
<div3>
          <head>XXIII.</head>
          <p>
 <hi>[Ib. IV, 3-7, et VIII, 2, 14, 15, 28.]</hi> Cum
sacrificia pro peccatis prius commemoraret, vitulum
dixit offerendum pro peccato sacerdotis, qui fecisset
populum peccare; postea etiam quando narravit Scriptura,
quemadmodum ea quae praecepit Dominus, gesta
sunt erga Aaron et filios ejus, dicitur oblatus vitulus
pro peccato; sed superius de sanguine vituli cornua
tangi praecepit altaris incensi, aspergendum etiam ex
ipso sanguine contra velum sanctum, reliquum vero
sanguinem fundendum ad basim altaris holocaustomatum:
postea vero quando sanctificatur Aaron, de
aspersione sanguinis contra velum nihil dictum est;
de cornibus autem altaris dictum est; sed non additum
est <hi>incensi;</hi> additum est autem, effundendum sanguinem <hi>ad basem altaris;</hi> 
 non dixit, ad basem ejus,
tanquam necesse fuisset illud altare accipere, cujus
cornua sanguine tetigisset: proinde quamvis ambigue
sit positum, liberum est tamen ita intelligere factum,
ut fuerat ante praeceptum de vitulo pro peccato; ut non
ejus altaris cornua tacta intelligamus, ad cujus basem
fusus est sanguis; sed tacta cornua altaris incensi, fusum
autem sanguinem ad basem altaris sacrificiorum.
</p>
          <p>Superius, quia generaliter praecipiebat, si sacerdos
peccasset, ipsum sacerdotem unctum et consummatum,
quem vult intelligi summum sacerdotem, sacrificia
ista jussit offerre: nunc vero cum sanctificatur
Aaron, Moyses offert et ipse accipit pectusculum impositionis,
quod antea praelocutus est sacerdoti esse
dandum. Inde autem puto pectusculum impositionis
dictum, quia imponebatur inde adeps, sicut commemoravit
superius de sacrificio salutaris. Cum ergo videatur
ab Aaron coepisse summum sacerdotium, quid
putamus fuisse Moysen? Si ergo sacerdos non fuit,
quomodo per illum omnia illa gerebantur? si autem
fuit quomodo summum sacerdotium ab ejus fratre coepisse
definimus? Quanquam etiam psalmus ille, ubi
dictum est, <hi>Moyses et Aaron in sacerdotibus ejus (Psal.
<pb n="0685"/>
XCVIII, 6)</hi>, auferat dubitationem quod sacerdos fuerit
et Moyses. Vestem tamen illam sacerdotalem, quae
magnum continet sacramentum, Aaron jubetur accipere
et successores ejus summi sacerdotes <note>(Exod.
XXVIII)</note>. In Exodo antequam omnino aliquid de sanctificandis
et quodammodo ordinandis sacerdotibus praecipiatur,
quando Moyse ascendente in montem, jubentur
non ascendere sacerdotes <note>(Id. XIX, 24)</note>, quos
intelligere alios non possumus nisi filios Aaron; non
quia jam erant, sed quia futuri erant, hoc eos jam
tunc Scriptura appellavit per anticipationem, sicut
sunt pleraque talium locutionum: nam et filius Nave,
Jesus appellatus est <note>(Id. XXXIII, 11)</note>, cum longe postea
hoc nomen ei Scriptura narret impositum <note>(Num.
XIII, 17)</note>. Ambo ergo tunc summi sacerdotes erant,
Moyses et Aaron; an potius Moyses, Aaron vero sub
illo? an et ipse summus propter vestem pontificalem,
ille vero propter excellentius ministerium? Nam a
principio ei dicitur, <hi>Ipse tibi quae ad populum, tu illi
quae ad Deum <note>(Exod. IV, 16)</note>
            </hi>.</p>
<p>Quaeri etiam potest, post mortem Moysi quis ungebat
successorem summi sacerdotis, qui succedere
nisi defuncto non utique poterat. An quia jam unctus
erat inter secundos sacerdotes (idem quippe fuit
eleum, quo et summus et secundi ungebantur), vestem
tantum sumebat ille pontifex, qua ejus summitas
appareret? Et si ita est, utrum ipse sumebat, an
eum alius induebat, sicut et post ejus mortem Moyses
filium fratris sui? Si ergo ab alio vestiebatur, numquid
non poterat a secundo summus; praesertim quia
talis erat vestis, ut eum ab alio indui necesse fuerit?
an sic induebatur prius, ut etiam postea? Non enim
semel indutus non eam ponebat; aut cum posuisset,
non eam resumebat. Fieri ergo fortasse poterat, ut
secundi vestirent primum, obsequendo, non excellendo.
Unde autem apparebat quisnam filiorum summo
sacerdoti succedere deberet? non enim primogenitum,
aut majorem Scriptura definivit: nisi intelligamus
aliquo divino indicio fieri solere, sive per prophetam,
sive quolibet alio modo quo consulit Deus solet:
quanquam ex contentione res provenisse videatur,
ut postea propterea fuerint plures summi sacerdotes,
quia contendentibus excellentioribus, litis finiendae
causa pluribus honor ipse tribuebatur.</p>
        </div3>
<div3>
          <head>XXIV.</head>
          <p>
 <hi>[Ib. VIII, 35.]</hi> Quid est quod dicit Moyses ad
Aaron et filios ejus, cum sanctificantur ad ineundum
sacerdotium, <hi>Ad ostium tabernaculi testimonii sedebitis
septem dies, die et nocte, ne moriamini?</hi> Numquidnam
credibile est, situ corporis uno loco sedere praeceptos
per dies septem die et nocte, unde se omnino non
commoverent? Nec tamen hinc tanquam allegorice
aliquid significatum, quod non fieret, sed intelligeretur,
cogendi sumus accipere; sed potius agnoscere
locutionem Scripturarum, ubi sessionem pro habitatione
et commoratione ponit. Non enim quia dictum
est de Semei quod sederit in Jerusalem annos tres <note>(III Reg. II, 38)</note>,
ideo putandum est per totum illud
tempus in sella sedisse, et non surrexisse. Hinc et
<pb n="0686"/>
sedes dicuntur, ubi habent commorationem quorum
sedes sunt: habitatio quippe hoc nomen accepit.</p>
        </div3>
<div3>
          <head>XXV.</head>
          <p>
 <hi>[Ib. IX, 1.] Et factum est, die octavo vocavit
Moyses Aaron, et filios ejus, et senatum Israe.</hi> Quem
quidam nostri <hi>senatum</hi> interpretati sunt, <foreign xml:lang="greek">γερουσίαν</foreign> graecus
habet: hoc est ergo secutus interpres, quia et
senatus a senio videtur dictus. Non autem apte in latino
diceretur, Vocavit senectutem Israel, pro semibus
vel senioribus: quamvis eadem locutio esset si
diceretur, Vocavit juventutem Israel, pro juvenibus.
Sed hoc usitatum est in latina lingua, illud autem non
est. Nam hoc proprie diceretur, si diceretur, Vocavit
senectutem Israel. Unde quidam insolenter putantes
etiam <hi>senatum</hi> dici, interpretati sunt <hi>ordinem seniorum.</hi> 
Compendio tamen forsitan melius diceretur, Vocavit
seniores Israel.</p>
        </div3>
<div3>
          <head>XXVI.</head>
          <p>
 <hi>[Ib. IX, 2-4.]</hi> Moyses dicit ad Aaron: <hi>Et senatui
Israel loquere dicens, accipite hircum ex capris
unum pro peccato, et arietem et vitulum et agnum anniculum
in holocarposim sine macula, et vitulum a bobus,
et arietem in sacrificium salutaris ante Dominum, et similam
conspersam in oleo; quoniam hodie videbitur Dominus
in vobis.</hi> Quatuor genera sacrificiorum de animalibus
superius commendavit; holocausti, pro peccato,
salutaris, et consummationis: sed consummationis
ad sacerdotis sanctificationem pertinet. Tria ergo genera
reliqua hic praecipiuntur offerri, et dicitur hoc senioribus
Israel ut pertineat ad universum populum. Sed hoc
loco sacrificium pro peccato habet tria pecora; hircum,
et arietem, et vitulum: ad holocaustum vero agnus
pertinet; et ad sacrificium salutaris, vitulus et aries.
Quapropter non est sic distinguendum, ut pro peccato
non intelligatur nisi hircus, tria vero reliqua in holocaustum,
id est, aries, et vitulus, et agnus: sed potius
tria prima pro peccato, id est, quod dictum est, <hi>Accipite hircum ex capris unum pro peccato, et arietem
et vitulum,</hi> 
 subaudiatur pro peccato; et reliquus sit
agnus in holocarposim, id est in holocaustum. Quod
ideo commonendum a nobis fuit, quoniam posset
etiam ita distingui, ut cum dictum esset, <hi>Accipite hircum
ex capris unum pro peccato,</hi> reliqua jam ad holocarposim
pertinere dicerentur. Quod vero adjungit, <hi>sine macula,</hi> 
 ad omnia referri potest. Cum ergo ambiguum
sit quomodo aptius distinguatur, illa res adducit
ut tria superiora pro peccato intelligantur, quoniam
superius pro peccato principis hircum jussit offerri <note>(Levit. IV, 23)</note>;
et pro peccato cujusque proprio, cum
peccat ante Dominum, faciendo unum ex his quae non
oportet, praecepit arietem <note>(Id. V, 18)</note>; pro peccato
vero universae synagogae vitulum <note>(Id. IV, 14)</note>. Oportebat
ergo ut cum senatui loqueretur quid universus
populus offerre debeat, et hircus jubeatur propter
principes, et aries propter proprium uniuscujusque
peccatum, et vitulus propter peccatum universae synagogae.
Aliud est enim quod in populo habet quisque
peccatum suum proprium, et possunt habere omnes
propria, aliud quando commune peccatum est, quod
uno animo fit, et una voluntate ad aliquid multitudine
comparata committitur.
</p>
          <p>
            <pb n="0687"/>Quod vero sacrificia salutaris vitulum et arietem
jubet, haec jubet quae praecipua sunt: universi enim
populi causa est. Praecipiens autem antea de sacrificiis
salutaris, undelibet jussit offerri, sive masculum, sive
feminam: dum tamen nonnisi de bobus et de ovibus et
capris offerrentur <note>(Levit. III)</note>. Si autem quaeritur quare
duo praecepit, vitulum et arietem, difficile est invenire:
nisi forte vitulum voluit sacrificium salutaris
universi populi; arietem autem pro unoquoque tanquam
pro singulis quibusque: quia videtur etiam superius
quasi duo genera salutaris sacrificii praecepisse;
unum quod velut universorum esset, appellavit sacrificium
salutaris; alterum autem ubi dixit, <hi>Si quisque
obtulerit sacrificium salutaris sui.</hi> Ubi etiam differentiam
reperiebamus, quia in illo quod appellavit salutaris,
non commemoravit adipem pectusculi offerendum
Domino, atque ipsum pectusculum et brachium
dextrum danda sacerdoti: sed in illo hoc fieri jussit
quod postea dicit sacrificium salutaris sui <note>(Supra,
quaest. 22)</note>; quod forte intelligitur singulorum quorumque
privatum, non publicum universorum. Nam
et Moyses obtulit sacrificia salutaris, nec dictum est
ibi, salutaris sui; credo, quoniam pro populo universo
obtulit. Ubi autem universi, ibi et singuli; non autem
ubi singuli, continuo ibi universi. Singula enim
possunt esse sine universo; universi autem non possunt
nisi ex singulis quibuscumque constare. Nam singuli
quique congregati vel in summam reputati, faciunt
universos.</p>
<p>Notandum est sane, cum pro populo offeruntur
sacrificia, et pro peccato sacrificia jussa esse offerri,
et holocaustum, et sacrificia salutaris; pro sacerdote
autem oblatum fuisse pro peccato, et holocaustum, et
consummationis, non autem salutaris: sed consummationis
tunc oblatum est, quando sacerdotes sanctificati
sunt ut sacerdotio fungerentur, et haec obtulit
Moyses pro Aaron et filiis ejus <note>(Levit. VIII)</note>; postea
vero Aaron ipse jam sanctificatus et sacerdotio fungens,
offerre pro se jussus est vitulum pro peccato,
et arietem in holocaustum. Non autem jussus est pro
se offerre consummationis, quia tunc ideo oblatum
est, ut consummaretur sanctificatione, et sacerdotio
fungi posset, quo jam quoniam fungebatur, non opus
erat eum iterum consummari.</p>
        </div3>
<div3>
          <head>XXVII.</head>
          <p>
 <hi>[Ib. IX, 7-21.] Et ait Moyses ad Aaron,
Accede ad altare, et fac quod pro peccato tuo, et holocaustum
tuum: et exora pro te et domo tua.</hi> Mirum est
quomodo prius dicat faciendum quod pro peccato,
deinde holocaustum, cum sacrificia pro peccatis super
holocausta superius jubeat imponi <note>(Id. IV, 35)</note>,
excepto quod de avibus praecepit <note>(Id. V, 8-10)</note>. An
forte hic quod prius fiebat, id est holocaustum, posterius
commemoravit? Non enim, quemadmodum de
avibus, dixit, Fac prius illud et postea illud; sed, fac
illud atque illud: quid autem prius faciendum sit,
indicat superius exposita instructio, ubi dicit super
holocaustum imponi sacrificium pro peccatis. Quanquam
valde moveat quod etiam ita narrat Scriptura
fecisse Aaron quod audivit; ut prius commemoret
<pb n="0688"/>
eum facere pro peccato, deinde holocaustum. Quod
utrum et ipse prius fecerit, an prius hoc Scriptura
narraverit quod postea factum est, sicut in multis
facere solet, haberetur incertum, nisi quod dixi superius
legeretur, cum ageret de sacrificio pro peccato.
Ita enim legitur: <hi>Et superponet illud sacerdos
super altare super holocaustoma Domini, et exorabit
pro eo sacerdos pro peccato quod peccavit, et dimittetur
illi <note>(Levit. IV, 35)</note>
          </hi>. Quomodo ergo posset hoc super
holocaustoma imponi, nisi holocaustoma prius imponeretur?
Praecepit autem hoc et de sacrificio salutaris,
ut super holocaustoma imponeretur: sed quia
hoc non ubique dicit, non per omnia sacrificia salutaris,
nec per omnia sacrificia pro peccato, potest
forsitan dici non hoc regulariter fuisse praeceptum:
sed illic tantummodo ut fieret dictum est, id est in
sacrificio salutaris, cum sit de bobus, ibi enim id
praecepit; et in sacrificio pro peccato, cum fit de
femina ex ovibus: caetera vero sive sint salutaris,
sive pro peccato, non esse necesse ut super holocausta
imponantur.
</p>
          <p>Movet etiam quod cum faceret Aaron dona populi,
quae supra commemoravit, non omnia commemorata
sunt immolata, quae fuerant praedicta; sed tantum
hircus pro peccato et holocaustum, ubi tamen illum
agnum non expressit: duo vero alia, quae ad sacrificia
pro peccato potius quam ad holocaustum pertinere
diximus, tacuit, id est arietem et vitulum;
nisi forte a parte totum intelligi voluit, ut solo capro
commemorato etiam illa subsecuta acciperemus.</p>
<p>Cum de sacrificiis salutaris populi narraret, quemadmodum
ea fecerit Aaron, de vitulo et ariete ait: <hi>Et occidit vitulum et arietem sacrificii salutaris populi,
et obtulerunt filii Aaron sanguinem ad eum, et affudit
ad altare in circuitu, et adipem qui a vitulo, et ab ariete
lumbum, et adipem tegentem super ventrem, et duos
renes, et adipem qui super ipsos est, et pinnam quae
est in jecinore; et posuit adipem super pectuscula, et
imposuit adipes ad altare: et pectusculum et brachium
dextrum abstulit Aaron, ablationem ante Dominum,
quomodo praecepit Dominus Moysi</hi>.
Nunc singulariter,
nunc pluraliter loquitur, cum de duobus animalibus
loquatur, vitulo et ariete. Quod ergo dicit <hi>duos renes,</hi> 
ab utroque animante intelligendum est, atque ita
quatuor fiunt; ita et caetera. Quod vero ait, <hi>Et posuit
adipes super pectuscula,</hi> cum ipsa pectuscula non
imposuerit altari, sacerdoti enim debebantur cum
brachiis dextris; quid sibi vult? An intelligendum
est, Et posuit adipes qui sunt super pectuscula? ipsos
enim posuit, quos imponeret altari a pectusculis
demptos. Nam ita et superius praeceperat. Denique
sequitur, <hi>Et imposuit adipes super altare, et pectusculum
et brachium dextrum abstulit Aaron ablationem ante
Dominum:</hi> modo singulariter inferens, et pectusculum
dicens, utique utrumque ex utroque animante,
quae pectuscula dixerat.
</p>
          <pb n="0689"/>
</div3>
<div3>
          <head>XXVIII. </head>
          <p>
 <hi>[Ib. IX, 22.]</hi> Quid est quod ait. <hi>Cum extulisset
Aaron manus super populum, benedixit eos, et
descendit, cum fecisset quod pro peccato, et holocaustomata,
et quae salutaris?</hi> Ubi autem ista fecit, nisi
super altare, id est, ad altare stans eique deserviens?
Inde ergo descendit ubi stabat. Nimirum illius solutio
quaestionis adjuvari hoc testimonio videtur, ubi
quaesieramus in Exodo quomodo serviri potuerit ad
altare, quod erat altum cubitis tribus? Gradum
quippe illic intelligere prohibebamur, quia id Deus
vetuerat, ne super altare pudenda virilia ministrantis
revelarentur, quod utique fieret, si pars altaris gradus
esset, id est, si compactus adhaereret <note>(In Exod.
quaest. 113)</note>. Denique ibi hoc vetuit, ubi de altari
structili loquebatur, unum enim esset altare cum
gradu cujus pars esset gradus, et ideo vetitum est; hic
vero ubi altaris tanta fuerat altitudo, ut nisi sacerdos
super aliquid staret, apte ministrare non posset, intelligendum
est, quidquid illud erat, quod ad horam ministrationis
ponebatur et auferebatur, non fuisse altaris
partem, et ideo non fuisse contra praeceptum, quo
gradum habere prohibitum est: hoc autem qualecumque
fuerit, tacuit Scriptura, et ideo quaestio facta est.
Sed nunc cum dicit Scriptura sacerdotem, cum fecisset
sacrificia, descendisse, hoc est cum immolata imposuisset
altari, utique manifestat alicubi eum stetisse
unde descenderet: et quia ibi steterat, ideo trium
cubitorum altari ministrando deservire potuisse.</p>
        </div3>
<div3>
          <head>XXIX.</head>
          <p>
 <hi>[Ib. IX, 24.] Et vidit omnis populus, et amens
factus est.</hi> Quod alii interpretes dixerunt, <hi>expavit,</hi> 
conantes transferre de graeco quod dictum est, <foreign xml:lang="greek">ἐξέστη</foreign>,
unde <foreign xml:lang="greek">ἔκστασις</foreign> dicitur, qui saepe in Scripturis latinis
legitur mentis excessus.</p>
        </div3>
<div3>
          <head>XXX.</head>
          <p>
 <hi>[Ib. IX, 24.] Et exiit ignis a Domino, et devoravit
quae erant super altare, holocaustomata, et adipes.</hi> 
Quid dixerit, <hi>a Domino,</hi> quaeri potest utrum quia
nutu et voluntate Domini factum est, an ab eo loco
ignis exiit ubi erat arca testimonii. Non enim in loco
aliquo ita est Dominus, quasi alibi non sit.</p>
        </div3>
<div3>
          <head>XXXI.</head>
          <p>
 <hi>[Ib. X, 1-3.]</hi> Posteaquam exeunte igne a
Domino, incensi et mortui sunt filii Aaron, qui ausi
sunt in batillis suis adhibito igne alieno incensum
imponere Domino; quod ideo non licebat, quia ex
illo igne qui divinitus in altare venerat deinceps custodito,
omnia erant accendenda quae in tabernaculo
accendi oportebat: mortuis ergo illis ait Moyses, <hi>Hoc est quod dixit Dominus dicens, In eis qui mihi
appropinquant sanctificabor, et in omni synagoga glorificabor:</hi> 
eos appropinquare Domino volens intelligi,
qui in tabernaculo sacerdotio fungebantur; sanctificari
autem in eis etiam vindicando, sicut factum
est. Utrum ut hinc sciretur quam minus aliis parcat,
si illis non parcit: quo sensu dictum est, <hi>Si justus
vix salvus erit, peccator et impius ubi parebunt <note>(I Petr.
IV, 18)</note>
          </hi>? An potius secundum illud, <hi>Cui plus datur,
plus exigitur ab eo?</hi> et illud, <hi>Servus qui non cognovit
voluntatem domini sui, et facit digna plagis, vapulabit
pauca: servus autem qui cognovit voluntatem domini
sui, et facit digna plagis, vapulabit multa (Luc. XII,
<pb n="0690"/>
48, 47)</hi>? et illud, <hi>Exiguo enim concedetur misericordia;
potentes autem potentiora tormenta patientur <note>(Sap. VI, 7)</note>
          </hi>?
Sed ubi hoc dixerit Dominus, quod
eum dixisse Moyses commemoravit, in Scriptura
quae retro est non invenitur. Tale ergo est hoc, quale
in Exodo, ubi dicit Domino, <hi>Tu dixisti, Scio te prae
omnibus <note>(Exod. XXXIII, 12)</note>
          </hi>; quod invenitur quidem
Dominus ei dixisse, sed postea: sed quoniam mendaciter
nunquam hoc Moyses diceret, intelligitur id
ei etiam ante dixisse, quamvis scriptum non fuerit;
ita et hoc. Unde apparet non omnia scripta esse quae
Deus locutus est eis, per quos nobis sancta Scriptura
ejus ministrata est.</p>
        </div3>
<div3>
          <head>XXXII.</head>
          <p>
 <hi>[Ib. X, 6, 7.]</hi> Quid est quod Aaron et reliquos
filios ejus mortem illorum duorum lugere prohibens
dicit, <hi>Caput vestrum cidara non denudabitis,</hi> ubi
certe ostendit cidaras tegmina capitum fuisse; nisi
quia illa faciebant lugentes, quae consuetudini ornatus
essent contraria? Sicut enim in nostra consuetudine,
quia caput apertum magis habetur, operitur in luctu;
sic quia illi operimento capitis ornabantur, nudandum
erat lugentibus. Quod ideo prohibet, ne lugerent
eos in quorum poena sanctificatus est Dominus,
id est commendatus est timor ejus. Nec ideo quia
lugendi non erant, nam permittit alios lugere illos:
sed quia illi lugere tunc non debebant, cum dies
sanctificationis eorum agerentur, nondum completis
septem, quibus eos praecepit de tabernaculo non
abscedere. Quanquam possit videri, quia illo oleo
fuerant sanctificati, hoc dictum esse quod nunquam
quemquam lugere deberent. Ita enim dicit: <hi>Fratres
autem vestri, omnis domus Israel, plorabunt incendium,
quo incensi sunt a Domino. Et ab ostio tabernaculi testimonii
non exibitis, ne moriamini: oleum enim unctionis,
quod est a Domino, super vos est.</hi> </p>
        </div3>
<div3>
          <head>XXXIII.</head>
          <p>
 <hi>[Ib. X, 9-11.] Et locutus est Dominus ad
Aaron dicens: Vinum et siceram non bibetis tu et filii
tui tecum, cum intrabitis in tabernaculum testimonii,
aut cum accedetis ad altare, et non moriemini.</hi> Quando
ergo eis bibere licebat, quandoquidem in tabernaculum
eis quotidie necesse erat introire et accedere ad
altare, propter continuam servitutem? Quod si quisquam
dicit, non omni die sacrificia imponi solere,
quid dicet de ingressu in tabernaculum, qui quotidianus
erat propter candelabrum et panes propositionis
super mensam ponendos? Si autem respondetur, <hi>in tabernaculum testimonii</hi> 
 nunc quod ait, illud esse
intelligendum ubi erat arca testimonii; etiam illuc
necesse erat intrare summum sacerdotem propter incensum
continuationis. Non enim semel in anno intrabat;
sed cum sanguine purificationis semel in
anno, propter incensum autem quotidie. An intelligendum
est Deum praecepisse ut vinum omnino non
biberent? Cur ergo non ita praecepit potius ut breviter
diceret, <hi>Vinum non bibetis;</hi> sed addidit, <hi>cum intrabitis
in tabernaculum, aut cum accedetis ad altare?</hi> An
quia causa non bibendi tacenda non erat, maxime
quia Deus praescius erat futuros postea tam multos
etiam summos sacerdotes uno tempore, id est non
<pb n="0691"/>
per successionem, qui tabernaculo et sacrificiis et
incenso et universo illi ministerio vicibus deservirent;
quando utique illi non bibebant, quorum locus
erat deserviendi, alii autem bibebant? An quid aliud
hoc loco intelligendum est? Quoniam cum vinum et
siceram sacerdotes bibere prohiberet, secutus ait, <hi>Legitimum aeternum in progenies vestras:</hi> 
 ambiguum
est utrum superiori sensui connectatur, id est, ad
vinum non bibendum pertineat; an inferiori ubi sequitur, <hi>Distinguere inter medium sanctorum et contaminatorum,
et inter medium mundorum et immundorum;
et instruere filios Israel omnia legitima quae
locutus est Dominus ad eos per manum Moysi:</hi> 
 ut hoc
sit officio sacerdotum legitimum aeternum in progenies
eorum. Quomodo autem dicat <hi>aeternum,</hi> jam
saepe diximus. Hoc quoque ambigue positum est
quod ait, <hi>Distinguere inter medium sanctorum et contaminatorum,
et inter medium mundorum et immundorum;</hi> 
utrum ab eo quod sunt sancta et munda, vel
inquinata et immunda; an ab eo quod sunt sancti et
mundi, vel inquinati et immundi: id est utrum inter
illa ipsa sacra, quae rite vel non rite fierent, distinguere
voluit sacerdotes; an inter ipsos homines probandos
vel improbandos; an potius ad utrumque referendum
est, sive homines, sive sacra.</p>
        </div3>
<div3>
          <head>XXXIV.</head>
          <p>
 <hi>[Ib. X, 14.] Pectusculum segregationis et
brachium ablationis manducabitis in loco sancto.</hi> Quamvis
singula singulis data sint, nimirum tamen utrumque
posset dici segregationis, quia utrumque sacerdoti
separatur; et utrumque ablationis sive demptionis,
quod graece dicitur <foreign xml:lang="greek">ἀφαίρεμα</foreign>, quia utrumque demitur
et aufertur eis pro quibus offertur, ut detur sacerdoti.
Pectusculum sane impositionis superius legimus, et
brachium ablationis; quia de brachio nihil imponebatur
altari, adeps autem de pectusculo imponebatur.</p>
        </div3>
<div3>
          <head>XXXV.</head>
          <p>
 <hi>[Ib. X, 14.]</hi>. Quid est quod dicit, <hi>De sacrificiis
salutarium,</hi> cum ea dicat quae alibi dixit <hi>sacrificia
salutaris;</hi> et cum singulari numero id dixit <hi>sacrificium
salutaris,</hi> cum de eadem re diceretur? An forte hoc
loco ubi ait, <hi>A sacrificiis salutarium,</hi> sanitatum dici
debuit? Nam in illo psalmo ubi dictum est, <hi>Exaudi
nos, Deus sanitatum nostrarum <note>(Psal. LXIV, 6)</note>
          </hi>, hoc
verbum habet graecus quod etiam hoc loco, id est <foreign xml:lang="greek">σωτηρίων·</foreign>
 qui genitivus pluralis in graeca lingua ambiguus
est, utrum a salute, an a salutari nomen declinatum
sit: quoniam <foreign xml:lang="greek">σωτηρία</foreign> dicitur salus vel sanitas,
unde fit genitivus pluralis <foreign xml:lang="greek">τῶν σωτηριῶν</foreign>: salutare autem <foreign xml:lang="greek">σωτήριον</foreign>
 dicitur, et inde genitivus pluralis idem
ipse est. Si ergo recte potest intelligi etiam sacrificium
salutis quod est sacrificium salutaris, quoniam
a salutari salus datur, et illud est salutare unde salus
accipitur: non est necesse ut tanquam multorum salutarium
sacrificia hic intelligamus, ubi dictum est <hi>sacrificiis salutarium,</hi> 
 sed multarum forsitan sanitatum,
quae tamen ab uno salutari accipiuntur. Quod
<pb n="0692"/>
sit autem salutare Dei, de quo dictum est, <hi>Calicem
salutaris accipiam <note>(Psal. CXV, 13)</note>
          </hi>, et de quo Simeon
dicit in Evangelio, <hi>Quoniam viderunt oculi mei salutare
tuum <note>(Luc. II, 30)</note>
          </hi>; fides christiana novit. Possunt
sane non absurde intelligi vel dici etiam sacrificia
salutaria, quae sunt salutaris.</p>
        </div3>
<div3>
          <head>XXXVI.</head>
          <p>
 <hi>[Ib. X, 15-20.] Et erit tibi et filiis tuis et
filiabus tuis legitimum sempiternum.</hi> Non frustra est
additum, <hi>filiabus;</hi> quoniam quaedam ad escas pertinentia
sacerdotum prohibet a feminis accipi, sed a
masculis jubet.
</p>
          <p>Cum quaesisset Moyses caprum oblatum pro populi
peccatis, et non invenisset, quoniam fuerat incensus,
et iratus esset, quod ea quae pro peccato a populo
offerrentur, constituit Dominus sacerdotibus edenda,
oblatis inde adipibus et renibus; iratus autem esset
non fratri suo, sed filiis ejus, credo quod ad eos suggerendi
ministerium pertineret: respondit illi Aaron
et ait, <hi>Si hodie obtulerunt ea quae pro peccato illorum
sunt, et holocausta sua ante Dominum, et contigerunt
mihi talia, et comedam quod est pro peccato hodie, numquid
placitum erit Domino? Et audivit Moyses, et placuit
illi.</hi> Hoc videtur dixisse Aaron, quod ipso die quo
primum obtulerant filii Israel pro peccato suo, non
debuit a sacerdotibus manducari, sed totum incendi,
non inde regulam faciens ad caetera; nam deinceps
sacrificia pro peccatis ipsi edebant: sed quia hoc
primum fuit ipso primo die primitus oblatum, credendum
est Aaron sacerdotem hoc divina inspiratione
dixisse, ut et illud circa sacerdotes deinceps servaretur
quod praeceperat Dominus Moysi, et hoc quod
Aaron dixit tanquam divinitus dictum Moyses approbaret.
Quid ergo de caeteris ejusdem diei sacrificiis, id
est de ariete et vitulo, quae diximus etiam ipsa pro peccato
oblata debere intelligi? An de vitulo nulla quaestio
est, quoniam oportebat sic fieri, ut de ejus sanguine
quemadmodum praeceptum fuerat intromitteretur,
unde et tangerentur cornua altaris incensi, et
consequens erat ut totus arderet? Quid ergo de ariete?
An quoniam primum caprum quaesivit Moyses, quod
de capro illi responsum est, hoc et de ariete intelligendum
est, quem ex ordine fuerat quaesiturus, nisi
illud responsum sacerdotis ei placuisset? De vitulo
autem quid quaereret, cum ea lege fieri potuerit,
quam de vitulo pro peccato universae synagogae praeceperat
Deus, sicut de vitulo pro peccato sacerdotis, id
est ut totus arderet extra castra <note>(Levit. IV, 12 et 21)</note>?
Haec enim sunt verba irascentis Moysi ad filios fratris
sui, cum hircum pro peccato quaesitum non invenisset,
quia fuerat totus incensus: <hi>Quare non comedistis
illud quod fuit pro peccato in loco sancto? Quoniam
enim sancta sanctorum sunt, hoc vobis dedit edere, ut
auferatis peccatum synagogae, et exoretis pro eo ante
Dominum. Non enim illatum est a sanguine ejus in sanctum
ante faciem intus. Edetis illud in loco sancto,
quomodo mihi constituit Dominus.</hi> Utique cum dicit, <hi>Non enim illatum est a sanguine ejus in sanctum ante
faciem intus,</hi> 
 procul dubio discernit illud quod ita fit
<pb n="0693"/>
pro peccato sacerdotis, sive pro peccato universae synagogae,
non de hirco, de quo sanguis quoniam non
erat jussus inferri ad tangenda cornua intus altaris incensi,
non debuit totus incendi, sed a sacerdotibus
manducari. Hoc autem quare sit factum, id est ut
etiam ipse totus incenderetur, respondit Aaron, et
placuit Moysi.</p>
<p>Sane quoniam sex pecora praecepta fuerunt senioribus
populi ut offerrentur pro populo, quorum prius
quatuor commemoravit, hircum et arietem, et vitulum,
et agnum anniculum; quorum manifestum est
hircum pro peccato, manifestum est etiam agnum
anniculum in holocaustum; duo vero media, arietem
et vitulum, ambigue posita videramus, utrum ad sacrificium
pro peccato pertinerent, et hirco adjungerentur,
an potius agno ut in holocaustum offerrentur,
unde quid nobis videretur, suo loco exposuimus:
postea vero ut sex animalia complerentur, vitulum et
arietem commemoravit in sacrificium salutaris; nec
tamen in consequentibus cum immolata sunt, et identidem
commemorata, fit mentio pecorum ipsorum
arietis et vituli, quae inter caprum et agnum posuerat,
sed tantum ille vitulus et ille aries commemorantur,
quos in sacrificium salutaris offerri jusserat,
ut jam non sex pecora, sed potius quatuor fuisse credantur:
potest fortassis intelligi quod duo illa, quae
prius inter hircum et agnum posuerat, iterum nominavit,
et non est alius vitulus et alius aries in sacrificium
salutaris: ut cum dixisset hircum pro peccato,
et arietem et vitulum non dicens in quid, id est in
quam rem, agnum vero anniculum in holocaustum;
postea dicere voluerit quid de vitulo et ariete faciendum
esset, id est, quia neque pro peccato sicut hircus,
neque in holocaustum sicut agnus, sed in sacrificium
salutaris jubebantur inferri. Sed si hoc intellexerimus,
manebit quaestio quare pro peccato synagogae
hircus oblatus sit, cum de sacrificiis quae pro peccatis
offerenda essent ab initio Dominus loquens, vitulum
offerri jusserit pro peccato synagogae, sicut pro peccato
sacerdotis, non caprum, sed vitulum; de quo
vitulo etiam sanguinem, similiter ut pro peccato
sacerdotis, ad tangenda cornua altaris incensi praecepit
inferri <note>(Levit. IV, 3-18)</note>: et quae causa fuerit,
ut pro peccato Aaron, et Moyses vitulum offerret <note>(Id. VIII, 14)</note>,
et ipse Aaron alterum vitulum <note>(Id. IX, 8)</note>,
sicut pro peccato sacerdotis secundum Dei praeceptum
offerri oportebat; pro peccato autem populi non vitulus,
sicut praeceptum fuerat, sed hircus potius offerretur.
Quod cum moveret, visum est nobis, ut supra
diximus, quod non solus hircus pro peccato populi,
sed et aries et vitulus offerri jussus est, ut ad ista
tria subaudiatur, pro peccato: quia et principes erant
in populo, pro quibus hircus fuerat offerendus: et
singuli quique habere propria peccata potuerunt, pro
quibus aries; et unum aliquod peccatum omnes, pro
quo vitulus, sicut ab initio praeceptum fuerat, pro peccato
universae synagogae vitulum offerri oportebat.
Ideo autem cum immolata sunt, hircus tantummodo
nominatur, ut alia etiam tacita intelligerentur, locutione
<pb n="0694"/>
a parte totum, quia omnia fuerant pro peccatis.</p>
        </div3>
<div3>
          <head>XXXVII.</head>
          <p>
 <hi>[Ib. XI, 33, 34.]</hi> Cum ageret de morticinis
immundorum animalium, <hi>Et omne vas fictile,</hi> 
inquit, <hi>in quo ceciderit ex eis intus</hi>, <hi>quaecumque sunt
intus immunda erunt; et illud conteretur,</hi> id est, ipsum
vas. <hi>Et omnis cibus qui manducatur, in quemcumque
venerit super illum aqua, immundus erit vobis.</hi> Non
quaecumque aqua intelligenda est, quae supervenerit
cibo, facit eum immundum; sed ex illo vase quod
factum est immundum de morticinis immundis, si
forte ipsum vas habuit aquam.</p>
        </div3>
<div3>
          <head>XXXVIII.</head>
          <p>
 <hi>[Ib. XI, 47.] Instruere filios Israel inter
vivificantia quae manducantur, et inter vivificantia quae
non manducantur:</hi> quae graecus habet <foreign xml:lang="greek">ζωογονοῦντα</foreign>,
nostri quidam <hi>vivificantia</hi> interpretari maluerunt,
quia utcumque hoc verbum noster usus recepit, quam
facere novum insolitum, si dici posset vivigignentia.
Non enim quae vivificant, id est vivere faciunt, sed
quae vivos fetus gignunt, id est non ova, sed pullos,
dicuntur <foreign xml:lang="greek">ζωογονοῦντα</foreign>.</p>
        </div3>
<div3>
          <head>XXXIX.</head>
          <p>
 <hi>[Ib. XII, 4.]</hi> Quid est quod ait de muliere
quae peperit, <hi>Omne sanctum non tanget, et in sanctuarium
non introibit?</hi> Quod sanctuarium vult intelligi;
cum legatur in tabernaculum nonnisi sacerdotes solere
ingredi, et usque ad velum interius secundum,
ultra velum autem ipsum ubi erat arca, nonnisi unum
summum sacerdotem? An et ante tabernaculum, ubi
erat altare sacrificiorum, sanctuarium dici potuit?
Nam saepe appellatur locus sanctus etiam ipsum atrium,
cum dicitur, <hi>In loco sancto edent ea <note>(Levit. VI, 26)</note>
          </hi>.
Illuc fortassis solebant intrare mulieres, quando offerebant
dona sua, quae imponerentur altari.</p>
        </div3>
<div3>
          <head>XL.</head>
          <p>
 <hi>[Ib. XII, 2-8.]</hi> Quid est quod dicit, <hi>Si masculum
pepererit mulier, immunda erit septem dies; secundum
dies secessionis purgationis ejus immunda erit: et
in die octavo circumcidet carnem praeputii ejus; et triginta
et tres dies sedebit in sanguine suo mundo. Omne
quod sanctum est non continget, et in sanctuarium non
introibit?</hi> Quae differentia est inter septem dies illos
quibus dicit eam immundam, et triginta tres quibus
in sanguine suo mundo sedebit? Si enim jam immunda
non est per triginta tres dies, quare non tangit quod
sanctum est? An hoc adhuc interest, quia in sanguine
est, licet mundo: ut hoc distet, quia cum immunda
est, ubicumque etiam sederit, immundum facit; cum
vero jam in sanguine mundo sedet, tantum quod
sanctum est non ei licet tangere, et in sanctuarium
intrare? Hoc est enim quod ait, <hi>secundum dies secessionis
purgationis suae,</hi> quod dicit alio loco, immunditiam
feminae quae menstruis purgatur, septem dierum
esse, quando omne super quod sederit immundum
erit <note>(Id. XV, 19-23)</note>. <hi>Secessionis</hi> autem dicit,
quoniam secedebat aliquantum, ne omnia coinquinaret,
<pb n="0695"/>
cum perageret illos dies. Hos dies immunditiae
ejus, si feminam pareret, Lex duplicabat, et
quatuordecim faciebat: reliquos autem quibus sedebat
in sanguine mundo suo, etiam ipsos duplices jusserat
observari, id est sexaginta sex, ut omnes essent
in partu masculi quadraginta, in feminae octoginta.
Aliqui autem codices graeci non habent, <hi>in sanguine
mundo suo;</hi> sed, <hi>in sanguine immundo suo.</hi> 
</p>
          <p> <hi>Et cum adimpleti fuerint dies purgationis ejus, super
filio aut super filia offeret agnum anniculum sine macula
in holocaustum, et pullum columbinum aut turturem</hi>, <hi>pro peccato, ad ostium tabernaculi testimonii ad sacerdotem:
et offeret eum ante Dominum, et exorabit pro
ea sacerdos, et purgabit eam a fonte sanguinis ejus. Ista
lex ejus quae peperit masculum aut feminam. Si autem
non invenerit manus ejus quod satis est in agnum, et
accipiet duos turtures, aut duos pullos columbinos;
unum in holocaustum, et unum pro peccato: et exorabit
pro ea sacerdos, et purgabitur.</hi> 
 Recte ergo superius
non legendum est, <hi>Offeret agnum anniculum sine macula
in holocaustum,</hi> aut <hi>pullum columbinum aut turturem
pro peccato,</hi> sicut nonnulli codices habent;
sed sicut dictum est, <hi>et pullum columbinum aut turturem
pro peccato:</hi> quandoquidem postea dicit, <hi>Si
non invenerit manus ejus quod satis est ad agnum, et
accipiet duos turtures:</hi> ubi plus videtur habere <hi>et;</hi> 
nam ea conjunctione detracta, integre sequitur, <hi>accipiet
duos turtures aut duos pullos columbinos,</hi> unam
avem scilicet in holocaustum, alteram pro peccato.</p>
<p>Sed quo peccato? Numquid peperisse peccatum
est? An hic ostenditur illa propago ex Adam, unde
Apostolus dicit, <hi>Ex uno in condemnationem;</hi> et quia <hi>per unum hominem peccatum intravit in mundum, et
per peccatum mors, et ita in omnes homines pertransiit <note>(Rom. V, 16, 12)</note>
            </hi>?
Et hic satis apparet quemadmodum
dictum sit, <hi>Ego enim in iniquitatibus conceptus
sum, et in peccatis mater mea in utero me aluit <note>(Psal. L, 7)</note>
            </hi>.
Cur ergo non illud quod natum est purgari
dicit Scriptura per hoc sacrificium, sed ipsam
quae peperit? An ad ipsam quidem, unde illa origo
trahebatur, relata purgatio est propter sanguinis fontem;
non poterat tamen sine ipsius fetus purgatione
fieri, qui ex ipso sanguine exortus est? Nam quo pertinet
quod superius ait, <hi>Super filio aut super filia offeret
agnum anniculum sine macula in holocaustum, et pullum
columbinum aut turturem pro peccato,</hi> si nihil per
hoc sacrificium fiebat pro eis qui nascebantur?</p>
<p>Quod si quisquam ita distinguere conabitur, ut
dicat non esse jungendum, <hi>Super filio aut super filia</hi> 
offerre <hi>agnum anniculum sine macula in holocaustum,
et pullum columbinum pro peccato;</hi> sed ita potius legendum, <hi>Et cum adimpleti fuerint dies purgationis
ejus super filio aut super filia,</hi> 
 id est dies purgationis
impleti fuerint super illo aut super illa, filio scilicet
<pb n="0696"/>
vel filia; ut deinde ab alio sensu sequatur, <hi>Offeret
agnum anniculum sine macula in holocaustum, et pullum
columbinum pro peccato,</hi> id est, pro peccato suo,
cum completi fuerint dies purgationis ejus super filio
aut super filia: quisquis ergo ita distinguendum putaverit,
ex Evangelio convincetur, ubi cum tale aliquid
nato ex virgine Domino facerent, magis propter consuetudinem
Legis, quam propter necessitatem alicujus
in eo expiandi purgandique peccati, sic legitur, <hi>Et cum inducerent puerum Jesum parentes ejus, ut facerent
secundum consuetudinem Legis pro eo 
 <note>(Luc.
II, 27)</note>
            </hi>: nondictum est, pro matre ejus, sed, <hi>pro eo;</hi> 
quamvis ea fierent quae hoc loco praecepta sunt de
duobus turturibus aut duobus pullis columbinis. Sic
enim baptizari ipse etiam dignatus est baptismo
Joannis, qui erat baptismus poenitentiae in remissionem
peccatorum <note>(Matth. III, 13, 11)</note>, quamvis nullum
haberet ille peccatum. Merito ergo quidam nostri ita
interpretati sunt etiam istum in Levitico locum, ut
non dicerent, <hi>super filio aut super filia;</hi> sed, <hi>pro filio
aut pro filia.</hi> Hanc enim vim hujus praepositionis esse
intellexerunt hoc loco, ubi graecus ait, <foreign xml:lang="greek">ἐφ' υἱῷ ἢ ἐπὶ
θυγατρί</foreign>. Sane advertendum est quam pauper Dominus
nasci voluerit, ut non pro illo offerretur agnus et
pullus columbinus aut turtur, sed par turturum aut
duo pulli columbini, sicut in Evangelio legitur <note>(Luc.
II, 24)</note>; quod Scriptura Levitici tunc jussit offerri, si
non habuerit manus offerentis quod satis est in
agnum.</p>
        </div3>
<div3>
          <head>XLI.</head>
          <p>
 <hi>[Ib. XIII, 20]</hi>. <hi>Homini si cui facta fuerit in cute
corporis ejus cicatrix signi lucida, et fuerit in cute coloris
ejus tactus leprae.</hi> Velut exponendo dixit posterius,
unde quod primum dixerat intelligeretur, quoniam
dixerat, <hi>Homini si cui facta fuerit in cute
corporis ejus cicatrix signi lucida,</hi> ne cicatricem sic
intelligeremus, quomodo solet esse vestigium sanati
vulneris, aperuit hoc se de colore dicere, cum adjunxit, <hi>Et fuerit in cute coloris ejus tactus leprae.</hi> 
Quidquid ergo illud est, coloris vitium est, quod
nomine cicatricis appellat. Quod vero ait, <hi>tactus
leprae,</hi> non quod tactu color sentiatur; sed ita dicit
tactum leprae, tanquam ipse homo vel corpus ejus
lepra sit tactum, hoc est maculatum atque vitiatum:
sicut dici solet, Tetigit eum, vel non tetigit febris.
Denique ipsam maculam, tactum vocat, et eam semper
isto nomine appellat. Unde nonnulli nostri non <hi>tactum,</hi> 
sed <hi>maculam</hi> interpretati sunt: quo nomine quidem
planius videretur sonare quod legitur; sed potuit et
graecus non dicere <foreign xml:lang="greek">ἁφὴν</foreign>, id est <hi>tactum,</hi> sed <foreign xml:lang="greek">μῶμον</foreign>, id
est <hi>maculam,</hi> unde <foreign xml:lang="greek">ἄμωμον</foreign> dicit immaculatum: quanquam
non ab illo solo quod in colore contingit, sed
ab omni vitio purum solet Scriptura <foreign xml:lang="greek">ἄμωμον</foreign> dicere;
unde non maculam coloris, sed omnis vitii notam
vult intelligi, quod <foreign xml:lang="greek">μῶμον</foreign> appellat. Posset ergo quod
ad solum colorem attinet <foreign xml:lang="greek">σπίλον</foreign> dicere; quo verbo
usus est Apostolus, ubi ait de Ecclesia, <hi>Non habentem
maculam aut rugam <note>(Ephes. V, 27)</note>
          </hi>. Nec <foreign xml:lang="greek">μῶμον</foreign>
autem, nec <foreign xml:lang="greek">σπίλον</foreign> dixit, sed <foreign xml:lang="greek">ἁφὴν</foreign>, id est tactum:
quod et in graeca lingua inusitate dicitur in coloribus,
<pb n="0697"/>
et tamen hoc Septuaginta interpretes non piguit graece
dicere; cur ergo latinos piguerit? Quod autem dicitur <hi>cicatrix signi,</hi> 
 vel ideo dicitur, quod significet aliquid;
vel ideo potius, quod ipsum hominem signo quodam
discernit a caeteris, hoc est, notabilem reddit.</p>
        </div3>
<div3>
          <head>XLII.</head>
          <p>
 <hi>[Ib. XIII, 3.]</hi> Quid est quod ait, <hi>Et videbit sacerdos,
et inquinabit eum?</hi> ad quem veniet ut mundetur.
Sed <hi>inquinabit</hi> dictum est, inquinatum pronuntiabit,
si haec in eo viderit, quae Scriptura dicit de
macula leprae.</p>
        </div3>
<div3>
          <head>XLIII.</head>
          <p>
 <hi>[Ib. XIII, 4, 7, 2.] Si autem lucidus albus erit
in cute coloris ejus</hi>, <hi>et humilis non fuerit aspectus ejus
a cute. Lucidus albus</hi> subauditur tactus, id est, illa
macula coloris, non pilus. Quod postea dicit, <hi>Si autem
conversa mutata fuerit significatio in cute;</hi> hanc dicit
significationem, quod superius <hi>signum</hi> in latino legitur.
Nam graecus et supra et hic uno eodemque verbo
usus est, <foreign xml:lang="greek">σημασίαν</foreign> dicens.</p>
        </div3>
<div3>
          <head>XLIV.</head>
          <p>
 <hi>[Ib. XIII, 5 et 6.] Et segregabit illum sacerdos
septem diebus in secundo; et videbit illum sacerdos die
septimo in secundo: et ecce obscurus tactus non est conversus
tactus in cute; et purgavit eum sacerdos: signum
enim est:</hi> hoc est, purgatum eum, pronuntiabit; non
enim est lepra, sed signum.</p>
        </div3>
<div3>
          <head>XLV.</head>
          <p>
 <hi>[Ib. XIII, 4-7.] Si autem conversa mutata fuerit
significatio in cute, posteaquam vidit illum sacerdos ut
purget: et visus fuerit denuo sacerdoti, et viderit eum
sacerdos, et ecce commutata significatio in cute; et inquinabit
eum sacerdos: lepra est.</hi> Etiam hic <hi>inquinabit</hi> 
dixit, inquinatum pronuntiabit: <hi>et</hi> autem plus habet,
ex more locutionis Scripturae. Hoc itaque videtur
admonuisse, ut cum visus fuerit solus color albus et
lucidus, discolor sano colori, adhuc probetur a sacerdote,
ut si viderit etiam pilum mutatum in album colorem,
et humiliorem factum cutis locum, in quo est
albus color, tunc pronuntiet lepram, id est, inquinet
hominem pronuntiando leprosum. <hi>Si autem,</hi> inquit, <hi>lucidus albus fuerit in cute coloris ejus,</hi> 
 id est, lucidus
albus fuerit ille tactus; quo nomine eamdem maculam
appellat: <hi>et humilis non fuerit aspectus ejus a cute; et
pilus non erit conversus in album, ipse autem est obscurus,</hi> 
id est ipse pilus, quia non est albus: <hi>et segregabit
sacerdos tactum septem dies; et videbit sacerdos
tactum die septimo,</hi> id est illam maculam: <hi>et ecce tactus
manet ante eum; non commutatus est tactus in cute,</hi> id
est, non est discolor et dissimilis inventus a cute.
Ergo sanatum est quod vitiosum erat: sed adhuc jubet
probari eamdem sanitatem per alios septem dies,
atque ideo sequitur et dicit, <hi>Et segregabit illum sacerdos
septem dies in secundo,</hi> id est septem alios dies; <hi>et videbit illum sacerdos die septimo in secundo: et ecce
obscurus tactus,</hi> 
 id est, quia non albus et lucidus, ac
per hoc concolor sano colori; <hi>non est mutatus tactus,</hi> 
in cute, sicut et paulo ante dixit, hoc est non est
dissimilis a caetera cute: <hi>et purgabit eum sacerdos,</hi> id
est, purgatum pronuntiabit a suspicione leprae; non
quod habuerit lepram, quam jam non habet, sed quoniam
<pb n="0698"/>
lepra non fuit, quod in illo lucido et albo colore
tactus, id est maculae illius quae apparuerat, cum exspectaretur
utrum humilior fieret locus, et pilus illic
in album converteretur, non contigit, sed potius ille
tactus qui fuit ante lucidus et albus, obscurus inventus
est, id est similis caetero colori, non lucidus: non erat
ergo lepra, <hi>signum est enim,</hi> non lepra, quod sic apparuerit:
tamen etiam propter hoc purgatus a suspicione
leprae, <hi>lavabit vestimenta sua;</hi> quia et in illo signo aliquid
fuit, propter quod lavanda fuerant vestimenta; <hi>et mundus erit.</hi> </p>
        </div3>
<div3>
          <head>XLVI.</head>
          <p>
 <hi>[Ib. XIII, 7, 8.]</hi> Deinde sequitur, <hi>Si autem
conversa mutata fuerit significatio in cute, posteaquam
vidit illum sacerdos ut purgaret illum;</hi> id est, posteaquam
vidit eum sacerdos septimo die prius sanum,
ut purgaret illum, mutata est illa significatio, id est
illud signum in cute: <hi>et visus fuerit in secundo sacerdoti,</hi> 
id est post alios septem dies: <hi>et viderit eum sacerdos,
et ecce commutata est significatio in cute,</hi> id est,
non stetit in illa sanitate, in qua eum viderat post
primos septem dies. <hi>Et inquinabit illum sacerdos:
lepra est.</hi> Jam hic quoniam illud quod visum fuerat
post primos septem dies sanum, non stetit in suo, sed
mutatum est in pristinum vitium, lepra pronuntiatur;
ita ut non illic exspectetur vel locus humilior, vel
pilus in album conversus. Cum enim lepra non sit
notabilis atque vitiosa, nisi varietas; hoc ipsum de
vitioso colore redire ad sanum, et de sano redire ad
vitiosum, ita notabile est, ut non ibi fuerit exspectandum,
quod in primo exspectari praeceperat, de humiliori
loco et pili candore, sed jam etiam ista varietate
sine dubitatione sit lepra.</p>
        </div3>
<div3>
          <head>XLVII.</head>
          <p>
 <hi>[Ib. XIII, 9-17.]</hi> Deinde sequitur: <hi>Et tactus
leprae si fuerit in homine, veniet ad sacerdotem: et
videbit sacerdos; et ecce cicatrix alba in cute; et haec mutavit
capillum album, et a sano carnis vivae in cicatrice.</hi> 
Hinc si subtrahamus <hi>et,</hi> more enim locutionis Scripturarum
positum est, iste erit sensus: <hi>Et videbit
sacerdos; et ecce cicatrix alba in cute; et haec mutavit
capillum album a sano carnis vivae in cicatrice.</hi> Ordo
est: <hi>Mutavit capillum album in cicatrice a sano carnis
vivae;</hi> id est, cum caro viva et sana habeat capillum
obscurum, vel nigrum, haec cicatrix album habet. <hi>Lepra veterascens est in cute coloris ejus: et inquinabit
eum sacerdos,</hi> 
 id est, inquinatum pronuntiabit. <hi>Non
segregabit eum, quia immundus est:</hi> hoc videtur dicere,
quia ubi inventus fuerit pilus in album mutatus concolor
albo vitio cutis, jam non segregatur, ut probetur;
nec exspectatur utrum etiam humilior fiat locus;
sed ex hoc tantum quod alba est cutis discolor caeterae,
et album habet pilum discolorem caeteris qui
sunt in carne viva et sana, lepra veterascens pronuntiatur:
ideo veterascens, quia jam non est probanda
illis bis septem diebus. <hi>Si autem restitutus fuerit color
sanus, et conversus fuerit albus:</hi> quoniam dixerat totum
album factum per totam cutem, eo ipso jam mundum
esse; quia varietas ibi jam non esset. Deinde ait, <hi>Et
quacumque die visus fuerit in eo color vivus, inquinabitur:</hi> 
ubi satis ostendit varietatem improbari. Ac per
<pb n="0699"/>
hoc quod modo dixit, <hi>Si autem restitutus fuerit color
sanus, et conversus fuerit albus, et veniet ad sacerdotem;
et videbit sacerdos: et ecce conversus tactus in album;
et purgabit sacerdos tactum; mundus est.</hi> Restitutum
colorem sanum non debemus accipere, ut color sanus
esset; etenim ipse erat per quem tamen fiebat immundus
propter varietatem. Restitutum ergo dixit
colorem sanum, ut illud esset quod fuerat, id est albus
sano pereunte. Tunc enim rursus mundus erit,
cum totus albus fuerit, quia nulla ibi varietas erit.
Sed restitutum pro pereunte accipere, nimis inusitata
locutio est. Magis enim videtur dicere debuisse, Si
autem restitutus fuerit color albus: nunc vero ait, <hi>restitutus sanus, et conversus fuerit albus;</hi> 
 tanquam
diceret, Sanus color si restitutus fuerit in album.</p>
        </div3>
<div3>
          <head>XLVIII.</head>
          <p>
 <hi>[Ib. XIII, 30.]</hi> Quid est, quod cum de lepra
capitis loqueretur, eam etiam quassationem appellavit,
cum in solo colore fiat, vel cutis vel capillorum,
et quod humilior aspectus ejus a caetera cute
appareat, sine dolore tamen et sine ulla vexatione? An
hoc quod immundum est quassationem voluit appellare
pro plaga, velut hac immunditia homo percussus
sit?</p>
        </div3>
<div3>
          <head>XLIX.</head>
          <p>
 <hi>[Ib. XIII, 47 et 48.]</hi> Quid sibi vult, quod cum
diceret de lepra vestimentorum aliarumque rerum ad
usus hominum pertinentium, ait, <hi>Aut in vestimento
laneo, aut in vestimento stuppeo, aut in stamine, aut
in lana, aut in lineis, aut in laneis;</hi> cum jam supra
dixisset, <hi>in vestimento laneo, aut in vestimento stuppeo?</hi> 
Nam stuppeum est utique lineum. An illic vestimenta
intelligi voluit; hic autem quodlibet laneum et quodlibet
lineum? Non enim vestimenta sunt stramina
jumentorum, cum sint lanea; aut vestimenta sunt
retia, cum sint linea. Prius ergo specialiter de vestimentis,
deinde generaliter de omnibus rebus laneis et
lineis dicere voluit.</p>
        </div3>
<div3>
          <head>L.</head>
          <p>
 <hi>[Ib. XIII, 48.]</hi> Quaeritur quid dixerit, <hi>In omni operaria
pelle;</hi> quod nonnulli interpretati sunt, <hi>In omni
confecta pelle.</hi> Sed non ait graecus <foreign xml:lang="greek">ἐργασμένῳ δέρματι·</foreign>
ait autem <foreign xml:lang="greek">ἐργασίμῳ</foreign>, quod verbum etiam in Regnorum
libro positum est, ubi Jonathan loquitur ad David, <hi>Esto
in agro in die operaria <note>(I Reg. XX, 19)</note>
          </hi>, id est, in die
qua fit opus. Ac per hoc etiam hic pellem operariam
in qua fit opus debemus accipere, id est alicui operi
accommodatam. Sunt enim pelles quae tantummodo
ad ornamentum habentur, non ad opus.</p>
        </div3>
<div3>
          <head>LI.</head>
          <p>
 <hi>[Ib. XIII, 18.]</hi> Quid est quod ait, <hi>In omni vase
operario pellis;</hi> nisi quod est ex pelle factum, hoc est
in omni vase pellicco? Hoc autem isto loco vas dicit,
quod Graeci appellant <foreign xml:lang="greek">σκεῦος·</foreign> hoc enim nomen generale
est omnium utensilium. Aliud est autem quod appellatur <foreign xml:lang="greek">ἀγγεῖον·</foreign>
 nam et hoc latina lingua vas dicitur: sed <foreign xml:lang="greek">ἀγγεῖον</foreign>,
illud magis intelligitur vas quod liquorem capit.</p>
        </div3>
<div3>
          <head>LII.</head>
          <p>
 <hi>[Ib. XV, 11.]</hi> Quid est quod ait, <hi>Et quemcumque
tetigerit qui fluorem seminis patitur, et manus suas non
lavit aqua, lavabit vestimenta, et lavabit corpus suum
<pb n="0700"/>
aqua, et immundus erit usque in vesperam?</hi> Ambigue
quippe positum est quod ait, <hi>manus suas non lavit
aqua,</hi> velut posteaquam tetigerit. Sed intelligendum
est, quemcumque non lotis manibus tetigerit, ipse
quem fetigerit, lavabit vestimenta, etc.</p>
        </div3>
<div3>
          <head>LIII.</head>
          <p>
 <hi>[Ib. XVI, 16, 19.]</hi> Quid est, quod cum praeciperet
quomodo intrare deberet sacerdos summus in
sanctum, quod est intra velum, ait inter caetera, <hi>Et
exorabit pro sanctis ab immunditiis filiorum Israel, et
ab injustitiis eorum, et de omnibus peccatis eorum?</hi> Quomodo
ergo pro sanctis, si ab immunditiis filiorum
Israel et ab injustitiis eorum de omnibus peccatis eorum?
An quia non ait, pro immunditiis filiorum Israel,
sed <hi>ab immunditiis,</hi> hoc intelligendum est, <hi>Exorabit pro
sanctis ab immunditiis filiorum Israel,</hi> id est pro eis qui
sancti sunt ab immunditiis filiorum Israel, non consentientes
immunditiis eorum: non quia pro ipsis
tantum exorandum erat, sed quia etiam pro ipsis, ne
quisquam putaret ita fuisse sanctos, ut nihil esset
unde pro eis exoraretur, quamvis essent ab immunditiis
filiorum Israel et ab injustitiis eorum alieni? <hi>De
omnibus peccatis eorum,</hi> id est, quae injustitiae veniebant
de omnibus peccatis eorum.
</p>
          <p>Potest et iste esse sensus, <hi>Exorabit pro sanctis ab
immunditiis filiorum Israel;</hi> id est, ut hoc pro illis
exorari intelligatur, ut ab immunditiis filiorum Israel
tuti essent. Sed <hi>exorabit</hi> non potest accipi, nisi quod
alio verbo dicitur, propitiabit. Unde et propitiatorium
vocatur, quod alii exoratorium interpretati sunt: graece
autem dicitur <foreign xml:lang="greek">ἱλαστήριον</foreign>. Et quod hoc loco latinus ait, <hi>Exorabit pro sanctis,</hi> 
 graecus habet <foreign xml:lang="greek">ἐξιλάσεται</foreign>, quod
non intelligitur nisi pro peccatis. Unde scriptum est in
Psalmo, <hi>Qui propitius fit omnibus iniquitatibus tuis <note>(Psal. CII, 3)</note>
            </hi>.
Hic ergo aptior sensus est, ut intelligatur
sacerdos etiam pro his propitiare Deum, qui sancti
sunt ab immunditiis filiorum Israel; et quia licet ita
sancti sint ut immunditiis filiorum Israel et injustitiis
non consentiant, habent tamen aliquid propter quod
eis necessaria sit propitiatio Dei.</p>
<p>Sane in quodam graeco invenimus, <hi>Et exorabit sanctum;</hi> 
non, <hi>pro sanctis:</hi> et illud quidem <hi>sanctum,</hi> genere
neutro, id est <foreign xml:lang="greek">τὸ ἅγιον</foreign>. Nam posset intelligi, exorabit
sanctum Deum, et nulla esset quaestio: quomodo
autem possit intelligi, <hi>exorabit hoc sanctum,</hi> 
difficile est dicere, nisi forte illud sanctum quidquid
est quod Deus est; quia et Spiritus sanctus, qui
utique Deus est, neutro genere graece dicitur <foreign xml:lang="greek">τὸ
Πνεῦμα τὸ ἄγιον</foreign>. Et forte hoc est, si tamen ille codex
verior est, qui emendatior videbatur, <foreign xml:lang="greek">ἐξιλάσεται τὸ
ἅγιον</foreign>, hoc est, <foreign xml:lang="greek">τὸ Πνεῦμα τὸ ἅγιον</foreign>, quod latine genere
neutro dici non potest. Quamvis et in tribus aliis codicibus,
uno graeco et duobus latinis, non invenerimus,
nisi quod supra diximus, <hi>Exorabit pro sanctis.</hi> Quod
potest et sic accipi, ut non pro sanctis hominibus, sed
pro iis quae sancta sunt intelligatur, id est tabernaculo
ipso, et quaecumque in eis essent sanctificata Domino:
ut hoc sit, <hi>Exorabit pro sanctis ab immunditiis filiorum
<pb n="0701"/>
Israel,</hi> propitiabit Deum pro iis quae sanctificata sunt
Domino, ab immunditiis filiorum Israel; quia in medio
eorum erat tabernaculum. Sic enim sequitur:
nam cum dixisset, <hi>Exorabit pro sanctis ab immunditiis
filiorum Israel, et ab injustitiis eorum, de omnibus peccatis
eorum;</hi> continuo subjecit, <hi>Et ita faciet tabernaculo
testimonii quod creatum est in eis, in medio immunditiae
eorum:</hi> ut ad hoc necessaria videatur illa propitiatio
pro sanctis, id est pro tabernaculo et omnibus quae in
eo sancta dicuntur. Nam et paulo post hoc dicit de
altari, quod aspersione sanguinis mundaret illud sacerdos,
et sanctificaret ab immunditiis filiorum Israel.</p>
        </div3>
<div3>
          <head>LIV.</head>
          <p>
 <hi>[Ib. XVI, 20.] Et perficiet exorans sanctum.</hi> Utrum
perficiet sanctum? an exorans sanctum, secundum id
quod supra diximus? nam et hic neutro genere graece
dictum est <foreign xml:lang="greek">τὸ ἅγιον</foreign>. Utrum ergo exorans Dominum
perficiet sanctum, id est perfecte sanctificat quod sanctificat?
an <hi>perficiet,</hi> quod ait, <hi>exorans sanctum,</hi> id est,
illud sanctum quod est <foreign xml:lang="greek">τὸ Πνεῦμα τὸ ἅγιον;</foreign>
        </p>
        </div3>
<div3>
          <head>LV.</head>
          <p>
 <hi>[Ib. XVI, 20, 27, 29, 33.]</hi> De duobus hircis, uno
immolando, et alio in desertum dimittendo, quem <foreign xml:lang="greek">ἀποπομπαῖον</foreign>
 vocant, solet esse disceptatio: et a
quibusdam ille immolandus in bono accipitur, ille autem
dimittendus in malo. Non tamen iste sensus ideo
confirmandus est, quia homo in cujus manu in eremum
hircus dimittitur, cum redierit, lavare jussus est vestimenta
sua et corpus suum aqua, et sic ingredi in
castra; tanquam et hoc sit indicium cur in malo sit
ille hircus accipiendus, a cujus contagione homo abluendus
est. Sic enim dicit abluendum et qui alterius
hirci vitulique acceperit carnes, et extra castra combusserit;
quia ita de illo et de vitulo fieri jubet, de
quorum immolatorum sanguine fit aspersio, et sunt
pro peccatis: ac per hoc non negligenter istorum duorum
hircorum distinctio in allegorica significatione
tractanda est. Item cum constituisset diem decimum
septimi mensis sabbato sabbatorum, quo fieret supradicta
purgatio a sacerdote illo uno qui patri succedit,
loquens de eodem sacerdote ait, <hi>Exorabit sanctum
sancti:</hi> quod jam nescio utrum aliter accipiendum
sit, quam, Exorabit in sancto sancti, quodam
genere locutionis; in illo scilicet sancto quo solus ipse
summus sacerdos intrabat, quod est intra velum, ubi
arca erat testimonii et altare incensi. Non enim eumdem
locum tanquam Deum exorabit, sed quia ibi exorabit
Deum, ita positum est, <hi>Exorabit sanctum sancti.</hi> 
Nam et hoc genere neutro in graeco positum est, <foreign xml:lang="greek">τὸ
ἅγιον τοῦ ἁγίου</foreign>. An forte Spiritum sanctum sancti Dei,
hoc est, <foreign xml:lang="greek">τὸ ἅγιον Πνεῦμα τοῦ ἁγίου Θεοῦ</foreign>; An potius <hi>Exorabit</hi> 
dictum est, Exorando purgabit? Nam sic verba
contexit: <hi>Et exorabit sanctum sancti, et tabernaculum
testimonii</hi>, <hi>et altare exorabit, et pro sacerdotibus et pro
<pb n="0702"/>
omni synagoga exorabit.</hi> Quomodo ergo exorabit tabernaculum
et altare, nisi, ut dictum est, intelligamus,
exorando purgabit?</p>
        </div3>
<div3>
          <head>LVI.</head>
          <p>
 <hi>[Ib. XVII, 3, 4.]</hi> Illud quod dicit, <hi>Quicumque occiderit
vitulum, aut ovem, aut capram in castris, et quicumque
occiderit extra castra, et ad ostium tabernaculi
testimonii non attulerit,</hi> et in hoc constituit peccatum,
et comminatur facienti; non de iis dicit quae occiduntur
ad usum vescendi, vel si quid aliud, sed de sacrificiis.
Prohibuit enim privata sacrificia, ne sibi quisque
quodammodo sacerdos esse audeat; sed illuc afferat,
ubi per sacerdotem offerantur Deo. Ita enim
nec vanis sacrificabunt: nam et hoc in ea consuetudine
cavendum praemonuit. Cum ergo non liceret offerri
sacrificia nisi in tabernaculo, cui templum postea
successit; unde et rex Israel Jeroboam vaccas facere
ausus est, quibus populus sacrificaret, ne hujus legis
necessitate seducerentur ab eo qui sub regno ejus
erant, dum pergerent Jerusalem ut in templo Dei
offerrent sacrificia sua, in quo facto a Domino condemnatus
est <note>(III Reg. XII, 28-30)</note>: merito quaeritur quomodo
licite sacrificaverit Elias extra templum Dei,
quando et ignem de coelo impetravit, et prophetas
daemoniorum convicit <note>(Id. XVIII, 36 39)</note>. Quod mihi
non videtur alia ratione defendi, quam illa qua defenditur
et Abrahae factum, quod filium Deo jussus
voluit immolare <note>(Gen. XXII, 3-10)</note>. Cum enim jubet
ille qui legem constituit, aliquid fieri quod in lege
prohibuit, jussio ipsa pro lege habetur, quoniam auctor
est legis. Non enim deesse possent miracula alia
praeter sacrificium, quibus superarentur et convincerentur
prophetae lucorum: sed Spiritus Dei qui fuerat
in Elia, quidquid in hac re fecit, contra legem esse
non potest, quia dator est legis.</p>
        </div3>
<div3>
          <head>LVII.</head>
          <p>
 <hi>[Ib. XVII, 10-12.]</hi> Quid est quod prohibens
edendum sanguinem dicit, <hi>Anima omnis carnis, sanguis
ejus est?</hi> Quem totum locum sic explicat: <hi>Et
homo, homo filiorum Israel, aut de proselytis qui appositi
sunt in vobis, quicumque ederit omnem sanguinem;
et statuam faciem meam super animam quae manducat
sanguinem, et perdam illam de populo suo. Anima enim
omnis carnis, sanguis ejus est. Et ego dedi illud vobis
exorare pro animabus vestris: sanguis enim ejus pro
anima exorabit. Propterea dixi filiis Israel, Omnis
anima ex vobis non edet sanguinem; et proselytus qui appositus
est in vobis, non edet sanguinem.</hi> Numquidnam
si animam pecoris sanguinem dicimus, etiam anima
hominis sanguis putanda est? Absit. Quomodo ergo
non ait, Anima omnis carnis pecoris sanguis ejus
est; sed, <hi>Anima,</hi> inquit, <hi>omnis carnis sanguis ejus est?</hi> 
In omni utique carne, etiam hominis caro deputatur.
An quia vitale aliquid est in sanguine, quia per
ipsum maxime in hac carne vivitur, qui in omnibus
venis per corporis cuncta diffunditur, ipsam vitam
corporis vocavit animam, non vitam quae migrat ex
corpore, sed quae morte finitur? Qua locutione dicimus
<pb n="0703"/>
istam vitam temporalem esse, non aeternam;
mortalem, non immortalem: cum sit immortalis animae
natura, quae ablata est ab Angelis in sinu Abrahae <note>(Luc. XVI, 22)</note>;
et cui dicitur, <hi>Hodie mecum eris in paradiso <note>(Id. XXIII, 43)</note>
          </hi>;
et quae in tormentis ardebat
inferni <note>(Id. XVI, 23)</note>. Secundum istam ergo significationem,
qua perhibetur anima etiam haec temporalis
vita, dixit apostolus Paulus, <hi>Non enim facio animam
meam pretiosiorem quam me <note>(Act. XX, 24)</note>
          </hi>; ubi se
ostendere voluit et mori paratum pro Evangelio. Nam
secundum significationem qua anima dicitur illa quae
migrat ex corpore, magis eam pretiosam faciebat,
cui tantum meritum conquirebat. Sunt et aliae hujusmodi
locutiones. Vita itaque ista temporalis maxime
sanguine continetur in corpore. Sed quid est quod
ait, <hi>Dedi vobis eum ad altare Dei, exorare pro anima
vestra;</hi> tanquam anima pro anima exoret? Numquid
sanguis pro sanguine, quasi de nostro sanguine solliciti
simus, cum pro anima nostra volumus exorari?
Absurdum est hoc.
</p>
          <p>Sed multo est absurdius ut sanguis pecoris exoret
pro anima hominis, quae mori non potest: cum manifeste
Scriptura testetur in Epistola ad Hebraeos, illum
sanguinem victimarum nihil profuisse ad exorandum
Deum pro peccatis hominum; sed significasse aliquid
quod prodesset. <hi>Impossibile est enim,</hi> inquit, <hi>sanguinem
hircorum et taurorum auferre peccata <note>(Hebr. X,
4)</note>
            </hi>. Restat itaque ut quoniam pro anima nostra exorat
Mediator ille, qui omnibus illis sacrificiis quae pro
peccatis offerebantur praefigurabatur, illud appelletur
anima quod significat animam.</p>
<p>Solet autem res quae significat ejus rei nomine
quam significat nuncupari; sicut scriptum est, <hi>Septem
spicae, septem anni sunt;</hi> non enim dixit, septem
annos significant: et, <hi>Septem boves, septem anni sunt <note>(Gen. XLI, 26)</note>
            </hi>;
et multa hujusmodi. Hinc est quod dictum
est, <hi>Petra erat Christus <note>(I Cor. X, 4)</note>
            </hi>: non enim
dixit, Petra significat Christum, sed tanquam hoc esset,
quod utique per substantiam non hoc erat, sed
per significationem. Sic et sanguis quoniam propter
vitalem quamdam corpulentiam animam significat, in
sacramentis anima dictus est. Verum si quisquam putat
animam pecoris esse sanguinem, non est in ista
quaestione laborandum. Tantum ne anima hominis,
quae carnem humanam vivificat, et est rationalis,
sanguis putetur, valde cavendum est, et hic error
modis omnibus refutandus. Quaerendae etiam locutiones,
quibus per id quod continet, significetur id
quod continetur, ut quoniam anima sanguine tenetur
in corpore (nam si fuerit effusus abscedit), per ipsum
aptius significata sit anima, et ejus nomen sanguis acceperit.
Sicut ecclesia dicitur locus quo Ecclesia congregatur.
Nam Ecclesia homines sunt, de quibus dicitur: <hi>Ut exhiberet sibi gloriosam Ecclesiam 
 <note>(Ephes. V,
27)</note>
            </hi>. Hoc tamen vocari etiam ipsam domum orationum,
idem apostolus testis est, ubi ait: <hi>Numquid domos
<pb n="0704"/>
non habetis ad manducandum et bibendum? an
ecclesiam Dei contemnitis <note>(I Cor. XI, 22)</note>
            </hi>? Et hoc quotidianus
loquendi usus obtinuit, ut in ecclesiam prodire,
aut ad ecclesiam confugere non dicatur, nisi qui
ad locum ipsum parietesque prodierit vel confugerit,
quibus Ecclesiae congregatio continetur. Scriptum est
etiam, <hi>Et effundens sanguinem, qui fraudat mercedem
mercenarii <note>(Eccli. XXXIV, 27)</note>
            </hi>. Mercedem sanguinem
dixit, quoniam ea sustentatur vita, quae nomine sanguinis
appellatur.</p>
<p>Sed cum Dominus dicat, <hi>Nisi manducaveritis carnem
meam, et biberitis meum sanguinem, non habebitis in
vobis vitam <note>(Joan. VI, 54)</note>
            </hi>; quid sibi vult quod a sanguine
sacrificiorum, quae pro peccatis offerebantur,
tantopere populus prohibetur, si illis sacrificiis unum
hoc sacrificium significabatur, in quo vera fit remissio
peccatorum: a cujus tamen sacrificii sanguine in
alimentum sumendo, non solum nemo prohibetur,
sed ad bibendum potius omnes exhortantur, qui volunt
habere vitam? Quaerendum igitur quid significet,
quod homo prohibetur in Lege sanguinem manducare,
eumque Deo fundere jubetur. Nam de animae natura,
cur per sanguinem significata sit, quantum in praesentia
satis visum est, diximus.</p>
        </div3>
<div3>
          <head>LVIII.</head>
          <p>
 <hi>[Ib. XVIII, 7, 8.] Turpitudinem patris tui et
turpitudinem matris tuae non revelabis; turpitudo enim
eorum est</hi>. Prohibet cum matre concumbere: ibi est
enim turpitudo patris et matris. Nam postea prohibet
et novercae, ubi dicit, <hi>Turpitudinem uxoris patris tui
non revelabis; turpitudo enim patris tui est:</hi> ubi exposuit
quomodo in matre utriusque sit turpitudo, id
est patris et matris; in noverca enim tantum patris.</p>
        </div3>
<div3>
          <head>LIX.</head>
          <p>
 <hi>[Ib. XVIII, 9, 11.] Turpitudinem sororis tuae ex
patre tuo, aut ex matre tua, quae domi est nata, vel quae
foris nata est, non revelabis turpitudinem earum</hi>. <hi>Quae
domi nata est,</hi> intelligitur ex patre: <hi>quae foris nata
est,</hi> intelligitur ex matre, si forte de priore viro eam
mater susceperat, et cum illa in domum venerat,
quando patri ejus nupsit, quem monet Scriptura ne
revelet turpitudinem sororis suae. Hic videtur non prohibuisse,
et quasi praetermisisse concubitum cum sorore
de utroque parente nata: non enim dicit, Turpitudinem
non revelabis sororis tuae ex patre et matre,
sed, <hi>ex patre aut ex matre.</hi> Verum quis non videat
etiam illud esse prohibitum multo maxime? Si enim
non licet sororis turpitudinem revelare ex quolibet
parente natae, quanto magis ex utroque? Quid est autem
quod interposita prohibitione concubitus, etiam
cum suis neptibus, sive de filio, sive de filia, sequitur
et dicit, <hi>Turpitudinem filiae uxoris patris tui non
revelabis?</hi> Si enim huc usque dixisset, intelligeremus
etiam cum filia novercae prohibitum fuisse concubitum,
quam ex priore viro noverca peperisset, nec
hujus qui prohibetur soror esset, vel ex patre, vel ex
<pb n="0705"/>
matre: cum vero addidit, <hi>Ex eodem patre soror tua
est, non revelabis turpitudinem ejus,</hi> manifestat de sorore
factam esse istam prohibitionem, cum fuerit ex
patre et ex noverca, de qua jam superius dixerat.
An ideo iterum hoc apertius voluit prohibere, quia
superius subobscurum fuit? saepe enim hoc facit
Scriptura.</p>
        </div3>
<div3>
          <head>LX.</head>
          <p>
 <hi>[Ib. XVIII, 14.] Turpitudinem fratris patris tui
non revelabis, et ad uxorem ejus non introibis.</hi> Exposuit
quid dixerit, <hi>Turpitudinem fratris patris tui,</hi> id est,
patrui tui, <hi>non revelabis:</hi> hoc est enim, <hi>ad uxorem
ejus non introibis.</hi> In uxore quippe patrui, voluit intelligi
turpitudinem patrui; sicut in uxore patris, turpitudinem
patris.</p>
        </div3>
<div3>
          <head>LXI.</head>
          <p>
 <hi>[Ib. XVIII, 16.] Turpitudinem uxoris fratris tui
non revelabis; turpitudo fratris tui est.</hi> Quaeritur utrum
hoc vivo fratre, an mortuo sit prohibitum: et non
parva quaestio est. Si enim dixerimus de vivi fratris
uxore locutam Scripturam, uno generali praecepto,
quo prohibetur homo ad uxorem accedere alienam <note>(Exod. XX, 14)</note>,
etiam hoc utique continetur. Quid
est ergo quod tam diligenter has personas, quas appellat
domesticas, propriis prohibitionibus distinguit
a caeteris? Non enim et quod prohibet de uxore patris,
hoc est de noverca, vivo patre accipiendum est,
et non potius mortuo. Nam vivo patre quis non videat
multo maxime prohibitum, si cujuslibet hominis
uxor aliena prohibita est maculari adulterio? De his
ergo personis videtur loqui, quae possent non habentes
viros in matrimonium convenire, nisi Lege prohiberentur,
sicut fertur esse consuetudo Persarum.
Sed rursus, si fratre mortuo intellexerimus prohibitum
esse ducere fratris uxorem, occurrit illud, quod
excitandi seminis causa, si ille sine filiis defunctus
esset, jubet Scriptura esse faciendum <note>(Deut. XXV, 5)</note>:
ac per hoc collata ista prohibitione cum illa jussione,
ne invicem adversentur, intelligenda est exceptio, id
est, non licere cuiquam defuncti fratris ducere uxorem,
si defunctus posteros dereliquit; aut etiam illud
esse prohibitum, ne liceret ducere fratris uxorem,
etiam quae a fratre vivo per repudium recessisset.
Tunc enim, sicut Dominus dicit, ad duritiam Judaeorum
Moyses permiserat dare libellum repudii <note>(Matth.
XIX, 8)</note>, et per hanc dimissionem potuit putari quod
licite quisquam sibi uxorem copularet fratris, ubi
adulterium non timeret, quoniam repudio discessisset.</p>
        </div3>
<div3>
          <head>LXII.</head>
          <p>
 <hi>[Ib. XVIII, 17.] Turpitudinem mulieris et filiae
ejus non revelabis:</hi> id est, ne putet quisquam licere
sibi ducere filiam uxoris suae. Simul enim mulieris et
filiae ejus non licet revelare turpitudinem, id est ambabus
misceri, et matri et filiae.</p>
        </div3>
<div3>
          <head>LXIII.</head>
          <p>
 <hi>[Ib. XVIII, 17, 18.] Filiam filii ejus et filiam
filiae ejus non accipies.</hi> Etiam neptem uxoris de filio
vel de filia duci prohibuit. <hi>Uxorem super sororem ejus non accipies in zelum.</hi> 
 Hic non prohibuit superducere,
quod licebat antiquis propter abundantiam propagationis:
sed sororem sorori noluit superduci;
<pb n="0706"/>
quod videtur fecisse Jacob <note>(Gen. XXX, 22-28)</note>, sive
quia nondum fuerat lege prohibitum, sive quia suppositae
alterius fraude deceptus est, et illa magis de
placito veniebat, quam posterius accepit; sed injustum
erat priorem dimitti, ne faceret eam moechari.
Hoc autem quod ait <hi>in zelum,</hi> utrum ideo positum est,
ne sit zelus inter sorores, qui inter illas quae sorores
non essent contemnendus fuit? an ideo potius, ne
propter hoc fiat, id est ne hoc animo fiat, ut in zelum
sororis soror superducatur?</p>
        </div3>
<div3>
          <head>LXIV.</head>
          <p>
 <hi>[Ib. XVIII, 19.] Et ad mulierem in segregatione
immunditiae ejus non accedes revelare turpitudinem ejus:</hi> 
id est, ad menstruatam mulierem non accedes. Segregabatur
enim secundum Legem, propter immunditiam.
Hoc cum superius satis sufficienter prohibuisset <note>(Levit. XV, 19-27)</note>,
quid sibi vult quod etiam hic
hoc eisdem praeceptis voluit adjungere? An forte in
superioribus quod jam dictum est, ne figurate accipiendum
putaretur, etiam hic positum est, ubi talia
prohibita sunt, quae etiam tempore Novi Testamenti
remota umbrarum veterum observatione, sine dubio
custodienda sunt? Quod videtur etiam per prophetam
Ezechielem significasse, qui inter illa peccata quae
non figuratae, sed manifestae iniquitatis sunt, etiam
hoc commemorat, ad mulierem menstruatam si quis
accedat; et inter justitiae merita, si non accedat <note>(Ezech. XVIII, 6, et XXII, 10)</note>.
Qua in re non natura
damnatur, sed concipiendae proli noxium perhibetur
.</p>
        </div3>
<div3>
          <head>LXV.</head>
          <p>
 <hi>[Ib. XVIII, 20] Et ad uxorem proximi tui non
dabis concubitum seminis tui, inquinari ad eam.</hi> Ecce
ubi rursus prohibet adulterium, quod cum aliena
uxore committitur, quod etiam in Decalogo prohibetur <note>(Exod. XX, 14)</note>.
Unde apparet illa ita prohibita, ut
etiam mortuis viris suis non ducantur uxores, quarum
prohibet turpitudinem revelari.</p>
        </div3>
<div3>
          <head>LXVI.</head>
          <p>
 <hi>[Ib. XVIII, 21.] Et a semine tuo non dabis servire
principi.</hi> Hic non video quid intelligatur, nisi
principi qui pro Deo colitur. Non enim ait <foreign xml:lang="greek">δουλεύειν</foreign>,
sed <foreign xml:lang="greek">λατρεύειν</foreign>, in graeco, quod latinus non solet interpretari,
nisi ut dicat <hi>servire;</hi> plurimum autem distat.
Nam servire hominibus sicut servi serviunt, quod non
est <foreign xml:lang="greek">λατρεύειν</foreign>, sed <foreign xml:lang="greek">δουλεύειν</foreign>, Scriptura non prohibet:
servire autem secundum id quod est <foreign xml:lang="greek">λατρεύειν</foreign>, non jubetur
hominibus, nisi uni vero Deo, sicut scriptum
est, <hi>Dominum Deum tuum adorabis, et illi soli servies <note>(Deut. VI, 13)</note>
          </hi>.
Non solum autem hoc verbo, quod ait <foreign xml:lang="greek">λατρεύειν</foreign>,
satis significat quem principem dicat, id est,
cui cultus tanquam Deo exhibetur; verum etiam eo
quod adjungit, <hi>Et non profanabis nomen sanctum,</hi> sive
Dei, de cujus populo datur illo modo servire principi;
sive nomen sanctum ipsius populi Israel, propter
quod dicitur, <hi>Sancti estote, quoniam ego sanctus
sum <note>(Levit. XI, 44; XIX, 2; et I Petr. I, 16)</note>
          </hi>. Opportunissime
etiam hic adjungit, <hi>Ego Dominus;</hi> hoc utique
<pb n="0707"/>
admonens, quia illi soli debetur <foreign xml:lang="greek">λατρεία</foreign>, id est ea servitus
qua servitur Deo.</p>
        </div3>
<div3>
          <head>LXVII.</head>
          <p>
 <hi>[Ib. XVIII, 25.]</hi> Quod dicit, <hi>Et exhorruit terra
eos qui insident super eam,</hi> propter mala facta eorum,
quae superius commemoravit, non ideo dictum putandum
est, quod habeat terra sensum quo ista sentiat
et exhorreat; sed nomine terrae homines significat,
qui sunt super terram. Proinde cum haec mala faciunt
homines, inquinant terram, quia inquinantur homines
qui haec imitantur; et exhorret terra, quia exhorrent
homines qui nec faciunt nec imitantur.</p>
        </div3>
<div3>
          <head>LXVIII.</head>
          <p>
 <hi>[Ib. XIX, 11.] Non furtum facietis neque
mentiemini, neque calumniam faciet unusquisque proximo.</hi> 
Illud de furto positum est in Decalogo. Quod autem
dicit, <hi>Neque mentiemini, neque calumniam faciet
unusquisque proximo,</hi> mirum si non eo praecepto continetur,
quod ibi positum est, <hi>Neque falsum testimonium
dices adversum proximum tuum <note>(Exod. XX, 15,
16)</note>
          </hi>; quoniam neque calumnia sine mendacio fieri potest,
quod falsi testimonii generalitate concluditur.
Sed utrum haec aliqua compensatione admittenda sint,
magna quaestio est: sicut de mendacio pene omnibus
videtur, quod ubi nemo laeditur, pro salute mentiendum
est. Utrum ergo ita et de furto? an furtum fieri
non potest, ubi nullus laeditur? Quinimo fieri potest,
etiam quando ei cui fit consulitur, tanquam si quisquam
homini volenti se occidere, gladium furetur.
Nam calumnia nescio utrum cuiquam ad ejus utilitatem
fieri possit: nisi forte quod ad majus gaudium
fiebat, quo postea fruerentur, quod Joseph de scypho
calumniabatur fratribus suis, quibus etiam explorationis
falsum crimen intenderat <note>(Gen. XLIV, 5, et XLII,
9, 14)</note>. Quanquam si definitionibus ista determinare
tentemus, fortasse furtum non est, nisi quando alieno
occulte ablato proximus laeditur; et calumnia non
est, nisi quando falsi criminis objectione proximus
laeditur: mendacium autem non possumus dicere tunc
tantummodo esse, quando proximus laeditur; cum
enim falsum ab sciente dicitur, procul dubio mendacium
est, sive illo quisquam, sive nemo laedatur.
Proinde magna quaestio de mendacio, utrum possit
aliquando justum esse mendacium, facile solveretur
fortasse, si sola praecepta intueremur, non et exempla.
Nam quid isto praecepto absolutius, <hi>Non mentiemini?</hi> 
Sic enim dictum est, quomodo, <hi>Non facies tibi
idolum;</hi> quod factum non potest aliquando justum
esse; et quomodo dictum est, <hi>Non moechaberis:</hi> quis
autem dicat aliquando moechiam justam esse posse?
Et, <hi>Non furaberis:</hi> secundum enim definitionem illam
furti, justum esse furtum nunquam potest. Et, <hi>Non
occides <note>(Exod. XX, 4, 14, 15, 13)</note>
          </hi>; quoniam cum homo
juste occiditur, lex eum occidit, non tu: numquid ita
dici potest, Cum homo juste mentitur, lex mentitur?
Sed exempla faciunt difficillimam quaestionem. Mentitae
sunt obstetrices Aegyptiae, et bona illis Deus retribuit <note>(Id. I, 19, 20)</note>:
mentita est Raab pro exploratoribus
terrae, et ideo liberata est <note>(Josue II, 4, et VI,
23)</note>. An ex quo dictum est in Lege, <hi>Non mentiemini,</hi> 
ex illo intelligendum est nec in tali causa licere mendacium,
<pb n="0708"/>
in quali causa legitur Raab esse mentita? Sed
magis credibile est, quia injustum erat mendacium,
ideo prohibitum; non quia prohibitum, ideo factum
injustum. Fortassis ergo, sicut de obstetricibus diximus,
non hoc in eis remuneratum quod mentitae
sunt, sed quod infantes Hebraeos liberaverunt, ut
propter hanc misericordiam illud peccatum veniale sit
factum, non tamen existimetur non fuisse peccatum:
sic etiam de Raab intelligendum est, remuneratam in
illa liberationem exploratorum, ut propter eamdem
liberationem venia sit data mendacio. Ubi autem venia
datur, manifestum est esse peccatum. Sed illud
cavendum est, ne ita quisque existimet etiam caeteris
peccatis, si propter liberationes hominum fiant, ita
veniam posse concedi. Multa enim mala intolerabilia
et nimium detestanda istum sequuntur errorem.</p>
        </div3>
<div3>
          <head>LXIX.</head>
          <p>
 <hi>[Ib. XIX, 15.] Non nocebis proximo.</hi> Si quid
sit nocere et non nocere, pateret hominibus, hoc generale
praeceptum ad innocentiam retinendam fortasse
sufficeret. Omnia enim quae prohibentur committi
in proximum, ad hoc unum referenda sunt,
quod dictum est, <hi>Non nocebis proximo.</hi> Nam quod sequitur, <hi>Non rapies,</hi> 
 nisi ad hoc referatur, ne rapiendo
noceatur, aliquando evenit, ut non rapiendo quisque
noceat. Nam gladius insanienti rapiendus est, et si
non fecerit quis ut oportuerit, magis nocuerit.</p>
        </div3>
<div3>
          <head>LXX.</head>
          <p>
 <hi>[Ib. XIX, 17 et 18.]</hi> Quid est quod cum supra
dixisset, <hi>Non odio habebis fratrem tuum in animo tuo:
arguendo argues proximum tuum, et non accipies propter
ipsum peccatum,</hi> consequenter adjunxit, <hi>Et non
vindicatur manus tua?</hi> utrum pro eo quod est, non
punitur? Animo enim bono facis, cum disciplinam
peccanti proximo imponis, ne accipias peccatum ejus
negligendo. Ad hoc enim pertinet quod ante posuit, <hi>Non odio habebis proximum tuum in animo tuo.</hi> 
 Videri
enim potest ei qui arguitur, quod oderis cum, cum
non sit in animo tuo. An, <hi>non vindicatur manus tua,</hi> 
hoc potius admonet, ne quaeras vindicari manum
tuam, nec ulciscendi libidine rapiaris? Nam quid est
aliud, vindicari velle, nisi laetari vel consolari de alieno
malo? Et ideo dictum est, <hi>Non irasceris filiis populi
tui.</hi> Sic enim recte ira definita est, quod sit ulciscendi
libido. Quidam vero codices habent, <hi>Et non
vindicabitur manus tua:</hi> id est, ne arguendo vindicare
te velis, sed potius consulere illi quem arguis.</p>
        </div3>
<div3>
          <head>LXXI.</head>
          <p>
 <hi>[Ib. XIX, 28.] Et incisiones super animam non
facietis in corpore vestro. Super animam dixit,</hi> super
funus mortui: de anima quippe dolor est quae recessit.
Ad hunc autem dolorem pertinet luctus, in quo
luctu nonnullae gentes habent consuetudinem secare
corpora sua. Hoc fieri Deus prohibet.</p>
        </div3>
<div3>
          <head>LXXII.</head>
          <p>
 <hi>[Ib. XX, 5.] Ita ut fornicentur in principes</hi> 
<pb n="0709"/> <hi>de populo suo.</hi> 
 Non de populo suo principes, sed de
populo suo fornicentur. Eos quippe principes vult hic
intelligi, qui pro diis colebantur: sicut Apostolus
dicit, <hi>Secundum principem potestatis aeris <note>(Ephes. II,
2)</note>
          </hi>; et in Evangelio Dominus, <hi>Nunc princeps hujus
mundi missus est foras <note>(Joan. XII, 31)</note>
          </hi>; et, <hi>Ecce venit
princeps mundi, et in me nihil inveniet <note>(Id. XIV, 30)</note>
          </hi>.</p>
        </div3>
<div3>
          <head>LXXIII.</head>
          <p>
 <hi>[Ib. XX, 10.] Homo, homo quicumque adulteraverit
uxorem viri, aut quicumque adulteraverit uxorem
proximi sui, morte moriantur:</hi> pluraliter dixit, <hi>morte
moriantur,</hi> hoc est qui adulteravit, et quae adulterata
est. Hic aliquid distare voluit inter quemlibet virum
et proximum, quamvis multis locis proximum pro
omni homine ponat. Sed quae est ista locutio, ut cum
jam dixisset de viro, hoc idem repetierit de proximo,
cum sit consequens, ut multo magis ab uxore proximi
abstinendum sit, si ab uxore cujuslibet viri abstinendum
est? Nam si prius de proximo dixisset, ne putaretur
uxorem licere adulterare non proximi, addendum
fuisset de quolibet viro: nunc vero, si quod
minus est non licet; quanto minus licet quod majus
malum est? Nam si non licet adulterare uxorem cujuslibet
viri, quanto magis proximi? An forte ista
repetitio tanquam exponit quid prius dictum sit, ut
ideo intelligat homo quantum malum sit adulterare
uxorem viri, quia si hoc fecerit, uxorem proximi
adulterat? Proximus est enim omnis homo homini.</p>
        </div3>
<div3>
          <head>LXXIV.</head>
          <p>
 <hi>[Ib. XX, 16.] Et mulier quae accesserit ad
omne pecus, ascendi ab eo, interficietis mulierem et
pecus: morte moriantur; rei sunt.</hi> Quaeritur quomodo
sit reum pecus, cum sit irrationale, nec ullo modo
legis capax. An quemadmodum transferuntur verba
modo locutionis, quae graece appellatur <foreign xml:lang="greek">μεταφορὰ</foreign>, ab
animali ad inanimale, sicut dicitur improbus ventus,
vel iratum mare; ita et hic translatum est a rationali
ad irrationale? Nam pecora inde credendum est
jussa interfici, quia tali flagitio contaminata, indignam
refricant facti memoriam.</p>
        </div3>
<div3>
          <head>LXXV.</head>
          <p>
 <hi>[Ib. XX, 17.] Quicumque acceperit sororem
suam ex patre suo, aut ex matre sua, et viderit turpitudinem
ejus; improperium est: exterminabuntur in conspectu
generis sui. Turpitudinem sororis suae revelavit,
peccatum suum accipient.</hi> Quid ait in hoc loco, <hi>viderit,</hi> 
nisi concumbendo cognoverit? sicut in Lege dicitur, <hi>Cognovit uxorem suam 
 <note>(Gen. IV, 1, 17 et 25)</note>
          </hi>, pro
eo quod est, mixtus est ei. Et quid ait, <hi>peccatum
suum accipient,</hi> cum de poena eorum loqueretur,
nisi quia et ipsam poenam peccati, peccatum voluit
appellare?</p>
        </div3>
<div3>
          <head>LXXVI.</head>
          <p>
 <hi>[Ib. XX, 20, 25.] Quicumque dormierit cum
cognata sua, turpitudinem cognationis suae revelavit:
sine filiis morientur.</hi> Quaeritur quousque sit intelligenda
ista cognatio, cum ex longo gradu liceat utique accipere
uxorem, semperque licuerit. Sed intelligendum
est ex his gradibus quos prohibuit, non licere, et
<pb n="0710"/>
secundum ipsos dictum, <hi>Quicumque dormierit cum
cognata sua:</hi> ubi et aliquas non commemoratas intelligendas
dimisit, sicut sororem de utroque parente,
sicut uxorem fratris matris, id est avunculi. Nam de
uxore patrui primum prohibuit, quamvis haec non
cognatio, sed affinitas perhibetur. Sed quid est, <hi>sine
filiis morientur;</hi> cum filii ex hujusmodi conjunctionibus
et ante nati sint, et hodieque nascantur? An
hoc intelligendum est Lege Dei constitutum, ut quicumque
ex eis nati fuerint, non deputentur filii, id
est nullo parentibus jure succedant?
</p>
          <p> <hi>Et non exsecrabiles facietis animas et in pecoribus,
et in volucribus, et in omnibus serpentibus terrae, quae
ego segregavi vobis in immunditiam.</hi> Videtur hic significare
non haec natura immunda esse, sed aliquo sacramenti
signo; quandoquidem dicit, <hi>quae ego segregavi
vobis in immunditiam,</hi> tanquam immunda eis non
essent, si eis segregata non essent.</p>
        </div3>
<div3>
          <head>LXXVII.</head>
          <p>
 <hi>[Ib. XX, 27.] Et vir aut mulier, si forte
fuerit illi ventriloquus, aut incantator, morte moriantur
ambo: lapidibus lapidibitis eos; rei sunt.</hi> Utrum vir
et mulier, an vir et ventriloquus, aut mulier et ventriloquus
sive incantator. Sed hoc magis, et qui habet,
et quem habet.</p>
        </div3>
<div3>
          <head>LXXVIII.</head>
          <p>
 <hi>[Ib. XXI, 7, 8.] Mulierem fornicariam et
profanam non accipient, et mulierem ejectam a viro suo;
quoniam sanctus est Domino Deo suo.</hi> Superius, <hi>non
accipient</hi> dixerat; nunc autem, <hi>quoniam sanctus est,</hi> 
non, quoniam sanctisunt: de pluribus qui uno sunt
tempore sacerdotibus loquebatur, et de unoquoque
eorum dixit, <hi>quonian sanctus est;</hi> locutione qua solet
uti Scriptura. Nam unum illum summum postea commemorat,
qui intrabat ad sancta sanctorum. Nam et
pluraliter conclusit, licens, <hi>Et sanctificabis eum: dona
Domini Dei vestri iste offeret; sanctus est, quoniam
sanctus ego Dominus, qui sanctifico eos.</hi> Quantum autem
pertinet ad dona, quoniam dixit, <hi>dona Domini Dei
vestri ipse offeret,</hi> non solum summus ille offerebat,
sed etiam secundi sacerdotes. Ac per hoc quod ait, <hi>Mulierem fornicariam et profanam et ejectam a viro suo
non accipient,</hi> 
 hoc et secundi sacerdotes prohibiti sunt:
nam de summo postea dicit, qui etiam nonnisi virginem
accipere jussus est.</p>
        </div3>
<div3>
          <head>LXXIX.</head>
          <p>
 <hi>[Ib. XXI, 10.] Et sacerdos magnus a fratribus
suis</hi>: id est, qui inter fratres suos magnus est,
ille scilicet unus magnus sacerdos. <hi>Cui fusum est super
caput ex oleo christo:</hi> ipsum oleum appellat Scriptura
christum.</p>
        </div3>
<div3>
          <head>LXXX.</head>
          <p>
 <hi>[Ib. XXI, 10.] Et consummatus manus induere
vestimenta:</hi> illa utique, quae in veste sacerdotali operosissime
describuntur.</p>
        </div3>
<div3>
          <head>LXXXI.</head>
          <p>
 <hi>[Ib. XXI, 10 et 11.] Caput non reteget cidari,
et vestimenta sua non scindet, et super omnem animam
mortuam non introibit.</hi> Intelligitur ea quae supra dixit,
in luctu facere eum prohibitum, id est, caput nudare
<pb n="0711"/>
cidari, et vestimenta scindere. Vestimenta enim scindere
lugentium erat antiquorum: sicut de Job scriptum
est, cum ei filii ejus ruina nuntiarentur oppressi <note>(Job. I, 20)</note>.
Nudare autem caput cidari propterea
lugentis esse potuit, quia detractio est ornamenti.
Quod vero ait, <hi>Super omnem animam mortuam non introibit;</hi> 
quomodo dicat animam mortuam corpus mortuum,
difficile est intelligere: ea tamen Scripturarum
est usitata locutio, quae nobis inusitatissima est.
Nomen ergo rectricis suae etiam corpus accipit anima
destitutum, quoniam reddendum illi est in resurrectione;
sicut aedificium quod appellatur ecclesia,
etiam cum inde Ecclesia exierit, qui homines sunt,
nihilominus ecclesia dicitur. Sed cum corpus non
accipiat animae nomen in homine vivente, quomodo
tunc vocetur anima, cum caruerit anima, mirum est.
Porro si animam mortuam intellexerimus a corpore
separatam, ut ipsam separationem mortem dixisse
videatur, id est ut anima mortua sit dirempta a corpore,
non natura sua perdita <note>(non enim et cum dicimur
mortui peccato <hi>[Rom. VI, 2]</hi>, natura dicitur interiisse,
sed quod jam peccato non utimur: ut sic
intelligatur anima mortua, id est corpori mortua,
quod uti eo desierit, cum in sua natura vivat)</note>; quomodo
potest quisquam intrare super animam mortuam,
quod sacerdos iste prohibetur, cum quisquis
intrat, super mortuum corpus intret, non super animam
quae discessit a corpore? An ipsam vitam temporalem
animae vocabulo appellavit, quae utique mortua
est in defuncto corpore, anima illa emigrante,
quae mori non potest? Non quod ipsa vita anima fuerit;
sed quod per animae praesentiam, qua subsistebat,
nomen ejus acceperit: sicut distinximus, cum de
sanguine loqueremur, quid dictum sit, <hi>Anima omnis
carnis, sanguis ejus est <note>(Supra, quaest. 57)</note>
          </hi>. Est enim
et ipse sanguis mortuus in corpore mortui: non enim
cum abscedente anima abscessit. Vetuit ergo Scriptura
summum sacerdotem etiam super patris vel
matris funus intrare; quod secundum non prohibuit.
Sequitur enim, <hi>Super patrem suum et super matrem
suam non inquinabitur.</hi> Ordo est autem verborum, <hi>Super patrem suum non inquinabitur,</hi> 
 nec <hi>super matrem
suam.</hi> </p>
        </div3>
<div3>
          <head>LXXXII.</head>
          <p>
 <hi>[In. XXI, 12.] Et de sanctis non exibit:</hi> eo
procul dubio tempore quod suorum funera celebrabantur,
sicut et septem diebus quibus sanctificabatur,
de sanctis est exire prohibitus <note>(Levit. VIII, 33)</note>; non
autem semper. Sane si uxores ducere, vel filios gignere
non vetabantur summi tunc sacerdotes, magna
oritur quaestio. Cum Lex etiam conjugali concubitu
immundum hominem dicat usque ad vesperam, etiam
cum abluerit corpus suum aqua <note>(Id. XV, 16)</note>; et jubeatur
summus sacerdos propter incensum continuationis
bis in die quotidie intrare intra velum <note>(Exod.
XXX, 7, 8)</note>, ubi erat altare incensi, nec quemquam
immundum ad sancta fas esset accedere: quomodo
id quotidie summus sacerdos implebat, si filios procreabat?
Nam si aegritudo illi accidisset, quis loco
ejus fungeretur, si quis inquirat; responderi potest
<pb n="0712"/>
quod gratia Dei non aegrotabat: numquid sic etiam
de filiorum procreatione responderi potest? Unde
fit consequens ut aut continens esset, aut diebus aliquibus
intermitteretur incensum; aut si illud intermitti
non posset, quod nonnisi per summum sacerdotem
necesse esset imponi, non fieret immundus
coitu conjugali, merito praecipuae sanctificationis suae.
Aut si etiam ad ipsum pertinet, quod de omnibus
filiis Aaron in consequentibus dicit, ut nullus eorum
accedat ad sancta, si cui aliquid acciderit immunditiae;
illud profecto restat accipere, quod nonnullis
diebus non imponebatur incensum.</p>
        </div3>
<div3>
          <head>LXXXIII.</head>
          <p>
 <hi>[In XXI, 11.]</hi> Quod autem super funus patris
sui summus sacerdos prohibetur intrare, quaeri
potest quomodo jam esse poterat summus sacerdos,
nondum mortuo patre suo, cum eos patribus succedere
jubeat. Ideo necesse erat nondum sepulto summo
sacerdote, continuo substitui sacerdotem propter continuationis
incensum, quod per summum sacerdotem
quotidie oportebat imponi. Quanquam et illa quaestio
de aegritudine summi sacerdotis manet, si vel
moriturum necesse erat diebus aliquibus aegrotare:
nisi forte et hoc ita solvatur, ut dicatur non solere
summos sacerdotes, nisi subito mori, non praecedente
aegritudine; sicut de ipso Aaron Scriptura testatur <note>(Num. XX, 26-29)</note>.</p>
        </div3>
<div3>
          <head>LXXXIV.</head>
          <p>
 <hi>[In XXI, 15.]</hi> Advertendum est quoties
dicit, <hi>Ego Dominus, qui sanctifico eum,</hi> loquens de
sacerdote; cum hoc etiam Moysi dixerit, <hi>Et sanctificabis
eum <note>(Exod. XXIX, 24)</note>
          </hi>. Quomodo ergo et Moyses
sanctificat et Dominus? Non enim Moyses pro Domino:
sed Moyses visibilibus Sacramentis per ministerium
suum; Dominus autem invisibili gratia per Spiritum
sanctum, ubi est totus fructus etiam visibilium
Sacramentorum. Nam sine ista sanctificatione invisibilis
gratiae, visibilia Sacramenta quid prosunt? Merito
autem quaeritur, utrum etiam ista invisibilis sanctificatio
sine visibilibus Sacramentis, quibus visibiliter
homo sanctificatur, pariter nihil prosit: quod utique
absurdum est. Tolerabilius enim quisque dixerit,
sine illis istam non esse, quam si fuerit non prodesse;
cum in ista sit omnis utilitas illorum. Sed etiam hoc,
quod sine illis ista esse non possit, quomodo recte
dicatur, intuendum est. Nihil quippe profuit Simoni
mago visibilis Baptismus, cui sanctificatio invisibilis
defuit: sed quibus ista invisibilis, quoniam affuit profuit,
etiam visibilia Sacramenta perceperant similiter
baptizati. Nec tamen Moyses, qui visibiliter sacerdotes
sanctificabat, ubi fuerit ipse ipsis sacrificiis vel oleo
sanctificatus, ostenditur: invisibiliter vero sanctificatum
negare quis audeat, cujus tanta gratia praeeminebat?
Hoc et de Joanne Baptista dici potest: prius
enim baptizator, quam baptizatus apparuit <note>(Matth. III,
11, 14)</note>. Unde eum sanctificatum nequaquam negare
possumus: id tamen in eo factum visibiliter non invenimus
<pb n="0713"/>
antequam ad ministerium baptizandi veniret.
Hoc et de latrone illo, cui secum crucifixo Dominus
ait, <hi>Hodie mecum eris in paradiso <note>(Luc. XXIII,
43)</note>
          </hi>. Neque enim sine sanctificatione invisibili tanta
felicitate donatus est. Proinde colligitur invisibilem
sanctificationem quibusdam affuisse atque profuisse
sine visibilibus Sacramentis, quae pro temporum diversitate
mutata sunt, ut alia tunc fuerint, et alia modo
sint: visibilem vero sanctificationem, quae fieret per
visibilia Sacramenta, sine ista invisibili posse adesse,
non posse prodesse. Nec tamen ideo Sacramentum
visibile contemnendum est: nam contemptor ejus
invisibiliter sanctificari nullo modo potest. Hinc est
quod Cornelius et qui cum eo erant, cum jam invisibiliter
infuso sancto Spiritu sanctificati apparerent,
baptizati sunt tamen <note>(Act. X, 44-48)</note>: nec superflua
judicata est visibilis sanctificatio, quam invisibilis jam
praecesserat.</p>
        </div3>
<div3>
          <head>LXXXV.</head>
          <p>
 <hi>[Ib. XXII, 1, 2.] Et locutus est Dominus ad
Moysen, dicens, Dic Aaron et filiis ejus, et attendant a
sanctis filiorum Israel, et non profanabunt nomen sanctum
meum, quanta ipsi sanctificant mihi. Ego Dominus.
Et dices illis, In progenies vestras omnis homo
quicumque accesserit ab omni semine vestro ad sancta,
quaecumque sanctificaverint filii Israel Domino, et erit
immunditia ejus in illo, exterminabitur anima illa a me.
Ego Dominus Deus vester.</hi> Ablata est omnis dubitatio,
neminem sacerdotum vel summorum vel secundorum
debuisse accedere ad sancta, si immunditia ejus in
ipso esset. Erat ergo consequens continentia sacerdotis,
ne propter filiorum procreationem aliquibus
diebus non imponeretur continuationis incensum,
quod a solis summis sacerdotibus bis in die solebat
imponi, mane et vespera <note>(Exod. XXX, 7, 8)</note>: quandoquidem
post coitum conjugalem etiam loto corpore
immundus erat usque ad vesperam <note>(Levit. XV, 16)</note>, a
quo id necesse erat imponi. Quod autem ait, <hi>quae sanctificant
filii Israel,</hi> intelligendum est, offerendo sacerdotibus
offerendum per eos Domino. Et notandum sanctificationis
genus, quod fit voto et devotione offerentis.
Sed utrum sicut isto modo sanctificantur ea quae
offeruntur ab hominibus, ita et ipsi homines eodem
modo seipsos sanctificare dicantur, cum in aliqua re
seipsos vovent, observandum est in Scripturis.</p>
        </div3>
<div3>
          <head>LXXXVI.</head>
          <p>
 <hi>[Ib. XXII, 4.] Et qui tetigerit omnem immunditiam
animae:</hi> id est, aliquid morticinum, cujus
secundum Legem tactus inquinat.</p>
        </div3>
<div3>
          <head>LXXXVII.</head>
          <p>
 <hi>[Ib. XXIV, 15, 16.] Homo, homo si maledixerit
Deum suum, peccatum accipiet: nominans autem nomen
Domini, morte moriatur:</hi> quasi aliud sit maledicere
Deum suum, aliud nominare nomen Domini; atque
illud sit peccatum, hoc autem tantum nefas, ut etiam
morte sit dignum. Quamvis hoc loco ita intelligendum
sit, quod dictum est, <hi>nomen Domini,</hi> ut cum maledicto
fiat, id est maledicendo nominet. Quid ergo distat
inter illud peccatum et hoc tanti sceleris crimen? An
forte hoc ipsum repetendo monstravit non leve illud
<pb n="0714"/>
esse peccatum, sed tantum scelus quod morte puniendum
sit? sed quia per distinctionem hoc intulit, non
dicens, nominans enim, sed, <hi>nominans autem;</hi> subobscurum
factum est. Et ideo si hoc recte intelligitur,
notandum est etiam locutionis genus.</p>
        </div3>
<div3>
          <head>LXXXVIII.</head>
          <p>
 <hi>[Ib. XXIV, 17.] Et homo qui percusserit
omnem animam hominis, et mortuus fuerit, morte moriatur.</hi> 
Non ait, Quicumque percusserit hominem, et
mortuus fuerit, sed, <hi>animam hominis;</hi> cum potius corpus
hominis a percussore feriatur, sicut et Dominus
dicit, <hi>Nolite timere eos qui corpus occidunt <note>(Matth. X,
28)</note>
          </hi>. Eo more ergo quo solet Scriptura, appellat animam
vitam ipsam corporis, quae fit per animam, et
hinc voluit ostendere homicidam, quod hominis animam
percutiat, id est percutiendo vita hominem privet.
Cur ergo addidit, <hi>Et mortuus fuerit,</hi> si jam hoc
ipso ostendit homicidium, quod animam hominis percusserit,
id est vita homo a percutiente privatus sit?
An exponere voluit quomodo accipiendum sit, quod
dixerat, hominis animam percussam, et sic ait, <hi>et
mortuus fuerit,</hi> tanquam diceret, id est mortuus fuerit?
hoc est enim, animam hominis fuisse percussam.</p>
        </div3>
<div3>
          <head>LXXXIX.</head>
          <p>
 <hi>[Ib. XXV, 2-7.] Cum introieritis in terram
quam ego do vobis, et requieverit terra quam ego do
vobis, sabbata Domini. Sex annis seminabis agrum tuum,
et sex annis putabis vineam tuam, et congregabis fructum
ejus: anno autem septimo sabbata, requies erit terrae,
sabbata Domino.</hi> Quomodo intelligendum est, <hi>Cum introieritis
in terram quam do vobis, et requieverit terra;
sex annis seminabis agrum tuum,</hi> etc., quasi tunc fier
praeceptum sit, quando terra requieverit; cum propterea
terra requiescat, quoniam hoc fit. Requiem
enim terrae septimo utique anno vult intelligi, quo
jussit nihil in ea quemquam operari per agriculturam.
Sed nimirum longum hyperbaton facit obscuritatem
huic sensui. Videtur ergo hic esse ordo verborum: <hi>Cum introieritis in terram quam ego do vobis, et requieverit
terra quam ego do vobis, sabbata Domini: quae ab
se surgunt agrum tuum non metes, et uvam sanctificationis
tuae non vindemiabis: annus requiescendi erit terrae.
Et erunt sabbata terrae esca tibi, et puero tuo, et puellae
tuae, et mercenario tuo, et inquilino qui applicitus est
ad te, et pecoribus tuis, et bestiis quae sunt in terra tua
omne quod nascetur ex eo in escam.</hi> 
 Interposuit autem
exponendo quomodo terra requiescat, et ait: <hi>Sex
annis seminabis agrum tuum, et sex annis putabis vitem
tuam, et congregabis fructum ejus: anno autem septimo
sabbata, requies erit terrae, sabbata Domini. Agrum
tuum non seminabis, et vineam tuam non putabis.</hi> Et
per hoc quod ait, <hi>non putabis,</hi> omnem culturam eo
anno prohibitam debemus accipere. Neque enim si
putanda non est, aranda est, aut adminiculis suspendenda,
vel quodlibet aliud, quod ad culturam ejus
pertineat, adhibendum: sed quomodo solet a parte
totum intelligi, ita per putationem omnis cultura significata
est. Et per agrum atque vineam, cum et
illum seminari, et hanc putari prohibuit, omne agri
genus intelligendum est. Neque enim in oliveto, vel
<pb n="0715"/>
quolibet alterius generis agro aliquid operandum est,
de quibus tacuit. Quod vero ait, <hi>Et erunt sabbata
terrae esca tibi, et puero tuo, et puellae tuae,</hi> etc., satis
aperuit nec dominum agri prohibitum vesci eis, quae
non adhibita cultura illo anno sponte nascantur, sed
fructus redigere prohibitum. Sic ergo permissus est
aliquid inde in escam sumere, quomodo transiens,
ut hoc solum caperet quod statim vescendo consumeret,
non quod in usus reponeret.</p>
        </div3>
<div3>
          <head>XC.</head>
          <p>
 <hi>[Ib. XXV, 23.] Et terra non venumdabitur in profanationem:</hi> 
alii codices habent, <hi>in confirmationem;</hi> 
quam mendositatem in alterutris prius in graeco accidisse
arbitror, propter verbi similem sonum: <foreign xml:lang="greek">βεβήλωσις</foreign>
enim profanatio dicitur; <foreign xml:lang="greek">βεβαίωσις</foreign> autem, confirmatio.
Sed ille sensus apertus est, <hi>Et terra non
venumdabitur in profanationem:</hi> id est, ne quis auderet
terram, quam accepit a Deo, vendere profanis, qui ea
utantur ad impietatem cultumque deorum alienorum atque
falsorum. Illud autem subobscurum est, <hi>Non venumdabitur
terra in confirmationem:</hi> quod puto non intelligendum,
nisi ne ita venditio confirmetur, ut eam
non recipiat venditor tempore remissionis, sicut praeceptum
est. Quod vero sequitur, utrique sensui potest
congruere, sive legatur, <hi>Et terra non venumdabitur
in profanationem;</hi> sive, <hi>in confirmationem.</hi> 
Secutus quippe adjunxit, <hi>Mea enim est terra, propter
quod proselyti et incolae vos estis ante me.</hi> </p>
        </div3>
<div3>
          <head>XCI.</head>
          <p>
 <hi>[Ib. XXV, 24.] Et per omnem terram possessionis
vestrae mercedem dabitis terrae:</hi> alii autem codices habent, <hi>redemptionem dabitis terrae.</hi> 
 Sensus ergo hic
est: <hi>Non venumdabitur terra in profanationem,</hi> id est,
illis qui ea utantur in injuriam Creatoris; aut <hi>in confirmationem,</hi> 
id est, ut eam emptor perpetuo possideat,
nec certo secundum Dei praeceptum intervallo
annorum restituat venditori. <hi>Mea est enim,</hi> inquit, <hi>terra:</hi> 
 unde secundum meum praeceptum ea uti debetis.
Atque ut ostenderet suam esse, non ipsorum,
quid ipsi in ea essent, consequenter adjunxit, dicens, <hi>Propter quod proselyti et incolae vos estis ante me:</hi> 
hoc est, Quamvis proselyti, id est advenae sint vobis,
qui ex alienigenis adjunguntur genti vestrae; et incolae,
id est non in terra propria manentes: tamen
etiam vos omnes ante me advenae estis et incolae. Hoc
Deus dicit, sive Israelitis, quod aliarum gentium terram,
quas expulit, eis dederit: sive omni homini, quoniam
ante Deum qui semper manet, et sicut scriptum
est, coelum et terram implet <note>(Jerem. XXIII, 24)</note>,
utique praesentia sua, omnis homo advena est nascendo,
et incola vivendo; quoniam compellitur migrare
moriendo.</p>
        </div3>
<div3>
          <head>XCII.</head>
          <p>
 <hi>[Ib. XXV, 24.]</hi> Deinde adjungit et dicit. <hi>Per
omnem terram possessionis vestrae mercedem dabitis terrae,</hi> 
tanquam inquilini, vel <hi>redemptionem.</hi> Illud, nisi
<pb n="0716"/>
fallor, vult intelligi quod inde reddebant quodam modo,
per cessationes septimorum quorumque annorum, et
quinquagesimi anni, quem vocat remissionis; ut ipsa
vacatio terrae velut merces habitationis aut redemptio
esset ab illo cujus est, hoc est ab ejus creatore Deo</p>
        </div3>
<div3>
          <head>XCIII.</head>
          <p>
 <hi>[Ib. XXVI, 11.] Et ponam tabernaculum meum
in vobis, et non abominabitur anima mea vos.</hi> Animam
suam Deus voluntatem suam dicit. Non enim est animal
habens corpus et animam; neque substantia ejus
ejusmodi est, cujusmodi creatura ejus, quae anima
dicitur, quam fecit, sicut per Isaiam ipse testatur, dicens, <hi>Et omnem flatum ego feci 
 [Isai. LVII, 16)</hi>: quod
eum de anima hominis dicere consequentia manifestant.
Sicut ergo cum dicit oculos suos, et labia sua,
et caetera vocabula membrorum corporalium, non
utique accipimus eum forma corporis esse definitum;
sed illa omnia membrorum nomina non intelligimus,
nisi effectus operationum atque virtutum: ita et
cum dicit, <hi>Anima mea,</hi> voluntatem ejus debemus accipere.
Perfecte quippe simplex illa natura quae Deus
dicitur, non constat ex corpore et spiritu; nec ipso
spiritu mutabilis est, sicut anima: sed et spiritus est
Deus, et semper idem ipse, apud quem non est commutatio <note>(Jacobi I, 17)</note>.
Hinc autem acceperunt Apollinaristae
occasionem, qui dicunt animam non habuisse
mediatorem Dei et hominum, hominem Christum Jesum <note>(I Tim. II, 5)</note>,
sed tantum Verbum et carnem
fuisse, cum diceret, <hi>Tristis est anima mea usque ad
mortem <note>(Matth. XXVI, 38)</note>
          </hi>: sed ipso ejus actu, qui
nobis per evangelicam declaratur historiam, sic apparent
humanae animae officia, ut hinc dubitare dementis
sit.</p>
        </div3>
<div3>
          <head>XCIV.</head>
          <p>
 <hi>[Ib. XXVI, 33, 36.]</hi> Quid est, quod inobedientiae
poenas cum minaretur Deus, dixit inter caetera, <hi>Et consumet vos perambulans gladius;</hi> 
 deinde
ait, <hi>Et erit terra vestra deserta, et civitates vestrae erunt
desertae: tunc bene sentiet terra sabbata sua, omnes dies
desolationis suae; et vos eritis in terra inimicorum vestrorum?</hi> 
Quomodo ergo consumet eos gladius, si erunt
in terra inimicorum suorum? An in ipsa terra consumet,
quoniam strage mortuorum facta non erunt
ibi? An <hi>consumet vos,</hi> sic ait, ac si diceret, interficiet
vos, ut ad istam consumptionem illi pertineant, qui
gladio cadent, non omnes: quandoquidem paulo post
dicit, <hi>Et eis qui residui sunt ex vobis, superducam formidinem
in cor eorum?</hi> An secundum hyperbolen dictum
est, <hi>consumet vos:</hi> secundum quem loquendi
modum et abundantia eorum dicta est sicut arena maris <note>(Gen. XXII, 17, et XXXII, 12)</note>?
Secundum istum
modum etiam dicitur, quod deinde sequitur, <hi>Et persequetur
eos sonus folii volantis:</hi> id est, quia nimius
in eis timor erit, ut et levissima quaeque formident.
</p>
        </div3>
      </div1>

<div1>
        <head> <hi>LIBER QUARTUS.</hi> Quaestiones in Numeros.</head>

<pb n="0717"/>
<p>QUAEST. I. <hi>[Num. cap. I, V\ 1-44.]</hi> Quid est quod singulos
de singulis tribubus eligi jubet principes, eosque
appellat <foreign xml:lang="greek">χιλιάρχους</foreign>? quos quidam latini interpretes
tribunos appellaverunt: <foreign xml:lang="greek">χιλίαρχοι</foreign> autem videntur a
mille cognominati. Sed cum consilium Jothor socer
Moysi genero suo daret, quod etiam Deus approbavit,
de ordinando populo sub principibus, ut non
omnes omnium causae Moysen ultra vires onerarent, <foreign xml:lang="greek">χιλιάρχους</foreign>
 appellavit constituendos super millenos homines, <foreign xml:lang="greek">ἑκατοντάρχους</foreign>
 super centenos, et <foreign xml:lang="greek">πεντακοντάρχους,</foreign>
super quinquagenos, et <foreign xml:lang="greek">δεκαδάρχους</foreign> super denos;
ab ipsis numeris, quibus praeessent, cognominatos <note>(Exod. XVIII, 14-25)</note>.
Numquidnam et hic sic
accipiendi sunt <foreign xml:lang="greek">χιλίαρχοι,</foreign> quod singuli essent super
millenos? Non utique: neque enim universus omnium
populus Israel duodecim hominum millia tunc fuerunt.
Singulos enim elegit de singulis tribubus, quae duodecim
tribus procul dubio non millenos homines, sed
multa millia continebant. Nomen ergo commune est
cum illis, qui in Exodo appellantur <foreign xml:lang="greek">χιλίαρχοι,</foreign> quod
unusquisque illorum esset mille hominum princeps:
istorum autem unusquisque millium princeps, quoniam
sive a mille, sive a millibus, eadem compositio
nominis resonat, ut appellentur <foreign xml:lang="greek">χιλὶαρχοι.</foreign>
        </p>
<div3>
          <head>II.</head>
          <p>
 <hi>[Ib. I, 20-46.]</hi> Merito quaeritur quid sibi velit
quod per omnes tribus, ubi computantur per singulas
quasque filii Israel in aetate militari, dicitur, <hi>secundum
propinquitates eorum, secundum populum eorum,
secundum domos familiarum eorum, secundum numerum
nominum eorum, secundum caput eorum;</hi> et haec
quinque similiter omnino repetuntur, donec tribus
omnes compleantur: quasi aliud sit, <hi>secundum propinquitates
eorum,</hi> aliud <hi>secundum populos,</hi> aliud <hi>secundum
domos familiarum,</hi> aliud <hi>secundum numerum
nominum,</hi> aliud <hi>secundum caput;</hi> cum potius videantur
aliis verbis eadem significare ista omnia. Intentionem
autem movet, quia tam diligenter per omnes
tribus eadem repetuntur, ut non frustra fieri quivis
judicet, etiamsi non intelligat. Nimirum ergo numerus
ipse aliquid insinuat sacramenti, ut hoc idem
quinquies varie repetatur. Nam iste numerus sicut
in ipsis quinque libris Moysi, id est quinarius, in Vetere
Testamento maxime commendatur. Illa vero
quae deinceps quatuor connectuntur, id est <hi>masculina,
a viginti annis et supra, omnis qui procedit in
virtute, recognitio eorum;</hi> quamvis et ipsa per omnes
tribus eodem prorsus modo repetantur, habent necessariam
differentiam. Cum enim ageretur de numero
universae multitudinis ad unam tribum pertinentis,
discernendus erat sexus, ideo positum est, <hi>Omnia masculina.</hi> 
 Et ne parvuli etiam computarentur,
adjunctum est, <hi>a viginti annis et supra.</hi> Rursus ne imbellis
aetas senectutis annumeraretur. additum est.
<pb n="0718"/> <hi>omnis qui procedit in virtute.</hi> 
 Et omnia concluduntur
verbo ejus operis quod fiebat, ut dicatur, <hi>recognitio
eorum.</hi> Recognitio enim haec fiebat, ut hominum millia
computarentur. Quinque igitur illa, propinquitates,
populi, domus familiarum, numerus nominum, et caput;
et ista deinde quatuor, sexus, aetas, virtus, recognitio,
fortasse in ipso numero aliquid insinuant.
Si enim horum duorum numerorum, id est quinarii
et quaternarii, alter multiplicetur ex altero, id est ut
quinquies quaterni, aut quater quini ducantur, viginti
fiunt. Quo numero etiam adolescentium aetas illa significatur.
Qui numerus commemoratur et quando
intratur in terram promissionis: et dicitur illa aetas
viginti annorum, quae non declinaverit in dextram
aut sinistram. Ubi mihi videntur significari sancti
fideles ex utroque Testamento fidem veram tenentes.
Nam Vetus Testamentum quinque libris Moysi maxime
excellit, et Novum quatuor Evangeliis.</p>
        </div3>
<div3>
          <head>III.</head>
          <p>
 <hi>[Ib. I, 51.]</hi> Quod ait de tabernaculo distendendo,
levando, erigendo, <hi>Et alienigena qui accesserit moriatur;</hi> 
hic alienigena intelligendus est etiam ex illis filiis
Israel, qui non de illa tribu fuerunt, quam tabernaculo
servire praecepit, id est qui non fuerit de tribu
Levi. Mirum est autem quomodo abusive alienigena
dicitur, quod magis alterius generis hominem significat,
id est <foreign xml:lang="greek">ἀλλογενὴς,</foreign> et non magis <foreign xml:lang="greek">ἀλλόφυλος,</foreign> quod
significat alterius tribus hominem: quo nomine magis
utitur Scriptura in aliarum gentium hominibus,
ut allophyli appellentur, quasi aliarum tribuum
homines.</p>
        </div3>
<div3>
          <head>IV.</head>
          <p>
 <hi>[Ib. III, 5-7.] Et locutus est Dominus ad Moysen,
dicens, Accipe tribum Levi; et statues eos in conspectu
Aaron sacerdotis, et ministrabunt ei: et custodient custodias
ejus, et custodias filiorum Israel, ante tabernaculum
testimonii.</hi> Quas <foreign xml:lang="greek">φυλακάς</foreign> graecus dixit, has nostri
interpretes alii <hi>custodias,</hi> alii <hi>excubias</hi> interpretati
sunt. Sed mirum nisi vigiliae melius dicuntur quae solent
in castris ternarum horarum observationem habere.
Unde scriptum est, <hi>Quarta autem vigilia noctis
venit ad eos, ambulans super mare <note>(Matth. XIV, 25)</note>
          </hi>:
hoc est, post nonam horam noctis, post tres videlicet
vigilias. Et multis locis Scripturarum nostri vigilias
interpretati sunt, quas Graeci <foreign xml:lang="greek">φυλακάς</foreign> vocant. Ubi
nulla dubitatio est, spatia nocturni temporis significari:
quod puto et hic accipiendum. Quomodo enim
Levitae jubentur observare custodias Aaron, et custodias
filiorum Israel, id est <foreign xml:lang="greek">φυλακάς,</foreign> nisi fortasse
dictum est, ne putarent ab observandis vigiliis, quae
proprie in castris observari solent, propter honorem
quo serviebant tabernaculo, immunes se esse debere,
cum et ipsos oporteret propter opera tabernaculi non
<pb n="0719"/>
minus vicissim observare vigilias, quae observarentur
in aliis circumquaque castris filiorum Israel?</p>
        </div3>
<div3>
          <head>V.</head>
          <p>
 <hi>[Ib. III, 10.] Alienigena qui tetigerit morietur.</hi> Quaerendum
quomodo dixerit in Levitico, <hi>Qui tetigerit tabernaculum
sanctificabitur <note>(Levit. VI, 18)</note>
          </hi>: cum hic dicat, <hi>Alienigena qui tetigerit, morietur;</hi> 
 volens intelligi
eos qui non essent de tribu Levi. An forte hic, <hi>tetigerit,</hi> 
ad obsequium dixerit servitutis, quod a solis
Levitis deberi tabernaculo praecepit? hinc enim
loquebatur.</p>
        </div3>
<div3>
          <head>VI.</head>
          <p>
 <hi>[Ib. III, 12-31.]</hi> Quid est quod Levitas pro primogenitis
filiorum Israel sibi Deus deputat, ita ut
numeratis primogenitis populi, qui plures inventi sunt
quam erat numerus Levitarum, argento redimerentur,
quinque siclis pro uno datis? Quod pro pecoribus
non est factum, cum et pecora Levitarum pro
primogenitis pecorum Israel sibi esse voluerit. Quomodo
deinceps primogenita eorum vel pecorum eorum
pertinebant ad Deum, ubi jussit immunda primogenita
vel humana mutari ovibus? Quomodo non et pro
istis deinceps primogenitis computabantur filii Levitarum
(manebat enim in posteris eadem tribus, quae
posset pro primogenitis posterioribus computari); nisi
quia illud justum fuit, ut qui nascerentur de illis qui
jam ad portionem Domini pertinebant, datam pro primogenitis
qui de Aegypto exierunt, jam Deus proprios
haberet, tanquam suos de suis, nec possent pro illis
juste computari, qui deinceps primogeniti Deo debebantur?
De universo quippe populo, et de universis
pecoribus populi data est portio Deo pro primogenitis:
et haec portio erat Levitae et pecora eorum. Jam si
quid genuissent, Dei erat; non poterat hoc tanquam
a populo dari, quod jam alienum erat: ac per hoc
debita deinceps primogenita Deo reddi oportebat; nec
pro his computari posteros Levitarum vel pecorum
eorum.</p>
        </div3>
<div3>
          <head>VII.</head>
          <p>
 <hi>[Ib. IV, 7.]</hi> Cum praeciperet de tollenda mensa,
jussit cum illa et panes tolli sic dicens: <hi>Et panes qui
semper super eam erunt.</hi> Non utique isti semper super
eam erunt, sed similes eorum: quia illi auferebantur,
et recentes quotidie ponebantur; dum tamen
sine panibus mensa non relinqueretur. Ideo dixit, <hi>qui semper super eam erunt:</hi> 
 hoc est, quia semper panes,
non quia illi semper.</p>
        </div3>
<div3>
          <head>VIII.</head>
          <p>
 <hi>[Ib. IV, 11.] Et super altare aureum adoperient
vestimentum hyacinthinum, et adoperient illud operimento
pelliceo hyacinthino.</hi> Posset ista locutio videri,
quam velut absurdam et non integram latini interpretes
transferre noluerunt; id est, <hi>super altare aureum
adoperient vestimentum hyacinthinum:</hi> tanquam debuerit
dici, Et altare aureum adoperient vestimento
hyacinthino. Nam <hi>adoperient vestimentum hyacinthinum,</hi> 
hoc videtur significare, quod ipsum vestimentum
aliunde adoperiretur, non quod ipso vestimento adoperiretur
altare. Sed mihi videtur non tam genus
locutionis esse, quam subobscurus sensus. Hoc quippe
intelligi potest, <hi>Et super altare aureum adoperient
<pb n="0720"/>
vestimentum hyacinthinum,</hi> ut ipsum vestimentum hyacinthinum
alia re operiendum praeciperet, quod vestimentum
jam super altare esset; ac sic breviter utrumque
complecteretur, et vestimento hyacinthino altare
operiendum, et vestimentum hyacinthinum alio
tegmine operiendum. Subjunxit denique unde cooperiri
vellet vestimentum hyacinthinum, cum adjecit, <hi>Et adoperient illud operimento pelliceo hyacinthino.</hi> </p>
        </div3>
<div3>
          <head>IX.</head>
          <p>
 <hi>[Ib. V, 6-8.] Vir, aut mulier, quicumque fecerit
ab omnibus peccatis humanis, et despiciens despexerit,
et deliquerit, anima illa annuntiabit peccatum quod peccavit,
et restituet delictum: caput et quintas ejus adjiciet
super illud, et reddet cui deliquit ei. Si autem non
fuerit homini proximus, ita ut reddat illi delictum ad
ipsum; delictum quod redditur Domino, sacerdoti erit,
excepto ariete propitiationis per quem exorabit in illo
pro eo.</hi> Hic ea peccata intelligenda sunt, quorum in
his rebus perpetratio est, quae pecunia restitui possunt.
Non enim aliter diceret quomodo restituenda
sint, nisi damna pecuniaria fuissent. Jubet enim restitui
caput et quintas, id est, totum illud quidquid
est, et quintam ejus partem, excepto ariete qui
fuerat offerendus in sacrificium ad expiandum delictum.
Jubet autem illud quod restituitur sacerdotis
esse, id est, ipsum caput et quintam, si non est proximus
ei in quem commissum est. Ubi utique intelligitur
tunc Domino reddendum quod sit sacerdotis, si
homo ipse non supersit qui damnum passus est, nec
proximus ejus, quem puto haeredem intelligi voluisse.
Sed de ipso homine nihil dixit Scriptura: verumtamen
cum dicit, <hi>Si non ei fuerit proximus,</hi> sub hac brevitate
insinuat, tunc quaeri proximum ejus, si ipse
non fuerit. Si autem nec proximus erit, Domino restituetur,
ne impunitum remaneat quod admissum
est: quod tamen non cedat in sacrificium, sed sit
sacerdotis. Sic sane verba Scripturae distinguenda
sunt, <hi>Si autem non fuerit homini proximus, ita ut reddat
illi delictum ad ipsum:</hi> locutionis est enim quod
addidit, <hi>ad ipsum;</hi> aut forte <hi>ad ipsum</hi> dixit, quod ad
ipsum pertineat, id est ipse possideat. Deinde sequitur, <hi>Delictum quod redditur Domino, sacerdoti erit:</hi> 
delictum autem dicit, cum redditur ea res quae per
delictum ablata est.</p>
        </div3>
<div3>
          <head>X.</head>
          <p>
 <hi>[Ib. V, 6, 7.]</hi> Quaeri autem potest, quomodo in
Exodo dicitur, si quis furatus fuerit vitulum aut
ovem, restituere debere quinque vitulos vel quatuor
oves, si occiderit, aut vendiderit; si autem quod abstulerit,
salvum apud eum reperitur, duplum esse
restituendum <note>(Exod. XXII, 1, 4)</note>: cum hic restitui
jubeat caput et quintam, quod longe est etiam a duplo;
quanto magis a quadruplo vel quinquies tanto?
Nisi forte quia hic ait, <hi>Vir, aut mulier, quicumque fecerit
ab omnibus peccatis humanis,</hi> peccata ignorantiae
voluit intelligi humana peccata. Fieri enim potest ut
parum attendendo, per negligentiam trajiciat homo
<pb n="0721"/>
alienam in rem suam: quod ideo peccatum est,
quia si diligenter attenderetur, non admitteretur. Et
haec voluit capite et quinta restitui, non sicut furta
mulctari. Nam si furta et fraudes hic intellexerimus,
quae non per ignorantiam negligentiae, sed furandi et
fraudandi animo committuntur, et ideo dicta <hi>humana,</hi> 
quia in homines fiunt; ille, nisi fallor, erit exitus
quaestionis hujus, ut ideo qui fecit non reddat vel
duplum, quia non deprehenditur vel convincitur, sed
ignorantibus a quo factum sit, vel utrum factum sit,
ipse annuntiat delictum suum. Cum enim dixisset
Scriptura, <hi>Vir, aut mulier, quicumque fecerit ab omnibus
peccatis humanis, et despiciens despexerit, et deliquerit,</hi> 
id est contemnendo ista commiserit; adjunxit, et
ait, <hi>Anima illa annuntiabit peccatum quod peccavit, et
restituet delictum, caput et quintas ejus:</hi> forte ergo
propterea tantum, quia ipse annuntiavit; et ideo non
eo damno plectendus fuit, quo furem comprehensum
vel convictum plecti oporteret.</p>
        </div3>
<div3>
          <head>XI.</head>
          <p>
 <hi>[Ib. V, 21.]</hi> Verba quae Scriptura dicit mulieri a
sacerdote dicenda, quando a suspicione adulterii eam
maritus adducit, <hi>Det eam Dominus in maledictum et in
exsecramentum,</hi> graecus habet <foreign xml:lang="greek">ἐνόρκιον.</foreign> Quo verbo videtur
significari juramentum per exsecrationem; velut
si quisquam dicat, Sic non mihi illud et illud contingat:
vel certe ita juret, Illud et illud mihi contingat,
si fecero, vel non fecero. Ita hoc dictum est, <hi>Det te
Dominus in maledictum et in exsecramentum,</hi> tanquam
diceretur, ut de te jurent quae per exsecrationem jurabunt;
sic non eis contingat, aut, hoc eis contingat,
nisi hoc aut illud fecerint.</p>
        </div3>
<div3>
          <head>XII.</head>
          <p>
 <hi>[Ib. VI, 14-17.] Et offeret munus suum Domino,
agnum anniculum sine vitio in holocaustoma, et agnam
anniculam sine vitio unam in peccatum.</hi> Hoc quidam
nostri interpretes transferre noluerunt, veluti locutionem
inusitatam vitantes, et dixerunt, <hi>pro peccato,</hi> non, <hi>in peccatum,</hi> 
 cum sit sensus in ea locutione, qui non
fuerat perturbandus. <hi>In peccatum</hi> quippe dictum est,
quia hoc ipsum quod pro peccato offerebatur, peccatum
vocabatur. Unde illud est apud Apostolum de
Domino Christo, <hi>Eum qui non noverat peccatum, peccatum
pro nobis fecit <note>(II Cor. V, 21)</note>
          </hi>: Deus Pater scilicet,
Deum Filium pro nobis fecit peccatum, id est
sacrificium pro peccato. Sicut ergo agnus in holocaustoma,
ut ipsum pecus esset holocaustoma; sic et
agna in peccatum, ut ipsum pecus esset peccatum, id
est sacrificium fieret pro peccato, sicut de ariete, quod
sequitur, <hi>in salutare</hi> dicit, tanquam ipsum sit salutare,
cum sit sacrificium salutaris. Quod postea repetendo
manifestat: nam et illud <hi>pro peccato</hi> dicit, quod prius
dixerat <hi>in peccatum;</hi> et hoc <hi>sacrificium salutaris,</hi> quod
prius dixerat, <hi>in salutare.</hi> </p>
        </div3>
<div3>
          <head>XIII.</head>
          <p>
 <hi>[Ib. VIII, 24.] Locutus est Dominus ad Moysen,
dicens, Hoc est de Levitis.</hi> Hoc alii interpretati sunt, <hi>Haec est lex de Levitis:</hi> 
 sed quod scriptum est, <hi>Hoc
est de Levitis,</hi> intelligitur dictum, Hoc constituo de
Levitis.
<pb n="0722"/>
</p>
        </div3>
<div3>
          <head>XIV. </head>
          <p>
 <hi>[Ib. VIII, 24-26.]</hi> Deinde sequitur: <hi>A quinto et
vicesimo anno et supra, introibunt ministrare in ministerium
in operibus in tabernaculo testimonii; et a quinquagenario
recedet ab administratione, et non operabitur
ultra (et ministrabit frater ejus): in tabernaculo testimonii
custodire custodias; opera autem non operabitur.</hi> 
Hunc sensum obscurum facit <foreign xml:lang="greek">ὑπέρβατον,</foreign> quod ita confusum
est, tanquam de ipso fratre sit dictum, <hi>custodire
custodias;</hi> cum dictum sit de illo, qui recedit ab operibus,
et remanebit illic, <hi>in tabernaculo testimonii custodire
custodias; opera autem non operabitur;</hi> sed operabitur
frater ejus, id est, qui nondum pervenit ad
aetatem quinquagenariam, a viginti quinque annis incipiens
operari. Ergo ita distinguendum est: <hi>Et a
quinquagenario recedet ab administratione, et non operabitur
ultra, et ministrabit frater ejus.</hi> Deinde redit ad
illum quinquagenarium, de quo loquebatur, et de illo
explicat caetera, dicens, <hi>In tabernaculo testimonii custodire
custodias; opera autem non operabitur.</hi> Quod
enim ait, <hi>custodire,</hi> subauditur, incipiet, tanquam id
uno verbo diceret, custodiet custodias. Solet enim
usitate etiam in latinis locutionibus infinitum verbum
poni pro finito.</p>
        </div3>
<div3>
          <head>XV.</head>
          <p>
 <hi>[Ib. IX, 6-12.]</hi> Cum Paschae tempore quidam,
qui immundi facti erant super animam hominis, id
est super mortuum, quaererent quomodo Pascha facerent;
quoniam oportebat eos ab immunditiis septem
diebus purificari secundum Legem: consuluit Dominum
Moyses, et responsum accepit, cuicumque tale
aliquid accidisset, vel tam in longinquo itinere constitutus
esset, ut non posset occurrere, alio mense eum
facere debere Pascha, propter diem mensis quartum
decimum, ubi lunae numerus observabatur. Sed si
quaeratur quid facerent, si forte talis immunditia etiam
ad secundum mensem occurreret; arbitror id quod
dictum est de secundo mense, tanquam regulariter
fuisse retinendum, ut tertio mense observarent, aut
certe Pascha non egisse tali necessitate, ad culpam
non pertineret.</p>
        </div3>
<div3>
          <head>XVI.</head>
          <p>
 <hi>[Ib. IX, 15-23.] Et die qua statutum est tabernaculum,
texit nubes tabernaculum, domum testimonii:
et vespere erat super tabernaculum velut species ignis
usque mane. Ita fiebat semper; nubes tegebat illud die,
et species ignis nocte. Et cum ascendisset nubes a tabernaculo,
et postea promovebant filii Israel: et in loco ubicumque
steterat nubes, ibi castra collocabant filii Israel.
Per praeceptum Domini castra collocabunt filii Israel,
et per praeceptum Domini promovebunt. Omnes dies in
quibus obumbrat nubes super tabernaculum, in castris
erunt filii Israel: et quando protraxerit nubes super
tabernaculum dies plures; et custodient filii Israel custodiam
Dei, et non promovebunt. Et erit, cum texerit
nubes dies numero super tabernaculum; per vocem Domini
in castris erunt, et per praeceptum Domini promovebunt.
Et erit cum fuerit nubes a vespera usque mane,
et ascenderit nubes mane, et promovebunt die; vel
<pb n="0723"/>
nocte et si ascenderit nubes</hi>, <hi>promovebunt: die vel
mense die abundante nube obumbrante super illud,
in castris erunt filii Israel, et non promovebunt. Quoniam
per praeceptum Domini promovebunt. Custodiam
Domini custodierunt per praeceptum Domini in manu
Moysi.</hi> 
</p>
          <p>Totus hic locus diligenter exponendus est, quoniam
inusitatis generibus locutionum obscuratus est. <hi>Et die,</hi> 
 inquit, <hi>qua statutum est tabernaculum, texit nubes
tabernaculum, domum testimonii:</hi> idem tabernaculum
appellavit domum testimonii. <hi>Et vespere erat
super tabernaculum velut species ignis usque mane. Ita
fiebat semper.</hi> Deinde diligenter exprimit, quid fiebat
semper, <hi>Nubes,</hi> inquit, <hi>tegebat illud die, et species ignis
nocte. Et cum ascendisset nubes a tabernaculo, et postea
promovebant filii Israel.</hi> Ista sententia obscura non est,
nisi propter illam locutionem ubi additur, <hi>et.</hi> Ordo
enim verborum integer sequitur, etiamsi desit ipsa
conjunctio, ut sic dicatur, <hi>Et cum ascendisset nubes a
tabernaculo, postea promovebant filii Israel:</hi> quamvis
et ipsum quod dictum est, <hi>postea,</hi> si deesset, plena
posset esse sententia. Deinde sequitur, dicens, <hi>Et in
loco ubicumque steterat nubes, ibi castra collocabant
filii Israel.</hi> </p>
<p>Hoc autem totum quod faciebant, ad praeceptum
Domini referens, ita complectitur: <hi>Per praeceptum,</hi> 
inquit, <hi>Domini castra collocabunt filii Israel, et per
praeceptum Domini promovebunt.</hi> Praeceptum Domini
appellat signum ipsum quod fiebat in nube, sive cum
staret obumbrans tabernaculum, ut castra consisterent;
sive cum ascendisset, atque ultra moveretur,
ut eam elevatis castris sequerentur. Mutavit sane in
hac sententia narrantis modum, et tanquam praedicens
atque praenuntians verba futuri temporis habere
coepit. Neque enim ait, <hi>Per praeceptum Domini castra</hi> 
collocabant <hi>filii Israel;</hi> sed, <hi>collocabunt:</hi> nec ait, <hi>per
praeceptum Domini</hi> promovebant; sed, <hi>promovebunt.</hi> 
Et hunc modum etiam in consequentibus servat, qui
modus in Scripturis est inusitatissimus. Nam verbis
praeteriti temporis saepe futura praedicta esse novimus;
sicut est, <hi>Foderunt manus meas et pedes <note>(Psal. XXI, 17)</note>
            </hi>;
et, <hi>Sicut ovis ad immolandum ductus
est <note>(Isai. LIII, 7)</note>
            </hi>; et innumerabilia talia: ut
autem narrator rerum gestarum verbis utatur temporis
futuri, sicut hoc loco, difficillime in Scripturis
inveniri potest.</p>
<p>Ergo posteaquam dixit, de die et nocte, quo signo
promoveret populus, vel maneret; ne putarentur per
noctem ambulare et per diem solere considere, atque
hoc diebus omnibus facere, secutus adjunxit, et ait, <hi>Omnes dies in quibus obumbrat nubes super tabernaculum,
in castris erunt filii Israel; et quando protraxerit
nubes super tabernaculum dies plures.</hi> 
 Deinde admonens
non hoc ex illorum necessitate fieri, sed ex Dei voluntate, <hi>Et custodient,</hi> 
 inquit, <hi>filii Israel custodiam
Dei,</hi> id est, custodiam quam praecepit Deus; <hi>et non
promovebunt.</hi> Et tanquam diceretur, Quando ergo promovebunt?
<pb n="0724"/> <hi>Et erit,</hi> 
 inquit, <hi>cum texerit nubes dies numero
super tabernaculum,</hi> id est, dies certo numero,
qui numerus utique Deo placeret: <hi>per vocem Domini
in castris erunt, et per praeceptum Domini promovebunt.</hi> 
Hanc videtur dicere vocem Domini signum quod dat
de statione, et motu nubis; quia et vox loquentis,
procul dubio signum est voluntatis. Quod ergo ait, <hi>et
per praeceptum,</hi> hoc idem signum puto intelligendum.
Quanquam posset vox et praeceptum Domini illud
etiam accipi quod locutus est, ut solet, ad Moysen, et
praecepit hoc fieri. Neque enim scirent illi promovendum
esse nube promovente, et standum esse nube
stante, nisi hoc eis ante praeciperetur.</p>
<p>In his autem quae dicta sunt nondum apparuit,
utrum per diem tantum ambularetur, an etiam per
noctem, secundum signum quod nubes motu suo dabat.
Fortassis enim quamvis plures dies in castris
manerent nube non promovente, potuit tamen putari
nubem non solere ascendere de castris, et signum itineris
dare, nisi per diem. Sequitur ergo et dicit: <hi>Et
erit, cum fuerit nubes a vespera usque mane, et ascenderit
nubes mane, et promovebunt die.</hi> Hic illa copulativa
conjunctio more Scripturae posita est. Nam ea
detracta plenus est sensus hoc modo: <hi>Et erit, cum
fuerit nubes a vespera usque mane, et ascenderit nubes
mane, promovebunt die.</hi> Deinde quia et nocte si nubes
ascenderet promovebant, atque iter nocturnum si illud
signum acciperent agebant, adjunxit et ait: <hi>Vel
nocte et si ascenderit nubes, promovebunt.</hi> Sed locutio
est inusitatior: non enim tantum positum est, <hi>et;</hi> sed
eo more positum est, quo non solet. Unde mihi videtur
praeposteratus ordo verborum, sicut saepe et in
latinis locutionibus fieri solet: quod genus antistrophe
dicitur. Proinde si ita dicatur, <hi>vel et nocte si ascenderit
nubes, promovebunt;</hi> aut certe ita, <hi>si et nocte ascenderit
nubes, promovebunt,</hi> planissimus sensus est.</p>
<p>Adhuc autem occurrebat cogitanti, ut scire venet
utrum quomodo cognitum est solere illos ad nubis
signum diebus et noctibus ambulare, vel diebus et
noctibus in castris esse, ita etiam solerent per dies
tantum manere, etiam quorum noctibus ambularent:
quod arbitror Scripturam in consequentibus intimasse
cum dicit, <hi>Die vel mense diei, abundante nube obumbrante
super illud, in castris erunt filii Israel, et non
promovebunt.</hi> Quia enim dixerat, <hi>vel nocte et si ascenderit
nubes, promovebunt;</hi> tanquam restabat ut diceret,
die autem si non ascenderit, non promovebunt, quando
quasi promovere debere videbantur: sed quia hoc
etiam diebus pluribus fieri poterat, ut noctibus ambularent,
promovente nube, et ea manente diebus non
ambularent, ideo posuit, <hi>die vel mense diei.</hi> Non dixit,
mense, ne ibi et noctes ejusdem mensis acciperentur;
sed, <hi>mense diei,</hi> id est mense ex ea parte qua dies illi
fuit, non ex ea qua nox. <hi>Die ergo vel mense diei, abundante
nube obumbrante,</hi> id est, abundante in obumbrando,
vel abundantius obumbrante, <hi>super illud,</hi> illud
scilicet tabernaculum, <hi>in castris erunt filii Israel, et
non promovebunt.</hi> Postremo repetiit, divina auctoritate
factum, cui resisti utique non debebat, adjungens:
<pb n="0725"/> <hi>Quoniam per praeceptum Domini promovebunt. Custodiam
Domini custodierunt, per praeceptum Domini, in
manu Moysi.</hi> 
 Rediit ad verbum praeteriti temporis, ut
diceret, <hi>custodierunt.</hi> Quod vero in fine posuit, <hi>in manu
Moysi,</hi> usitatissima in Scripturis locutio est, quia per
Moysen haec Deus praecipiebat.</p>
        </div3>
<div3>
          <head>XVII.</head>
          <p>
 <hi>[Ib. X, 7.] Ei cum congregaveritis synagogam,
tubat canetis, et non in signo.</hi> Non ergo ad hoc canendum
praecipit, ut congregetur synagoga; nam si hoc
fit, signum est: sed jam congregata synagoga, praecipit
tuba canere, tanquam ad cantum jam pertineat; non
ad dandum signum, quo dato fieri aliquid admoneat.
Proinde cum hoc quod jam congregata synagoga tubis
canebant, quisquam homo Novi Testamenti ad aliquid
spirituale interpretatur, illi signum est, qui intelligit
quare fiat; non illis qui non intelligebant, nisi quando
ad hoc fiebat, ut aliquod opus indiceretur.</p>
        </div3>
<div3>
          <head>XVIII.</head>
          <p>
 <hi>[Ib. XI, 17.] Et auferam de spiritu qui est in
te, et superponam super eos; et sustinebunt tecum impetum
populi, et non portabis illos tu solus.</hi> Plerique latini
interpretes non ut in graeco est, transtulerunt;
sed dixerunt, <hi>Auferam de spiritu tuo qui est in te, et
ponam super eos,</hi> aut <hi>ponam in eis;</hi> et fecerunt sensum
laboriosum ad intelligendum. Putari enim potest de
spiritu ipsius hominis dictum, quo humana natura
completur corpore adjuncto, quae constat ex corpore
et spiritu, quem etiam animam dicunt: de quo et
Apostolus dicit, <hi>Quis enim hominum scit quae sunt hominis,
nisi spiritus hominis qui in ipso est? Sic et quae
Dei sunt, nemo scit nisi Spiritus Dei.</hi> Et quod adjungit
ac dicit, <hi>Nos autem non spiritum hujus mundi accepimus,
sed Spiritum qui ex Deo est <note>(I Cor. II, 11, 12)</note>
          </hi>;
ostendit utique alium esse Spiritum Dei, cujus particeps
fit spiritus hominis per gratiam Dei. Quamvis
posset etiam, sicut alii interpretati sunt, intelligi Spiritus
Dei in eo quod dicitur, <hi>de spiritu tuo qui est in te;</hi> 
ut dictum sit, <hi>tuo,</hi> quia fit etiam noster qui Dei est,
cum accipimus eum: sicut de Joanne dictum est, <hi>In
spiritu et virtute Eliae <note>(Luc. I, 17)</note>
          </hi>. Non enim anima
Eliae in eum fuerat revoluta. Quod si quidam haeretica
perversitate opinantur, quid dicturi sunt in eo quod
scriptum est, <hi>Spiritus Eliae requievit super Elisaeum <note>(IV Reg. II, 15)</note>
          </hi>;
cum jam ille utique haberet animam
suam: nisi quia dictum est de Spiritu Dei, ut etiam
per illum operaretur qualia per Eliam operabatur;
non ab illo recedens, ut istum posset implere; aut
dispertitus minus esset in illo, ut posset ex aliqua
parte et in isto esse? Deus est enim qui possit esse
in omnibus tantus, in quibus per illam gratiam esse
voluerit. Nunc autem cum ita scriptum sit, <hi>Et auferam
de spiritu qui est super te,</hi> nec dictum sit, <hi>de spiritu
tuo,</hi> facilior est absolutio quaestionis: quia intelligimus
nihil aliud Deum significare voluisse, nisi ex
eodem Spiritu gratiae illos quoque habituros adjutorium,
ex quo habebat Moyses; ut et isti haberent quantum
Deus vellet, non ut ideo Moyses minus haberet.</p>
        </div3>
<div3>
          <head>XIX.</head>
          <p>
 <hi>[Ib. XI, 21-23.] Et dixit Moyses, Sexcenta millia
peditum, in quibus sum in ipsis, et tu dixisti, Carnes
<pb n="0726"/>
dabo eis, et edent mense dierum. Numquid oves et boves
occidentur illis, et sufficient illis? aut omnis piscis congregabitur
eis, et sufficiet eis?</hi> Quaeri solet utrum hoc
Moyses diffidendo dixerit, an quaerendo. Sed si putaverimus
eum diffidendo dixisse, nascetur quaestio cur
hoc ei non exprobraverit Dominus, sicut exprobravit
quod ad petram unde aqua profluxit, videtur de potestate
Domini dubitasse. Si autem dixerimus hoc eum
dixisse quaerendo modum quo fieret, ipsa Domini responsio,
ubi ad eum dixit, <hi>Numquid manus Domini
non sufficiet,</hi> quasi redarguentis videtur quod iste ista
non credidisset. Sed melius arbitror intelligi Dominum
ita respondisse, tanquam modum futuri facti,
quem ille requierebat, dicere noluerit, sed potius
opere ipso suam potentiam demonstrare. Poterat enim
et Mariae dicenti, <hi>Quomodo fiet istud, quoniam virum
non cognosco,</hi> a calumniantibus objici quod minus
crediderit, cum illa modum quaesiverit, non de virtute
Dei dubitaverit. Quod autem responsum est illi, <hi>Spiritus
sanctus superveniet super te, et virtus Altissimi
obumbrabit te,</hi> poterat et sic responderi quomodo hic,
Numquid Spiritui sancto impossibile est, qui superveniet
in te? ac sic idem ipse sensus conservaretur.
Porro autem talia quaedam dicens Zacharias, incredulitatis
arguitur, et vocis oppressae poena plectitur <note>(Luc.
I, 34, 35, 18, 19, 20)</note>. Quare, nisi quia Deus non de
verbis, sed de cordibus judicat? Alioquin et ad illam
petram unde aqua profluxit, poterant excusari verba
Moysi, nisi in eum clara esset divina sententia quod
diffidendo talia dixerit. Nam ita se ea verba habent: <hi>Audite me, increduli; numquid de petra ista educemus
vobis aquam?</hi> 
 Deinde sequitur: <hi>Et elevata Moyses manu
sua percussit petram virga bis, et exiit aqua multa, et
bibit synagoga et pecora eorum.</hi> Utique ad hoc congregavit
populum, ad hoc illam virgam in qua tanta miracula
fecerat sumpsit, eaque petram percussit, atque
inde solitae virtutis est consecutus effectus. Verba ergo
illa quibus ait, <hi>Numquid ex hac petra educemus vobis
aquam?</hi> possent sic accipi, tanquam diceretur, Nempe
ex hac petra secundum vestram incredulitatem aqua
educi non potest: ut denique percutiendo ostendereretur,
fieri divinitus potuisse quod illi infidelitate non
crederent, maxime quia dixerat, <hi>Audite me, increduli.</hi> 
Ita quidem intelligi possent haec verba, nisi Deus qui
cordis inspector est, quo animo dicta fuerint indicaret.
Sequitur enim Scriptura et dicit: <hi>Et dixit Dominus ad
Moysen et Aaron, Quoniam non credidistis sanctificare
me in conspectu filiorum Israel, propter hoc non inducetis
vos synagogam hanc in terram quam dedi eis <note>(Num.
XX, 10-12)</note>
          </hi>. Ac per hoc intelligitur illa verba ita dixisse
Moysen, tanquam ad incertum percusserit, ut si non
sequeretur effectus, hoc praedixisse putaretur, cum
ait, <hi>Numquid ex hac petra educemus vobis aquam?</hi> quod
in animo ejus lateret omnino, nisi Dei sententia proderetur.
E contrario itaque isto loco debemus intelligere
verba Moysi de promissis carnibus, quaerentis
potius quomodo fieret, quam diffidentis fuisse; quando
sententia Domini non secuta est, quae vindicaret, sed
potius quae doceret.
<pb n="0727"/>
</p>
        </div3>
<div3>
          <head>XX. </head>
          <p>
 <hi>[Ib. XII, 1.]</hi> De uxore Moysi Aethiopissa quaeri
solet, utrum ipsa sit filia Jothor, an alteram duxerit,
vel superduxerit: sed ipsam fuisse credibile est: de
Madianitis quippe erat, qui reperiuntur in Paralipomenon
Aethiopes dicti, quando contra eos pugnavit
Josaphat. Nam in his locis dicitur eos persecutus populus
Israel, ubi Madianitae habitant <note>(II Paral. XIV,
9-14)</note>, qui nunc Saraceni appellantur. Sed nunc eos
Aethiopes nemo fere appellat, sicut solent locorum et
gentium nomina plerumque vetustate mutari.</p>
        </div3>
<div3>
          <head>XXI.</head>
          <p>
 <hi>[Ib. XIII, 18-26.] Et dixit ad eos, Ascendite ista
eremo, et ascendetis in montem, et videbitis terram quae
sit, et populum qui insidet super eam, si fortis est aut
infirmus, si pauci sunt aut multi.</hi> Exposuisse intelligitur,
secundum quid dixerit, <hi>si potens est aut infirmus;</hi> 
hoc est, <hi>si pauci sunt aut multi.</hi> Nam quomodo possent
de monte prospicientes sentire humanarum virium
fortitudinem? Potest et alius sensus esse multo congruentior
veritati. Quod ait, <hi>Ascendetis in montem,</hi> in
ipsam terram dixit, quam explorare volebant. Non
enim possent facile exploratores intelligi, ubi tanquam
peregrinantes omnia perquirebant. Nam si de montis
vertice eos putaverimus conspexisse terram, et explorasse;
quomodo possent exquirere omnia quae Moyses
exquirenda praecepit? quomodo intrare civitates, quas
eos Scriptura dixit intrasse? quomodo de illa valle
botrum tollere, propter quem et loco nomen est inditum,
ut vallis Botri diceretur? In ipso ergo monte
explorabatur terra, quia ipsa erat quae exploraretur:
et ibi erat quidam depressior locus, de qua valle botrus
ablatus est.</p>
        </div3>
<div3>
          <head>XXII.</head>
          <p>
 <hi>[Ib. XIII, 33.] Et protulerunt pavorem terrae
quam exploraverunt. Pavorem terrae</hi> dixit, non quo pavebat
eadem terra, sed quem ex ea terra conceperant.</p>
        </div3>
<div3>
          <head>XXIII.</head>
          <p>
 <hi>[Ib. XIV, 9.]</hi> Caleb et Jesus Nave loquentes
ad populum Israel ne timerent ingredi terram promissionis,
dixerunt inter caetera: <hi>Vos autem ne timueritis
populum terrae, quoniam cibus nobis sunt. Abscessit
enim tempus ab eis, Dominus autem in nobis; ne timueritis
eos.</hi> Quod dictum est, <hi>Cibus nobis sunt,</hi> intelligi
voluerunt, consumemus eos. Quod vero adjunxerunt, <hi>Abscessit enim tempus ab eis, Dominus autem in nobis:</hi> 
satis diligenter non dixerunt, Abscessit Dominus ab
eis; impii quippe antiquitus fuerunt: sed quoniam et
impiis occulta dispensatione divinae providentiae datur
tempus florendi atque regnandi, <hi>Abscessit,</hi> inquiunt, <hi>tempus ab eis, Dominus autem in nobis.</hi> 
 Non dixerunt,
Abscessit tempus ab eis, et nostrum successit: sed, <hi>Dominus autem in nobis,</hi> 
 non tempus. Illi enim tempus
habuerunt, isti Dominum Deum temporum creatorem
et ordinatorem, et quibusque, ut ei placet, distributorem.</p>
        </div3>
<div3>
          <head>XXIV.</head>
          <p>
 <hi>[Ib. XV, 24-29.]</hi> Quod praecipitur quomodo
expientur peccata quae non sponte committuntur, merito
quaeritur quae sint ipsa peccata nolentium: utrum
quae a nescientibus committuntur; an etiam possit
recte dici peccatum esse nolentis, quod facere compellitur:
<pb n="0728"/>
nam et hoc contra voluntatem facere dici
solet. Sed utique vult propter quod facit, tanquam si
pejerare nolit, et facit cum vult vivere, si quisquam,
nisi fecerit, mortem minetur. Vult ergo facere, quia
vult vivere: et ideo non per seipsum appetendo ut
falsum juret, sed ut falsum jurando vivat. Quod si ita
est, nescio utrum possint dici ista peccata nolentium,
qualia hic dicuntur expianda. Nam si diligenter consideretur,
forte ipsum peccare nemo velit, sed propter
aliud fit, quod vult qui peccat. Omnes quippe homines
qui scientes faciunt quod non licet, vellent licere:
usque adeo ipsum peccare nemo appetit propter hoc
ipsum, sed propter illud quod ex eo consequitur.
Haec si ita se habent, non sunt peccata nolentium,
nisi nescentium; quae discernuntur a peccatis volentium.</p>
        </div3>
<div3>
          <head>XXV.</head>
          <p>
 <hi>[Ib. XV, 30, 31.] Et anima quaecumque peccaverit
in manu superbiae ex indigenis, aut ex proselytis,
Deum hic exacerbat, et exterminabitur anima illa de populo
suo; quoniam verbum Domini contempsit, et mandata
ejus disperdidit: contritione conteretur anima illa,
peccatum ejus in illa.</hi> Quae sint peccata quae fiunt in
manu superbiae, id est superbia committuntur, Scriptura
ipsa in consequentibus satis exposuit, ubi ait, <hi>Quoniam verbum Domini contempsit.</hi> 
 Aliud est ergo
praecepta contemnere, aliud magni quidem pendere,
sed aut ignarum contra facere, aut victum. Quae duo
fortasse pertineant ad illa peccata quae a nolentibus
fiunt, de quibus superius quemadmodum Deo propitiato
expiarentur admonuit; ac inde subjecit peccata
superbiae, cum quisque superbiendo, id est praeceptum
contemnendo perperam facit. Quod genus peccati
non dixit ullo genere sacrificii purgari oportere,
tanquam insanabile judicans, illa duntaxat curatione
quae per sacrificia gerebatur, qualia facienda in hac
Scriptura praecipiuntur: quae si per se ipsa attendantur,
nulli peccato possunt mederi; si autem res
ipsae quarum haec sacramenta sunt inquirantur, in eis
inveniri poterit purgatio peccatorum. Quod ergo scriptum
est, <hi>Peccator, cum venerit in profundum malorum,
contemnit <note>(Prov. XVIII, 3)</note>
          </hi>, iste significatus est, quem
Scriptura hoc loco dicit, <hi>in manu superbiae</hi> delinquere.
Hoc igitur sine poena ejus qui committit, non potest
aboleri; atque ideo non potest esse impunitum, et
cum poenitendo sanatur: ipsa enim afflictio poenitentis
poena peccati est, quamvis medicinalis et salubris.
Merito quippe magnum judicatur peccatum, cum superbia
praeceptum contemnit: sed e contrario, ut
sanari possit, cor contritum et humiliatum Deus non
spernit <note>(Psal. L, 19)</note>. Verumtamen quia sine poena
non fit, ideo hinc talia dicta sunt: <hi>Deum,</hi> inquit, <hi>hic
exacerbat;</hi> quia Deus superbis resistit <note>(Jacobi IV, 6)</note>. <hi>Et exterminabitur anima illa de populo suo;</hi> 
 quoniam
talis omnino in numero eorum qui ad Deum pertinent,
non est. <hi>Quoniam verbum Domini contempsit, et
mandata ejus disperdidit: contritione conteretur anima
<pb n="0729"/>
illa.</hi> Quare autem contritione conteretur, consequenter
adjungit, dicens, <hi>Peccatum ejus in illa:</hi> ac per hoc
si tali peccato debitam contritionem ipse sibi adhibeat
poenitendo, cor contritum, ut dictum est, Deus non
spernet. Quamvis in graeco non dictum sit hoc loco, <hi>contritione conteretur;</hi> 
 sed, <hi>extritione exteretur anima
illa:</hi> quod ita accipi potest, quasi omni modo terendo
exstinguatur, ac non sit. Sed prius natura immortalitatis
animae hunc intellectum recusat. Deinde si quod
exteritur, omni modo efficeretur ut non sit, non diceret
de sapiente, <hi>Et gradus ostiorum ejus exterat pes
tuus <note>(Eccli. VI, 36)</note>
          </hi>. Verum illa discretio magis magisque
consideranda est, utrum nemo peccet nisi aut
ignarus, aut victus, aut contemnens; unde nunc longum
est disputare.</p>
        </div3>
<div3>
          <head>XXVI.</head>
          <p>
 <hi>[Ib. XVI, 13, 14.]</hi> Quid est quod Dathan et
Abiron, cum in seditionem consurrexissent, vocati a
Moyse, ac superbe et injuriose respondentes, <hi>Numquid
pussillum hoc, quoniam eduxisti nos in terram
fluentem lac et mel, interficere nos in eremo? quoniam
praees nobis, princeps es</hi>: <hi>et tu in terram fluentem lac
et mel induxisti nos, et dedisti nobis sortem agri et vineas;</hi> 
post haec addiderunt, <hi>Oculos hominum illorum
abscidisses: non ascendimus?</hi> Quorum oculos hominum
dixerunt? Utrum populi Israel, tanquam dicentes, Si
ista praestitisses, oculos hominum illorum abscidisses;
id est, ita te diligerent, ut oculos suos eruerent,
et darent tibi? Quod indicium magnum dilectionis et
Apostolus dicit, <hi>Quoniam si fieri posset, oculos vestros
eruissetis, et dedissetis mihi <note>(Galat. IV, 15)</note>
          </hi>. Et deinde
plenam contumaciam addiderunt, <hi>Non ascendimus,</hi> id
est, Non veniemus; quia vocaverat eos. An potius <hi>oculos hominum illorum,</hi> 
 dicit hostium, qui nimis acres
et terribiles fuerant nuntiati: tanquam dicerent, Etsi
hoc fecisses, non tibi obtemperaremus; nisi quod
modus verbi alius pro alio positus est, ut non dicerent,
Non ascenderemus; sed, <hi>Non ascendimus,</hi> quodam
genere locutionis?</p>
        </div3>
<div3>
          <head>XXVII.</head>
          <p>
 <hi>[Ib. XVI, 20, 21.] Et locutus est Dominus ad
Moysen et Aaron, dicens: Abscedite vos de medio synagogae
istius.</hi> Notandum est tunc jubere Dominum separationem
fieri corporalem, cum jam vindicta imminet
malis: sic Noe cum domo sua separatur a caeteris diluvio
perituris <note>(Gen. VII, 15)</note>; sic Lot cum suis separatur
a Sodomis igne coelitus consumendis <note>(Id. XIX,
12)</note>; sic ipse populus ab Aegyptiis marinis fluctibus
obruendis <note>(Exod. XIX, 20)</note>; sic isti nunc a synagoga
Chore, Abiron et Dathan, qui se primitus per seditionem
abrumpere voluerunt: cum quibus tamen sancti
antea viventes et conversantes, et cum caeteris quos
reprobat Deus, secundum verba quae in eos increpans
dicit, contaminari tamen ab eis minime potuerunt:
nec separare se jussi sunt, quando vindictam Dominus
sive differebat, sive talem adhibebat, qua innocentes
periclitari laedive non possent, sicut serpentum morsibus,
sicut strage mortium, qua Deus, quem volebat,
sicut volebat, alio percutiebat intacto; non sicut aqua
<pb n="0730"/>
diluvii, aut ignea pluvia, aut aqua maris, aut hiatu
terrae, quae permixtos poterat pariter absumere:
non quia et ibi Deus suos conservare non posset; sed
quid opus erat tentatione miraculi ubi separatio fieri
poterat, ut vel aqua, vel ignis, vel hiatus terrae, quos
invenisset, auferret? Sic et in fine a zizaniis separabuntur
frumenta, ut malos cremantibus flammis,
justi fulgeant sicut sol in regno Patris sui <note>(Matth. XIII,
30, 40-43)</note>.</p>
        </div3>
<div3>
          <head>XXVIII.</head>
          <p>
 <hi>[Ib. XVI, 30.]</hi> Quod ait Moyses de Chore et
Abiron et Dathan, <hi>In visione ostendet Deus, et aperiens
terra os suum absorbebit eos,</hi> quidam interpretati sunt, <hi>In hiatu ostendet Dominus:</hi> 
 credo, putantes dictum <foreign xml:lang="greek">χάσματι,</foreign>
 quod graece positum est <foreign xml:lang="greek">φάσματι,</foreign> quod pro eo
dictum est, ac si diceretur, In manifestatione, quod
aperte oculis apparebit. Non enim sic dictum est, <hi>In
visione,</hi> quemadmodum solent dici visiones, sive
somniorum, sive quarumque in ecstasi figurarum;
sed ut dixi, in manifestatione. Nonnulli autem aliud
opinantes, <hi>In phantasmate</hi> interpretari voluerunt;
quod omnino sic abhorret a consuetudine locutionis
nostrae, ut nusquam fere dicatur phantasma, nisi ubi
falsitate visorum sensus noster illuditur: quamvis et
hoc a videndo sit dictum; sed, ut dixi, aliud loquendi
consuetudo praejudicavit.</p>
        </div3>
<div3>
          <head>XXIX.</head>
          <p>
 <hi>[Ib. XVI, 32, 33.] Et descenderunt ipsi, et omnia
quaecumque sunt eis, viventes ad inferos.</hi> Notandum secundum
locum terrenum dictos esse inferos, hoc est
in inferioribus terrae partibus. Varie quippe in Scripturis
et sub intellectu multiplici, sicut rerum de quibus
agitur sensus exigit, nomen ponitur inferorum,
et maxime in mortuis hoc accipi solet. Sed quoniam
istos viventes dictum est ad inferos descendisse, et
ipsa narratione quid factum fuerit satis apparet; manifestum
est, ut dixi, inferiores partes terrae inferorum
vocabulo nuncupatas, in comparatione hujus
superioris terrae in cujus facie vivitur: sicut in comparatione
coeli superioris, ubi sanctorum demoratio
est Angelorum, peccantes angelos in hujus aeris detrusos
caliginem Scriptura dicit tanquam carceribus
inferi puniendos reservari. <hi>Si enim Deus,</hi> inquit, <hi>angelis
peccantibus non pepercit, sed carceribus caliginis
inferi retrudens tradidit in judicio puniendos reservari <note>(II Petr. II, 4)</note>
          </hi>:
cum apostolus Paulus <hi>principem potestatis
aeris</hi> diabolum dicat, <hi>qui operatur in filiis
diffidentiae <note>(Ephes. II, 2)</note>
          </hi>.</p>
        </div3>
<div3>
          <head>XXX.</head>
          <p>
 <hi>[Ib. XVI, 36-40.] Et dixit Dominus ad Moysen
et ad Eleazarum filium Aaron sacerdotem: Tollite thuribula
aerea e medio exustorum, et ignem alienum hunc
semina ibi; quia sanctificaverunt thuribula peccatorum
horum in animabus suis: et fac ea laminas ductiles
circumpositionem altari; quoniam oblata sunt ante Dominum
et sanctificata sunt, et facta sunt in signum
filiis Israel.</hi> Hoc loco cur non ad Moysen et Aaron, sicut
in superioribus, Dominus locutus sit, sed ad Moysen et
ad Eleazarum filium Aaron, haec mihi causa interim
occurrit: quoniam quaestio erat de progenie sacerdotum,
id est de quo genere esse deberent (unde illi
ex alio genere, quia sibi usurpare sacerdotium ausi
<pb n="0731"/>
sunt, tam horrendo et mirabili supplicio perierunt);
non ad Aaron, qui jam summus sacerdos erat, sed
ad Eleazarum voluit loqui Deus, qui ei succedere
debebat, et secundo jam sacerdotio fungebatur, ut
eo modo seriem generis commendaret, quae in successionibus
sacerdotum esse deberet. Unde etiam in
consequentibus dicit: <hi>Et accepit Eleazar filius Aaron
sacerdotis thuribula aerea, quanta obtulerunt qui exusti
sunt, et addidit ea circumpositionem altaris, memoriale
filiis Israel, ut non accedat quisquam alienigena, qui
non est de semine Aaron, imponere incensum ante Dominum:
et non erit sicut Chore et sicut conspiratio
ejus, sicut locutus est Dominus in manu Moysi.</hi> Hoc
ergo modo voluit per Eleazarum Deus non sacerdotium,
quod jam erat in Aaron, sed successionis sacerdotalis
progeniem commendare. Quod vero ait, <hi>Et
ignem alienum hunc semina ibi,</hi> sparge intelligendum
est. Et quod addidit, <hi>Quia sanctificaverunt thuribula
peccatorum horum in animabus suis,</hi> locutione quidem
inusitata expressa sententia est: sed notandum novo
modo dicta sanctificata poena eorum, a quibus hoc
peccatum fuerat perpetratum; quia per eos exemplum
datum est caeteris, quo timerent. Circumpositionem
autem altari cur ex eis fieri voluit, addidit dicens, <hi>Quoniam oblata sunt ante Dominum, et sanctificata
facta sunt in signum filiis Israel:</hi> 
 non ergo in eis reprobari
voluit, quod a talibus oblata sunt; sed hoc
potius cogitari et attendi, ante quem oblata sint, id
est quia ante Dominum, ut plus in eis valeret nomen
Domini ante quem oblata sunt, quam pessimum meritum
eorum a quibus oblata sunt. Hoc autem jam et
in Exodo commemoraverat Scriptura, quando altare
fabricatum dicit <note>(Exod. XXVII, 2)</note>: unde intelligitur
genera rerum gestarum distributa esse per libros,
non temporum ordo contextus. Nam et de virga Aaron,
quomodo res gesta sit, ut et florens et germinans
electionem sacerdotii ejus divinitus indicaret, in hoc
libro Scriptura narravit <note>(Num. XVII, 8)</note>; et tamen de
ipsa virga in Exodo dicitur, ut in sanctis sanctorum
cum manna in arca poneretur, quando praecipitur de
tabernaculo fabricando <note>(Exod. XXVI)</note>; quod utique
longe ante praeceptum est, quam ipsum tabernaculum
fabricatum perfectumque consisteret: stetit autem
primo mense secundi anni, ex quo de Aegypto
egressi sunt <note>(Id. XL, 15)</note>, et liber iste incipit a secundo
mense ejusdem anni secundi, primo die mensis:
unde clarum est ista, si librorum ordinem consideremus,
per recapitulationem, id est praeteritorum
recordationem commemorari, quae putant, qui minus
diligenter intendunt, eodem facta ordine quo
narrantur.</p>
        </div3>
<div3>
          <head>XXXI.</head>
          <p>
 <hi>[Ib. XVIII, 1.] Et ait Dominus ad Aaron,
dicens: Tu et filii tui, et domus patris tui tecum, accipietis
peccata sanctorum; et tu et filii tui accipietis peccata
sacerdotii vestri.</hi> Haec sunt peccata quae appellantur
sacrificia pro peccatis. Proinde <hi>peccata sanctorum</hi> 
dictum est, non quae sancti committant; sed ab eo
<pb n="0732"/>
quod sunt sancta, dictum est <hi>sanctorum,</hi> quia in
sanctis offeruntur: et peccata dicuntur sacrificia pro
peccatis; ideo appellata sunt <hi>peccata sanctorum.</hi> Et <hi>peccata sacerdotii vestri,</hi> 
 id est, eadem ipsa quae offeruntur
pro peccatis: sicut etiam in Levitico declarat, et
pertinere debere dicit ad sacerdotem <note>(Levit. VI, 25, 26)</note>.</p>
        </div3>
<div3>
          <head>XXVII.</head>
          <p>
 <hi>[Ib. XVIII, 12.] Primogenita omnia, quaecumque
fuerint in terra eorum, quantacumque attulerint
Domino, tibi erunt.</hi> Hic primogenita, non fetus primitivos
pecorum dicit: nam ipsa graece <foreign xml:lang="greek">πρωτότοκα</foreign>
nominatur, haec autem <foreign xml:lang="greek">πρωτογενήματα.</foreign> Sed latine duabus
his rebus, duo nomina reperta non sunt. Et ideo
ista <foreign xml:lang="greek">πρωτογενήματα</foreign> quidam <hi>primitias</hi> interpretati sunt:
sed primitiae <foreign xml:lang="greek">ἀπαρχαὶ</foreign> dicuntur, et aliud sunt. Haec
igitur tria ita discernuntur, quia <foreign xml:lang="greek">πρωτότοκα</foreign> sunt primitivi
animalium fetus, etiam hominum: <foreign xml:lang="greek">πρωτογεν ήματα</foreign>
vero, primi fructus de terra sumpti, vel de arbore,
vel de vite: primitiae autem de fructibus quidem, sed
jam redactis ab agro; sicut de massa, de lacu, de
dolio, de cupa, quae primitus sumebantur.</p>
        </div3>
<div3>
          <head>XXXIII.</head>
          <p>
 <hi>[Ib. XIX.]</hi> De juvenca rufa, cujus cinerem
ad aquam aspersionis, eorumque mundationem qui
mortuum tetigerint, proficere Lex mandavit, nec tacere
 permittimur; evidentissimum enim signum in
ea Novi Testamenti praefiguratur; nec satis digne
festinantes dicere de tanto sacramento valemus.
Primo enim quod ita coepit de hac re loqui Scriptura,
quem non moveat, et intentissimum faciat in altitudine
sacramenti? <hi>Et locutus est,</hi> inquit, <hi>Dominus ad
Moysen et Aaron, dicens: Ista distinctio Legis, quaecumque
constituit Dominus.</hi> Procul dubio non est distinctio,
nisi inter aliqua duo, vel plura: nam distinctionem
singularitas non requirit. Nec distinctionem
cujuslibet rei commemoravit, sed addidit, <hi>Legis:</hi> 
 nec cujuscumque legis: assidue quippe in
Scriptura dicitur de unaquaque re, de qua legitime
praecipitur, Haec est lex illius vel illius rei; non universalis
Lex, quae continet omnia quae legitime praecipiuntur:
hic vero cum dixisset, <hi>Haec est distinctio
Legis;</hi> secutus adjunxit <hi>quaecumque constituit Dominus,</hi> 
praecipiendo utique, non creando. Nam etiam
nonnulli interpretes, <hi>quaecumque praecepit Dominus,</hi> 
transtulerunt. Si ergo haec est distinctio Legis, quaecumque
praecepit Dominus; procul dubio magna est
ista distinctio: et recte intelligitur duo Testamenta
distinguere. Eadem quippe sunt in Vetere et Novo:
ibi obumbrata, hic revelata; ibi praefigurata, hic
manifestata. Nam non solum Sacramenta diversa sunt,
verum etiam promissa. Ibi videntur temporalia proponi,
quibus spirituale praemium occulte significetur:
hic autem manifestissime spiritualia promittuntur, et
aeterna. Temporalium autem bonorum atque carnalium,
et spiritualium atque aeternorum, quae clarior
certiorque distinctio est, quam passio Domini nostri
Jesu Christi? in cujus morte satis constitit, non istam
terrenam transitoriamque felicitatem a Domino Deo
pro magno munere sperandam et optandam: quandoquidem
in unigenito Filio suo, quem tanta illa perpeti
<pb n="0733"/>
voluit, longe aliud a se peti exspectarique oportere
apertissima distinctione declaravit. Hanc igitur passionem
Domini nostri Jesu Christi, velut distinctionem
duorum Testamentorum, hoc quod de juvencae rufae
mactatione narratur, satis congrue praefigurat.
</p>
          <p> <hi>Locutus est Dominus ad Moysen et Aaron, dicens,
Ista distinctio Legis quaecumque constituit Dominus:</hi> ac deinde mandare incipit haec adjungens et dicens, <hi>Loquere filiis Israel.</hi> 
 Potest etiam ita distingui, <hi>Et locutus
est Dominus ad Moysen et Aaron dicens; Ista
distinctio Legis, quaecumque constituit Dominus, dicens:</hi> 
non quaecumque constituit Dominus creans, sicut
coelum et terram et omnia quae in eis sunt; sed quaecumque
constituit Dominus dicens, in duobus videlicet
Testamentis; ut deinde sequatur, <hi>Loquere filiis
Israel, et accipiant ad te juvencam rufam sine
vitio.</hi> Juvenca rufa carnem Christi significat. Sexus
femineus est, propter infirmitatem carnalem; rufa
est, propter ipsam cruentam passionem. Quod autem
ait, <hi>Accipiant ad te,</hi> in ipso Moyse figuram Legis
ostendit: quoniam secundum Legem sibi visi sunt
occidere Christum, quia solvebat secundum ipsos
sabbatum, et sicut putabant, observationes legitimas
profanabat. Quod ergo sine vitio dicitur haec juvenca,
mirum non est: hanc enim carnem etiam caeterae
hostiae figurabant, ubi similiter sine vitio pecora immolari
jubentur. Erat quippe illa caro in similitudine
carnis peccati <note>(Rom. VIII, 3)</note>, sed non caro peccati.
Verumtamen hic ubi evidentius Legis distinctionem
Deus voluit commendare, parum fuit dicere, <hi>sine vitio,</hi> 
nisi diceretur, <hi>quae non habet in se vitium:</hi> quod
si repetendi causa dictum est, fortasse non frustra
est, quod eam rem ipsa repetitio firmius commendavit.
Quanquam et illud non abhorret a vero, ut ideo
additum intelligatur, <hi>quae non habet in se vitium,</hi> cum
jam dictum esset, <hi>juvencam sine vitio,</hi> quia in se non
habuit vitium caro Christi, in aliis autem habuit, qui
membra sunt ejus. Quae enim caro in hac vita sine
peccato, nisi illa sola quae non habet in se vitium? <hi>Et non est superpositum super eam jugum.</hi> 
 Non enim
subjugata est iniquitati, cui subjugatos inveniens liberavit,
et eorum vincula disrupit, ut ei dicatur, <hi>Disrupisti vincula mea, tibi sacrificabo hostiam laudis <note>(Psal. CXV, 16, 17)</note>
            </hi>.
Super illius quippe carnem non
est positum jugum, qui potestatem habuit ponendi
animam suam et iterum sumendi eam <note>(Joan. X, 18)</note>.</p>
<p> <hi>Et dabis eam,</hi> inquit, <hi>ad Eleazarum sacerdotem.</hi> Cur
non ad Aaron, nisi forte ita praefiguratum est, non ad
tempus quod tunc erat, sed ad posteros hujus sacerdotii
passionem Domini perventuram? <hi>Et ejicient eam
extra castra:</hi> sic et ejectus est Dominus passurus
extra civitatem. Quod autem ait, <hi>in locum mundum;</hi> 
ita significatum est, quia non habuit causam malam. <hi>Et occident eam in conspectu ejus:</hi> 
 sicut occisa est
caro Christi in conspectu eorum qui jam futuri erant
in novo Testamento Domini sacerdotes.</p>
<p> <hi>Et accipiet Eleazar sanguinem ejus, et asperget contra
faciem tabernaculi testimonii a sanguine ejus septies.</hi> 
<pb n="0734"/>Haec testificatio est, Christum secundum Scripturas
fudisse sanguinem in remissionem peccatorum <note>(Rom.
III, 25; et Ephes. I, 7)</note>. Ideo <hi>contra faciem tabernaculi
testimonii,</hi> quia non aliter declaratum est, quam fuerat
divino testimonio praenuntiatum: et ideo <hi>septies,</hi> quia
ipse numerus ad mundationem pertinet spiritualem.</p>
<p> <hi>Et cremabunt eam in conspectu ejus.</hi> Puto quia concrematio
ad signum pertinet resurrectionis. Natura
est quippe ignis ut in superna moveatur, et in eum
convertitur quod crematur. Nam et ipsum cremare de
graeco in latinum ductum verbum est a suspensione.
Quod vero additum est, <hi>in conspectu ejus,</hi> id est in
conspectu sacerdotis, hoc mihi insinuatum videtur,
quia illis apparuit resurrectio Christi, qui futuri erant
regale sacerdotium. Jam quod sequitur, <hi>Et pellis ejus
et carnes et sanguis ejus cum stercore ejus comburetur,</hi> 
id ipsum expositum est quomodo concremabitur: et
significatum est quod non solum substantia mortalis
corporis Christi, quae commemoratione pellis et carnium
et sanguinis intimata est; verum etiam contumelia
et abjectio plebis, quam nomine stercoris significatam
puto, converteretur in gloriam, quam combustionis
flamma significat.</p>
<p> <hi>Et accipiet sacerdos lignum cedrinum et hyssopum et
coccinum, et immittet in medium combustionis juvencae.</hi> Lignum cedrinum spes est, quae debet in supernis
firmiter habitare. Hyssopus fides, quae cum sit herba
humilis, radicibus haeret in petra. Coccinum charitas,
quod fervorem spiritus igneo colore testatur. Haec tria
debemus mittere in resurrectionem Christi, tanquam
in medium combustionis illius, ut cum illo sit abscondita
vita nostra, sicut dicit Apostolus: <hi>Et vita vestra
abscondita est cum Christo in Deo <note>(Coloss. III, 3)</note>
            </hi>.</p>
<p> <hi>Et lavabit vestimenta sua sacerdos, et lavabit corpus
suum aqua, et postea introibit in castra, et immundus
erit sacerdos usque ad vesperam.</hi> Lavatio vestimentorum
et corporis quid est, nisi mundatio exteriorum
et interiorum? hoc sacerdos. Deinde sequitur: <hi>Et
qui comburet eam, lavabit vestimenta sua, et lavabit
corpus suum aqua, et immundus erit usque ad vesperam.</hi> 
In eo qui comburit, eos figuratos arbitror, qui Christi
carnem sepelierunt, resurrectioni eam veluti conflagrationi
mandantes.</p>
<p> <hi>Et congregabit homo mundus cinerem juvencae, et ponet
extra castra in locum mundum.</hi> Quid dicimus cinerem 
juvencae, reliquias videlicet illius interfectionis
et combustionis, nisi famam quae consecuta est passionem
resurrectionemque Christi? Quoniam sunt
reliquiae homini pacifico <note>(Psal. XXXVI, 37)</note>. Nam et
cinis erat, quia velut mortuus ab infidelibus contemnebatur;
et tamen mundabat, quia et resurrexisse
a fidelibus credebatur. Et quia haec fama apud eos
maxime claruit, qui in caeteris gentibus erant, et non
erant de consortio Judaeorum, ideo dictum esse existimo, <hi>Et congregabit homo mundus cinerem juvencae:</hi> 
mundus utique ab interfectione Christi, quae Judaeos
fecerat reos. <hi>Et reponet in locum mundum,</hi> id est, honorabiliter
tractabit: tamen <hi>extra castra,</hi> quia extra
<pb n="0735"/>
celebrationem Judaicae consuetudinis honor evangelicus
claruit. <hi>Et erit synagogae filiorum Israel in conservationem.
Aqua aspersionis, purificatio est.</hi> Postea
declarat plenius quemadmodum ex isto cinere fiebat
aqua aspersionis, unde mundabantur a contactu mortuorum;
quod utique significat ab iniquitate hujus
moribundae vel morticinae vitae.</p>
<p>Sed mirum est quod sequitur: <hi>Et qui congregat,</hi> 
inquit, <hi>cinerem juvencae, lavabit vestimenta sua; et immundus
erit usque ad vesperam.</hi> Quomodo erit ex hoc
immundus, qui mundus accesserat; nisi quia et ii qui
sibi videntur mundi, in fide Christiana se agnoscunt
quia omnes peccaverunt et egent gloria Dei, justificati
gratis per sanguinem ipsius <note>(Rom. III, 23, 24)</note>?
Hunc tamen vestimenta sua lavare dixit, non etiam
corpus suum; credo, quod illius cineris congregatione
et repositione in loco mundo, si haec spiritualiter
intelligantur, jam intrinsecus vult intelligi fuisse
mundatum: sicut Cornelius audiens et credens quod
praedicaverat Petrus, ita mundatus est, ut ante visibilem
Baptismum, cum suis qui aderant, acciperet
donum Spiritus sancti; verumtamen nec visibile Sacramentum
contemni potuit <note>(Act. X, 44-48)</note>, ut ablutus
etiam extrinsecus lavaret quodammodo vestimenta
sua. <hi>Et erit,</hi> inquit, <hi>filiis Israel, et proselytis
qui apponuntur, legitimum aeternum.</hi> Quid aliud ostendit,
nisi baptismum Christi, quem significabat aqua
aspersionis, et Judaeis et Gentibus profuturum; id
est filiis Israel et proselytis, tanquam naturalibus
ramis et inserto pinguedini radicis oleastro <note>(Rom. XI,
16-24)</note>? Quem autem non faciat intentum, quod post
ablutionem de singulis quibusque dicitur, <hi>Et immundus
erit usque ad vesperam?</hi> Neque hic tantum, sed
in omnibus, aut pene in omnibus talibus mundationibus
hoc dicitur. Ubi nescio utrum aliquid aliud possit
intelligi, nisi quod omnis homo post remissionem
plenissimam peccatorum permanendo in hac vita contrahit
aliquid, unde sit immundus usque ad ejusdem
vitae finem, ubi ei dies iste quodammodo clauditur,
quod significat vespera.</p>
<p>Deinde incipit Scriptura dicere, et exsequitur quemadmodum
immundi facti homines, aqua illa aspersionis
purificentur: <hi>Qui tetigerit,</hi> inquit, <hi>mortuum, omnis
anima hominis immunda erit septem diebus: hic purificabitur
die tertio et die septimo, et mundus erit.</hi> Et hic
nihil aliud intelligendum video, nisi contactum mortui,
esse hominis iniquitatem. Septem vero dierum
immunditiam propter animam et corpus dictam puto;
animam in ternario, corpus in quaternario. Quod
quare ita sit, longum est disputare. Secundum hoc
arbitror dictum per prophetam, <hi>In tribus et quatuor
impietatibus non adversabor <note>(Amos I, 3)</note>
            </hi>. Adjungit
autem, et dicit, <hi>Si autem non purificatus fuerit die tertio
et die septimo, non erit mundus. Omnis qui tetigerit
mortuum ab omni anima hominis, et mortuus fuerit, et
non fuerit purificatus;</hi> id est ante mortuus fuerit tacto
<pb n="0736"/>
mortuo, quam fuerit purificatus; <hi>tabernaculum Domini
polluit: exteretur anima illa ex Israel.</hi> Notandum
est quod difficillime reperitur in his libris aliquid
evidentius de vita animae post mortem fuisse
conscriptum. Hic ergo cum dicit, si fuerit mortuus
ante purificationem, manere in illo immunditiam, et
exteri animam illam ex Israel, id est a consortio populi
Dei; quid aliud vult intelligi, nisi manere animae
poenam, etiam post mortem, si cum vivit, mundata
non fuerit sacramento isto, quo Christi baptismus
figuratur? <hi>Quoniam aqua aspersionis,</hi> inquit, <hi>non est
circumaspersa super eum, immundus est; adhuc immunditia
ejus in ipso est. Adhuc,</hi> scilicet etiam post mortem.
Quod vero supra dixit, <hi>Tabernaculum Domini
polluit,</hi> quantum in ipso est utique, dixit: sicut Apostolus, <hi>Spiritum nolite exstinguere 
 <note>(I Thess. V, 19)</note>
            </hi>:
cum exstingui ille non possit. Nam si ex hoc tabernaculum
immundum factum vellet intelligi, mundari
utique juberet.</p>
<p>Postea vero immundos a mortuis factos, hoc est a
mortuis operibus, quae sunt omnes iniquitates, ita
mundari jubet: <hi>Et accipient illi immundo,</hi> inquit, <hi>a
cinere illius exustae purificationis, et effundent super
illum,</hi> id est super eumdem cinerem, <hi>aquam vivam in
vase: et accipiens hyssopum, intingens in aqua vir mundus,
et circumaspergens super domum, et super vasa, et
super animas, quotquot fuerint illic, et super eum qui
tetigerit os humanum, aut vulneratum, aut mortuum, aut
monumentum; et asperget mundus super immundum
in die tertio et in die septimo: et purificabitur die septimo,
et lavabit vestimenta sua, et lavabitur aqua, et
immundus erit usque ad vesperam.</hi> Alia est aqua aspersionis,
et alia utique illa qua lavabit vestimenta sua. <hi>Et lavabitur aqua,</hi> 
 quam puto spiritualem intelligendam,
per significationem, non per proprietatem.
Nam sine dubio visibilis erat, sicut illae omnes umbrae
futurorum. Proinde qui sacramento Baptismi
recte abluitur, quod illa aspersionis aqua figurabatur,
mundatur et spiritualiter, id est invisibiliter, et in
carne et in anima, ut sit mundus et corpore et spiritu.
Quod vero hyssopo dixit aquam aspersionis
aspergi, qua herba supra diximus fidem significari;
quid aliud occurrit, nisi quod scriptum est, <hi>Fide mundans
corda eorum <note>(Act. XV, 9)</note>
            </hi>? Non enim prodest
Baptismus, si desit fides. A viro autem mundo dixit
hoc fieri, ubi significantur ministri portantes personam
Domini sui, qui vere vir mundus est. Nam et
de his ministris in consequentibus dicit, <hi>Et qui circumasperget
aquam aspersionis, lavabit vestimenta sua;</hi> id
est, observabit et corpore. <hi>Et qui tetigerit aquam
<pb n="0737"/>
aspersionis, immundus erit usque ad vesperam. Et omne
quodcumque tetigerit illud immundus, immundum erit:
et anima quae tetigerit, immunda erit usque ad vesperam.</hi> 
Jam dixi superius quid mihi significare videatur, <hi>usque ad vesperam.</hi> </p>
        </div3>
<div3>
          <head>XXXIV.</head>
          <p>
 <hi>[Ib. XIX, 16.] Omnis qui tetigerit super, faciem
campi vulneratum, aut mortuum, aut os hominis,
aut monumentum.</hi> Quaeri potest quid dictum sit <hi>vulneratum,
aut mortuum.</hi> Si enim aliud voluit intelligi vulneratum,
aliud mortuum; cavendum est ne putetur
immundus esse etiam qui tetigerit vulneratum vivum,
quod utique absurdum est. Sed quia possunt et mortui
esse vulnerati, ipsos mortuos intelligitur discrevisse,
ut et vulneratum mortuum intelligamus, id est,
vulnere peremptum aut mortuum sine vulnere.</p>
        </div3>
<div3>
          <head>XXXV.</head>
          <p>
 <hi>[Ib. XX, 11.]</hi> Quod de petra aqua educta est,
apostolus Paulus quid esset exposuit, ubi ait, <hi>Et omnes
eumdem potum spiritualem biberunt. Bibebant enim de
spirituali sequenti petra: petra autem erat Christus <note>(I Cor.
X, 4)</note>
          </hi>. Significata est ergo de Christo profluens gratia
spiritualis, qua interior sitis irrigaretur. Sed quod
virga petra percutitur, crux Christi figuratur. Ligno
enim accedente ad petram, gratia manavit: et quod
bis percutitur, evidentius significat crucem. Duo
quippe ligna sunt crux.</p>
        </div3>
<div3>
          <head>XXXVI.</head>
          <p>
 <hi>[Ib. XX, 13.]</hi> Quod de aqua illa quae de petra
profluxit dictum est, <hi>Haec aqua contradictionis,
quia maledixerunt filii Israel ante Dominum, et sanctificatus
est in ipsis:</hi> prius maledixerunt, quando locuti
sunt contra beneficium Domini, quo educti erant de
Aegypto; et postea sanctificatus est in ipsis, cum illo
miraculo profluentis aquae ejus sanctitas declarata est.
An forte duo genera hominum demonstravit, et contradicentium
gratiae Christi, et percipientium gratiam
Christi; ut illis sit aqua contradictionis, istis
sanctificationis? Nam et de ipso Domino in Evangelio
legitur, <hi>Et in signum cui contradicetur <note>(Luc. II, 34)</note>
          </hi>.</p>
        </div3>
<div3>
          <head>XXXVII.</head>
          <p>
 <hi>[Ib. XX, 17, 19.]</hi> Quod inter mandata Moyses
ad regem Edom dicit inter caetera, <hi>Neque bibemus
aquam de lacu tuo,</hi> intelligendum est gratis, id est,
quia non gratis bibemus: quod postea manifestat, dicens, <hi>Si autem de aqua tua bibemus, ego et pecora mea,
dabo pretium tibi.</hi> </p>
        </div3>
<div3>
          <head>XXXVIII.</head>
          <p>
 <hi>[Ib. XX, 17.] Non declinabimus in dextera
neque in sinistra:</hi> pluraliter dictum est, in ea quae
dextera sunt, vel quae sinistra sunt.</p>
        </div3>
<div3>
          <head>XXXIX.</head>
          <p>
 <hi>[Ib. XX, 24.] Non introibitis in terram quam
dedi filiis Israel in possessionem; quoniam exacerbastis
me super aquam maledictionis.</hi> Quam dixit superius
aquam contradictionis, ipsam dicit hic maledictionis:
non enim ait <foreign xml:lang="greek">αντιλογίας,</foreign> sed <foreign xml:lang="greek">λοιδορίας.</foreign>
        </p>
        </div3>
<div3>
          <head>XL.</head>
          <p>
 <hi>[Ib. XXI, 2.] Et vovit Israel votum Domino, et
dixit, Si mihi tradideris populum istum subjectum,</hi> id
est, si mihi eum tradendo subjeceris, <hi>anathemabo illum
et civitates ejus.</hi> Hic videndum est, quomodo dicatur <hi>anathemabo,</hi> 
 quod vovetur, et tamen pro maledicto
ponitur, sicut et de isto populo dicitur: unde illud est,
<pb n="0738"/> <hi>Si quis vobis evangelizaverit praeterquam quod accepistis,
anathema sit 
 <note>(Galat. I, 9)</note>
          </hi>. Hinc vulgo ductum est, ut
devotatio dicatur: nam devotare se quemquam, nemo
fere dicit, nisi maledicens.</p>
        </div3>
<div3>
          <head>XLI.</head>
          <p>
 <hi>[Ib. XXI, 3.] Et anathemavit eum et civitatem
ejus: et vocatum est nomen loci illius Anathema.</hi> Hinc
ductum est ut anathema, detestabile aliquid et abominabile
videatur. Ut enim nihil inde victor in usus
suos auferret, sed totum in poenam luendam voveret,
hoc erat anathemare, quod vulgo dicitur devotare.
Origo autem hujus verbi est in graeca lingua ab his
rebus, quae votae et persolutae, hoc est, promissae et
redditae, sursum ponebantur in templis, <foreign xml:lang="greek">ἀπὸ τοῦ ἄνω τιθέναι</foreign>:
hoc est, sursum ponere, vel figendo, vel suspendendo.</p>
        </div3>
<div3>
          <head>XLII.</head>
          <p>
 <hi>[Ib. XXI, 13, 14.]</hi> In itinere filiorum Israel, quo
castra promovebant, atque ponebant, inter caetera scriptum
est, <hi>Et inde castra collocaverunt trans Arnon in
eremo</hi>, <hi>quod exstat a limitibus Amorrhaeorum. Est enim
Arnon limes Moab inter Moab et inter Amorrhaeum. Propterea
dicitur in libro, Bellum Domini Zoob inflammavit,
et torrentes Arnon, et torrentes constituit inhabitare Er.</hi> In
quo libro hoc scriptum sit, non commemoravit, neque
ullus est in his quos divinae Scripturae canonicos appellamus.
De talibus occasiones reperiunt, qui libros
apocryphos incautorum auribus et curiosorum conantur
inserere, ad persuadendas fabulosas impietates.
Sed hic dictum est scriptum in libro, non dictum est
in cujus prophetae vel patriarchae sancto libro. Neque
negandum est fuisse jam libros sive Chaldaeorum,
unde egressus est Abraham; sive Aegyptiorum, ubi
didicerat Moyses omnem illorum sapientiam; sive cujusque
gentis alterius, in quorum librorum aliquo potuit
hoc esse scriptum: qui tamen non ideo sit assumendus
in eas Scripturas quibus divina commendatur
auctoritas; sicut nec propheta ille Cretensis, cujus
mentionem facit Apostolus <note>(Tit. I, 12)</note>; nec Graecorum
scriptores vel philosophi vel poetae, quos idem
ipse apostolus magnum sane aliquid et veraciter promptum
ad Athenienses loquens, dixisse confirmat: <hi>In illo enim vivimus, et movemur, et sumus 
 <note>(Act. XVII,
28)</note>
          </hi>. Licet enim divinae auctoritati unde voluerit, quod
verum invenerit, testimonium sumere; sed non ideo
omnia quae ibi scripta sunt, accipienda confirmat. Cur
autem hoc isto commemoratum sit loco, non evidenter
apparet; nisi forte, ut fines illic inter duas gentes
constituerentur, bello actum est, quod bellum ejusdem
loci homines propter magnitudinem, bellum Domini
esse dixerunt, ut scriberetur in aliquo eorum
libro, <hi>Bellum Domini Zoob inflammavit:</hi> quod vel arserit
eodem bello ista civitas, aut ad pugnandum inflammata
sit, hoc est, excitata, vel si quid aliud in
obscuritate loci hujus latet.</p>
        </div3>
<div3>
          <head>XLIII.</head>
          <p>
 <hi>[Ib. XXI, 16.] Hic est puteus quem dixit Dominus
ad Moysen, Congrega populum, et dabo eis aquam
<pb n="0739"/>
libere.</hi> Ita hoc commemoratum est, quasi alicubi superius
hoc ad Moysen dixisse Dominus legatur: sed
quia nusquam reperitur, hic intelligendum est et illic
bibisse populum, qui de siccitate conquerebatur.</p>
        </div3>
<div3>
          <head>XLIV.</head>
          <p>
 <hi>[Ib. XXI, 24, 25.] Et percussit eum Israel nece
gladii: et dominati sunt terrae ejus ab Arnon usque Jaboc,
et usque ad filios Ammon: quoniam Jazer termini
filiorum Ammon sunt. Et accepit Israel omnes civitates
istas. Et habitavit Israel in omnibus civitatibus Amorrhaeorum
in Esebon.</hi> Hic certe Israel possedit civitates
Amorrhaeorum, quas bello superavit; quia non eas
anathemavit: nam si eas anathemasset, possidere
illi non liceret, nec inde ad usus suos aliquid praedae
usurparet. Notandum est sane quemadmodum justa
bella gerebantur. Innoxius enim transitus negabatur,
qui jure humanae societatis aequissimo patere debebat.
Sed jam ut Deus sua promissa compleret, adjuvit hic
Israelitas, quibus Amorrhaeorum terram dari oportebat.
Nam Edom cum similiter eis transitum denegaret,
non pugnaverunt cum ipsa gente Israelitae, id est filii
Jacob cum filiis Esau, duorum germanorum atque geminorum,
quia terram illam Israelitis non promiserat;
sed declinaverunt ab eis.</p>
        </div3>
<div3>
          <head>XLV.</head>
          <p>
 <hi>[Ib. XXI, 27.] Propterea dicent aenigmatistae,
Venite in Esebon,</hi> et caetera. Qui sint aenigmatistae ideo
non apparet, quia non sunt in consuetudine litteraturae
nostrae, neque in ipsis divinis Scripturis fere alio loco
reperitur hoc nomen: sed quia videntur quasi canticum
dicere, quo cecinerunt bellum inter Amorrhaeos
et Moabitas gestum, in quo Seon rex Amorrhaeorum
Moabitas superavit, non incredibiliter putantur isti
aenigmatistae sic tunc appellati, quos poetas nos appellamus;
eo quod poetarum sit consuetudo atque licentia
miscere carminibus suis aenigmata fabularum,
quibus aliquid significare intelligantur. Non enim aliter
essent aenigmata, nisi illic esset tropica locutio,
qua discussa perveniretur ad intellectum qui in aenigmate
latitaret.</p>
        </div3>
<div3>
          <head>XLVI.</head>
          <p>
 <hi>[Ib. XXII, 4-6.]</hi> Quod dicit Scriptura, posteaquam
Israel vicit Amorrhaeos, et possedit omnes civitates
eorum, misisse legatos Balac regem Moabitarum
ad conducendum Balaam, a quo malediceretur Israel,
satis ostenditur non omnes Moabitas venisse in conditionem
Seon regis Amorrhaeorum, quando eos
bello superavit: si quidem remansit gens Moabitarum
usque ad illud tempus, ubi regnaret Balac rex Moab.
Quod vero Moab dixit senioribus Madian, id est, Moabitae
senioribus Madianitarum, <hi>Nunc ablinget synagoga
haec omnes qui in circuitu nostro sunt;</hi> non una gens
erat, sed vicini ad vicinos dixerunt quod pariter cavendum
esset. Nam Moab filius fuit Lot ex una filiarum <note>(Gen. XIX, 37)</note>,
Madian vero filius Abrahae de Cethura <note>(Id. XXV, 2)</note>.
Non itaque una gens erat, sed duae
vicinae atque conterminae.</p>
        </div3>
<div3>
          <head>XLVII.</head>
          <p>
 <hi>[Ib. XXII, 7-13.]</hi> Quid est quod scriptum
est, <hi>Et divinationes in manibus eorum,</hi> cum de iis diceretur
quos miserat Balac ad conducendum Balaam,
<pb n="0740"/>
ut malediceret Israel? Numquidnam ipsi divinabant?
an aliqua ferebant unde faceret Balaam, quo posset
divinare, tanquam aliqua quae in sacrificiis incenderentur,
aut quoquo modo impenderentur; et ideo dictae
sunt divinationes, quia per haec ille poterat divinare?
an quid aliud? obscure enim dictum est. Notandum
sane, quod <hi>venit Deus ad Balaam et dixit ei,
Quid homines hi penes te?</hi> etc. Nec dictum est utrum
in somnis hoc factum sit, quamvis per noctem factum
satis eluceat, cum post haec dicit Scriptura, <hi>Et exsurgens
Balaam mane.</hi> Potest enim movere quomodo cum
homine pessimo Deus locutus sit, quod etiamsi in
somnis factum esse constaret, non ideo nulla quaestio
remaneret, propter ipsam indignitatem. Sic et Dominus
Jesus Christus ait de divite illo, qui destruere
veteres apothecas et ampliores novas disponebat implere: <hi>Dixit ad illum Deus, Stulte, hac nocte anima tua
auferetur a te; haec quae praeparasti cujus erunt 
 <note>(Luc.
XII, 20)</note>
          </hi>? Ne quisquam glorietur quod ei loquitur Deus
eo modo, quo talibus loquendum esse novit; quando
potest hoc et reprobis fieri: quia et cum per angelum
loquitur, ipse loquitur.</p>
        </div3>
<div3>
          <head>XLVIII.</head>
          <p>
 <hi>[Ib. XXII, 12-38.]</hi> Quod ait Balaam iterum
ad se missis honoratioribus nuntiis, <hi>Si dederit mihi
Balac plenam domum suam argento et auro, non potero
praevaricare verbum Domini, facere illud pusillum vel
magnum in mente mea,</hi> nullum habet omnino peccatum:
sed quod sequitur non est sine gravi peccato.
Jam enim constans esse debuit semel audito, quod ei
dixerat Dominus, <hi>Non ibis cum eis, neque maledices
populum: est enim benedictus;</hi> nec eis ullam spem
dare, quod posset Dominus, tanquam ipse Balaam
muneribus et honoribus flexus, adversus populum
suum, quem benedictum esse dixerat, suam mutare
sententiam. Sed ibi se victum cupiditate monstravit,
ubi loqui sibi Dominum de hac re iterum voluit, de
qua ejus jam cognoverat voluntatem. Quid enim opus
erat quae sequuntur adjungere: <hi>Et nunc sustinete ibi
et vos nocte hac, et sciam quid adjiciet Dominus loqui
ad me?</hi> Proinde Dominus videns ejus cupiditatem captam
devictamque muneribus, permisit eum ire, ut
per jumentum quo vehebatur ejus avaritiam coerceret:
hoc ipso confundens illam dementiam, quod prohibitionem
Domini per angelum factam transgredi
asina non audebat, quam ille cupiditate transgredi
conaretur, quamvis eamdem cupiditatem timore supprimeret. <hi>Venit enim Deus ad Balaam nocte, et ait illi:
Si vocare te venerunt homines, exsurgens sequere eos,
sed verbum quodcumque locutus fuero ad te, hoc facies.
Et exsurgens Balaam mane stravit asinam suam, et abiit
cum principibus Moab.</hi> 
 Cur post istam permissionem
Deum iterum non consuluit, et post illam prohibitionem
iterum consulendum putavit, nisi quia ejus maligna
cupiditas apparebat, quamvis timore Domini
premeretur? Denique Scriptura sequitur, <hi>Et iratus est
animatione Deus, quia ibat ipse; et insurrexit angelus
Dei, ut non permitteret eum in via,</hi> et caetera quae sequuntur,
donec asina loqueretur. Nihil hic sane mirabilius
videtur, quam quod loquente asina territus non
<pb n="0741"/>
est, sed insuper ei, velut talibus monstris assuetus,
ira perseverante respondit. Postea illi et angelus loquitur,
arguens et improbans ejus viam: quo viso tamen
exterritus adoravit. Deinde ire permissus est, ut
jam per ipsum prophetia clarissima proferretur. Nam
omnino permissus non est dicere quod volebat, sed
quod virtute Spiritus cogebatur. Et ipse quidem reprobus
mansit: nam posterior de illo sancta Scriptura
ita locuta est, ut quidam reprehensibiles et reprobi
viam ejus secuti dicerentur: <hi>Secuti,</hi> inquit, <hi>viam Balaam filii Beor, qui mercedem iniquitatis dilexit <note>(II Petr. II, 15.)</note>
          </hi> </p>
        </div3>
<div3>
          <head>XLIX.</head>
          <p>
 <hi>[Ib. XXII, 22, 32.]</hi> De angelo qui locutus est
Balaam in via, quo viso asina ejus progredi non ausa
est, Scriptura ita loquitur: <hi>Et iratus est animatione
Deus, quia ibat ipse; et insurrexit angelus Dei differre
eum in via.</hi> Ubi primo notandum est quemadmodum
dixerit, <hi>iratus est Deus, et insurrexit angelus Dei:</hi> nec
interposuit iratum Deum misisse angelum, sed tanquam
in angelo iratum Deum significavit; quoniam
veritas et justitia Dei irasci angelum fecit. Nam <hi>insurrexit</hi> 
quod dictum est, utique commotione intelligendum
est. Deinde quod ait, <hi>differre eum in via,</hi> quod
graece positum est <foreign xml:lang="greek">διαβαλεῖν,</foreign> hoc et in consequentibus
dicit ipse angelus, <hi>Et ecce ego exii in dilationem tuam,</hi> 
ubi graecus habet <foreign xml:lang="greek">διαβολήν.</foreign>Ubi fortassis accusatio congruentius
intelligitur, ut hic quod dictum est <hi>differre
eum in via,</hi> accusare accipiatur. Unde creditur etiam
diabolus appellatus, tanquam accusator latine dicendus
sit: non quia nemo possit etiam bene recteque
accusare; sed quoniam diabolus amat accusare, utique
invidentiae stimulis agitatus, quale illi in Apocalypsi
testimonium perhibetur <note>(Apoc. XII, 9, 10)</note>. Positum
est autem hoc verbum et in comoedia, unde
latinum esse non dubium est, sub eadem significatione,
vel certe vicina, ubi de patre irato dicitur filio:
</p>
          <l>Orationem sperat invenisse se,</l>
<l>Qua differat te.</l>
          <p>  <note>(Terentius in Andr., act. 2, scen. 4.)</note> 
Solet autem hic intelligi, differat, velut hac atque
illac ferat tempestate verborum, quasi discerpat et
dissipet; quod utique ille accusando videbatur esse
facturus. Sed etsi <hi>differre eum in via</hi> sic intellexerimus,
quia distulit angelus ejus festinationem remorando,
ut ei quod opus erat et demonstraret, et diceret;
non absurda est hujus verbi etiam sub ista
significatione positio.</p>
        </div3>
<div3>
          <head>L.</head>
          <p>
 <hi>[Ib. XXII, 23-29.] Et cum vidisset asina angelum
Dei resistentem in via, et evaginatum gladium in manu
ejus, et declinavit asina de via, et ibat in campum.</hi> 
Campus iste adhuc extra macerias vinearum fuit. <hi>Et
percussit asinam in virga, ut corrigeret eam in via. Et
stetit angelus Dei in sulcis vinearum, maceria hinc, et
maceria hinc.</hi> Merito quaeritur, si hinc atque inde maceriae
in medio ponebant viam, sicut fieri solet; quomodo
ibi stans angelus dicitur stetisse in sulcis vinearum:
neque enim in via inter macerias potuerunt sulci
esse vinearum. Sed ordo verborum est, <hi>ut corrigeret
eam in via, maceria hinc, et maceria hinc.</hi> In hac ergo
<pb n="0742"/>
via corrigere voluit asinam Balaam, ut inter macerias
ambularet. Interpositum est autem, <hi>Et stetit angelus
Dei in sulcis vinearum,</hi> in una scilicet vinearum, quae
in medio ponebant viam. <hi>Et cum vidisset asina angelum
Dei, compressit se ad parietem,</hi> id est ad maceriam
illius utique vineae, in qua non erat angelus, quoniam
ab alia parte erat in sulcis vinearum. <hi>Et compressit
pedem Balaam ad parietem, et adjecit adhuc caedere
eam. Et apposuit angelus Dei, et adjiciens substitit in
loco angusto;</hi> jam non in sulcis vinearum, sed inter
ipsas macerias, id est in via: <hi>in quo non fuit declinare
dextram neque sinistram. Et cum vidisset asina angelum
Dei, consedit sub Balaam.</hi> Caesa enim, retro non
ibat; in parietem non se premebat, quoniam non ab
altera parte terrebatur, sed in media via in angusto
angelus erat: restabat ergo ut subsideret. <hi>Et iratus est
Balaam, et percutiebat asinam virga. Et aperuit Deus
os asinae, et ait ad Balaam: Quid feci tibi, quia percussisti
me tertio hoc? Et ait Balaam asinae: Quia illusisti
mihi; et si haberem gladium in manu mea, jam
transfixissem te.</hi> Nimirum iste tanta cupiditate ferebatur,
ut nec tanti monstri miraculo terreretur, et responderet
quasi ad hominem loquens, cum Deus utique
non asinae animam in naturam rationalem vertisset,
sed quod illi placuerat, ex illa sonare fecisset, ad
illius vesaniam cohibendam: illud fortasse praefigurans,
quia stulta mundi electurus erat Deus, ut confunderet
sapientes <note>(I Cor. I, 27)</note>, pro illo spirituali et
vero Israel, hoc est promissionis filiis.</p>
        </div3>
<div3>
          <head>LI.</head>
          <p>
 <hi>[Ib. XXIII, 5.] Et factus est Spiritus Dei super illum;</hi> 
id est, super Balaam. Non factus est Spiritus Dei, tanquam
factura sit Spiritus Dei; sed <hi>factus est super illum,</hi> 
id est, factum est ut super illum esset: quomodo, <hi>Qui
post me venit, ante me factus est,</hi> id est, factum est ut
ante me esset, ut praeponeretur mihi; <hi>quia prior me,</hi> 
inquit, <hi>erat <note>(Joan. I, 30)</note>
          </hi>: et sicut, <hi>Dominus factus est
adjutor meus <note>(Psal. XXIX, 11)</note>
          </hi>; non enim Dominus
factura est, sed factum est ut me adjuvaret: <hi>et, Factus
est Dominus refugium pauperum <note>(Psal. IX, 10)</note>
          </hi>, id
est, factum est ut ad eum refugerent pauperes: et, <hi>Facta est super me manus Domini 
 <note>(Ezech. I, 3, et III,
22)</note>
          </hi>, id est, factum est ut super me esset; et multa
talia in Scripturis reperiuntur.</p>
        </div3>
<div3>
          <head>LII.</head>
          <p>
 <hi>[Ib. XXV, 4, 7, 8.] Et dixit Dominus ad Moysen:
Accipe duces populi, et ostenta eos Domino contra
solem; et auferetur ira animationis Domini ab Israel.</hi> 
Iratus est Deus de fornicationibus Israel, et carnalibus
et spiritualibus; nam et filiabus Moab se impudice
miscuerant, et idolis fuerant consecrati: hoc ad Moysen
dixit, ut ostentaret Domino duces populi contra
solem. In quo verbo intelligitur eos jussos esse crucifigi,
ut hoc sit, <hi>Ostenta eos Domino contra solem,</hi> id
est palam in conspicuo lucis hujus. Nam graecus ait <foreign xml:lang="greek">παραδειγμάτισον,</foreign>
 quod dici posset, Exempla; quia <foreign xml:lang="greek">παράδειγμα</foreign>
 exemplum dicitur. Nam praeter Septuaginta
<pb n="0743"/>
interpretes, Aquila perhibetur dixisse, <hi>confige,</hi> vel
potius <hi>sursum confige,</hi> quod est <foreign xml:lang="greek">ἀνάπηξον</foreign>; Symmachus
autem verbo evidentiore, <hi>suspende.</hi> Mirum est sane,
quod Scriptura narrare destiterit utrum hoc fuerit ex
praecepto Domini impletum: quod contemni potuisse
non video, aut si contemptum est, impune contemni.
Si autem factum est et tacitum, cur ex eo quod Phinees
filius Eleazar transfixit adulteros, placatum
fuisse Dominum Scriptura testatur, plagamque cessasse;
quasi crucifixis ducibus, sicut praeceperat Dominus,
adhuc indignatio perseverans alio modo placanda
videretur: cum procul dubio falsum esse non
posset, quod praenuntiaverat et promiserat Dominus,
dicens, <hi>Accipe duces populi, et ostenta eos Domino contra
solem; et avertetur ira animationis Domini ab Israel?</hi> 
Si ergo factum erat, quis dubitet iram Domini aversam
fuisse ab Israel? Quid itaque opus erat ut adhuc
Phinees ad placandum Deum sic in adulteros vindicaret,
eique testimonium Scriptura perhiberet quod eo
modo placaverit Dominum? Nisi forte intelligamus,
cum illud de ducibus populi Moyses, quod praeceperat
Dominus, implere disponeret, eum voluisse etiam secundum
Legem talia punire flagitia et sacrilegam audaciam,
ut juberet quemque interficere proximum
suum diis alienis nefarie consecratum, atque interea
etiam illud Phinees faceret, ac sic ira Domini jam placata,
non opus fuisse duces populi crucifigi. Haec sane
severitas illi tempori congrua, quantum malum sit
fornicationis et idololatriae, prudentium fidei satis evidenter
ostendit.</p>
        </div3>
<div3>
          <head>LIII.</head>
          <p>
 <hi>[Ib. XXVII, 13, 14.]</hi> Eam causam mortis Moysi
dicit Dominus, quam etiam fratris ejus. Ambobus
enim etiam hoc ante praedixerat, quod ideo non intrarent
cum populo Dei in terram promissionis, quia non
eum sanctificaverunt coram populo ad aquam contradictionis <note>(Num. XX, 12)</note>;
id est quia dubitaverunt de
dono ejus, quod posset aqua de petra profluere, sicut
exposuimus in eo ipso Scripturae loco <note>(Supra, quaest.
19)</note>. Hujus autem rei mysterium datur intelligi, quia
nec sacerdotium quod prius institutum est, cujus personam
gerebat Aaron, nec ipsa Lex cujus personam
gerebat Moyses, introducunt populum Dei in terram
haereditatis aeternae; sed Jesus, in quo typus erat Domini
Jesu Christi, id est gratia per fidem. Et Aaron
quidem ante defunctus est, quam Israel in aliquam
partem terrae promissionis intraret; Moyse autem adhuc
vivente capta est terra Amorrhaeorum atque possessa,
sed Jordanem cum eis non est transire permissus.
Ex aliqua enim parte Lex observatur in fide
christiana. Ibi enim sunt etiam praecepta, quae hodieque
observare Christiani jubemur. Sacerdotium vero illud et
sacrificia nullam partem tenent hodie fidei christianae,
nisi quod in umbris futurorum acta atque transacta sunt.
Cum vero ambobus fratribus, id est Aaron et Moysi,
dicitur ut apponantur ad populum suum, manifestum
est non esse in illos iram Dei, quae separat a pace
sanctae societatis aeternae. Unde manifestatur, non solum
officia, sed etiam mortes eorum signa fuisse futurorum,
non supplicia indignationis Dei.
<pb n="0744"/>
</p>
        </div3>
<div3>
          <head>LIV. </head>
          <p>
 <hi>[Ib. XXVII, 18, 19.] Et locutus est Dominus ad
Moysen, dicens: Accipe ad teipsum Jesum filium Nave,
hominem qui habet Spiritum in seipso; et impones manus
tuas super eum, et statues eum in conspectu Eleazari
sacerdotis, et mandabis ei in conspectu omnis synagogae,</hi> 
etc. Notandum est, quod cum jam haberet Spiritum
in seipso Jesu Nave, sicut Scriptura testatur (ubi quid
aliud quam Spiritum sanctum debemus accipere? non
enim de spiritu hominis hoc diceret, quem nullus erat
qui non habebat), jussus est tamen Moyses ei manus
imponere; ne quisquam homo, qualibet praepollens
gratia, sacramenta consecrationis audeat recusare.</p>
        </div3>
<div3>
          <head>LV.</head>
          <p>
 <hi>[Ib. XXVII, 20.]</hi> Quid est quod cum Deus praeciperet
Moysi de Jesu Nave, ait inter caetera, <hi>Et dabis
de gloria tua super eum?</hi> Nam graeca locutione <foreign xml:lang="greek">τῆσ δόξης</foreign>
habet, quod tantumdem valet ac si diceret <hi>de gloria,</hi> 
id est <foreign xml:lang="greek">ἀπὸ τῆς δόξης.</foreign> Latini autem nonnulli interpretati
sunt, <hi>dabis gloriam tuam;</hi> non, <hi>de gloria tua.</hi> 
Sed sive illud esset, ut <hi>gloriam tuam</hi> diceret, non ideo
eam non habiturus erat Moyses; nec quia dixit, <hi>de
gloria,</hi> ideo minutum est quod habebat. Sic enim accipiendum
est, ac si diceret, Facies eum socium gloriae
tuae: non autem hujusmodi res, quasi partiliter
divisae, minuuntur; sed totae sunt omnibus, totae singulis
qui earum habent societatem.</p>
        </div3>
<div3>
          <head>LVI.</head>
          <p>
 <hi>[Ib. XXX, 3.] Homo, homo quicumque voverit
votum Domino, aut juraverit juramentum, aut definierit
definitionem de anima sua, non profanabit verbum
suum: omnia quaecumque exierint ex ore ejus faciet.</hi> Non
hoc ad omnem jurationem pertinet, sed ad eam ubi
quisque de anima sua voverit alicujus utique rei abstinentiam,
qua ei licebat uti per Legem, sed per votum
sibi ipse efficit non licere.</p>
        </div3>
<div3>
          <head>LVII.</head>
          <p>
 <hi>[Ib. XXX, 4-6,] Si autem mulier voverit votum
Domino, aut definierit definitionem in domo patris sui
in juventute sua, et audierit pater ejus vota ejus, et definitiones
ejus, quas definivit adversus animam suam, et
tacuerit pater ejus; et stabunt omnia vota ejus, et omnes
definitiones ejus, quas definivit adversus animam suam,
manebunt ei. Si autem abnuens abnuerit pater ejus, quacumque
die audierit omnia vota ejus, et definitiones ejus,
quas definivit adversus animam suam, non stabunt: et
Dominus emundabit eam, quia abnuit pater ejus.</hi> Quoniam
quidem de muliere, quae adhuc in juventute sua
in domo patris est, loquitur, merito hic quaeritur
etiam de voto virginitatis; mulieres quippe etiam virgines
in Scriptura appellari solere notissimum est: et
videtur etiam Apostolus de patre loqui, cum dicit, <hi>Servet virginem suam;</hi> 
 et, <hi>Det nuptum virginem suam <note>(I Cor. VII, 37, 38)</note>
          </hi>,
et caetera hoc modo: ubi nonnulli
intellexerunt, <hi>virginem suam,</hi> virginitatem suam;
nulla tamen hoc simili Scripturarum locutione demonstrant,
cum sit inusitatissima. Quod autem ait, <hi>adversus
animam suam,</hi> non sic accipiendum est, quasi animae
noceat talibus votis; sed <hi>adversus animam</hi> dicitur,
adversus animalem delectationem, sicut etiam de jejunio
praecipiens superius ait, <hi>Et affligetis animas vestras <note>(Num. XXIX, 7)</note>
          </hi>.
<pb n="0745"/>
</p>
        </div3>
<div3>
          <head>LVIII. </head>
          <p>
 <hi>[Ib. XXX, 6.]</hi> Quod autem ait, <hi>Et Dominus
emundabit eam, quia abnuit pater ejus; emundabit</hi> dixit,
a voti non impleti crimine absolvet: sicut in multis
locis dicitur, <hi>Et mundabit eum sacerdos,</hi> id est mundum
habebit, mundum judicabit; sicuti est et illud, <hi>Mundatione non mundabis reum,</hi> 
 id est, Non dices
mundum eum qui immundus est.</p>
        </div3>
<div3>
          <head>LIX.</head>
          <p>
 <hi>[Ib. XXX, 7-16.] Si autem facta fuerit viro, et
vota ejus super eam secundum distinctionem labiorum
ejus, quanta definivit adversus animam suam; et audierit
vir ejus, et tacuerit ei quacumque die audierit: et
ita stabunt omnia vota ejus, et definitiones ejus, quas
definivit adversus animam suam, stabunt. Si autem abnuens
abnuerit vir ejus in quacumque die audierit omnia
vota ejus, et definitiones ejus, quas definivit adversus
animam suam, non manebunt: quoniam vir abnuit ab ea
et Dominus mundabit eam.</hi> Feminam sub patre antequam
nubat, et sub viro nuptam, noluit Lex ita vovere
aliquid Deo adversus animam suam, id est in aliquarum
rerum licitarum atque concessarum abstinentia, ut in
eisdem votis feminea valeat auctoritas, sed virilis;
ita ut si adhuc innuptae jam concesserat pater vota
persolvere, si antequam persolverit nupserit, et viro
ejus hoc cognitum non placuerit, non persolvat, et sit
omnino sine peccato, quia <hi>Dominus mundabit eam,</hi> 
sicut dicit, id est mundam judicabit: neque hoc contra
Deum fieri putandum est, cum ipse Deus hoc praeceperit,
hoc voluerit.
</p>
          <p>Sequitur autem de viduis, vel a viro abjectis, id est,
non sub potestate viri constitutis, aut patris; et earum
vota ad persolvendum libera esse dicit hoc modo: <hi>Et votum,</hi> 
 inquit, <hi>viduae et expulsae, quaecumque voverit
adversus animam suam, manebunt ei.</hi> Deinde dicit de
nupta, si in domo viri sui jam constituta aliquid
tale voverit. De illa enim prius dixerat, quae in
domo patris voverat, et antequam redderet nupserat.
De hac ergo quae in domo mariti vovit, ita
loquitur: <hi>Si autem in domo viri ejus votum ejus,
aut definitio, quae adversus animam ejus cum jurejurando;
et audierit vir ejus, et tacuerit ei, et non abnuerit
ei; et stabunt omnia vota ejus, et omnes definitiones,
quas definivit adversus animam suam, stabunt
adversus eam. Si autem circumauferens circumauferat
vir ejus, quacumque die audierit omnia, quaecumque
exierint ex labiis ejus, secundum vota ejus et secundum
definitiones, quae adversus animam ejus, non manent ei:
vir ejus circumabstulit, et Dominus mundabit eam. Omne
votum et omne jusjurandum vinculi affligere animam,
vir ejus statuet ei, et vir ejus circumauferet. Si autem
tacens tacuerit ei diem ex die, et statuet ei omnia vota
ejus, et definitiones, quae super ipsam, statuet ei; quoniam
tacuit ei, die quo audivit. Si autem circumauferens
circumauferat vir ejus post diem quem audivit; et accipiet
peccatum suum.</hi> </p>
<p>Manifestum est ita voluisse Legem feminam esse
sub viro, ut nulla vota ejus, quae abstinentiae causa
voverit, reddantur ab ea, nisi auctor vir fuerit permittendo.
<pb n="0746"/>
Nam cum ad peccatum ejusdem viri pertinere
voluerit, si prius permiserit, et postea prohibuerit;
etiam hic tamen non dixit ut faciat mulier quod voverat,
quia permissa prius a viro fuerat. Viri dixit esse
peccatum, quia abnuit quod prius concesserat: non
tamen mulieri vel ex hoc permissum dedit, ut cum
prius ei vir concesserit, postea si prohibuerit, contemnatur.</p>
<p>Utrum autem ista etiam ad vota continentiae et a
concubitu abstinentiae pertineant, merito quaeritur,
ne forte ea tantum intelligenda sint adversus animam
voveri, quae sunt in cibis et potionibus. Quod videtur
et illud significare, ubi Dominus ait, <hi>Nonne anima
plus est quam esca <note>(Matth. VI, 25)</note>
            </hi>? et cum de jejunio
praecipitur, ita praecipitur, <hi>Affligetis animas vestras <note>(Num. XXIX, 7)</note>
            </hi>.
Nescio autem utrum alicubi legi possit,
adversus animam dici votum quod de abstinentia
concubitus fuerit: maxime quia cum hic Lex auctoritatem
viro tribuat, non mulieri quae viro subdita est,
ut tunc persolvenda sint vota mulieris, si vir approbaverit;
si autem renuerit, non debeantur: Apostolus
tamen, cum de concubitu conjugatarum loqueretur,
non ibi majorem auctoritatem viro quam feminae
dedit; sed, <hi>Uxori,</hi> inquit, <hi>vir debitum reddat, similiter
et uxor viro: uxor non habet potestatem corporis sui, sed
vir; similiter autem et vir non habet potestatem corporis
sui, sed mulier <note>(I Cor. VII, 3, 4)</note>
            </hi>. Quando ergo in hac
re parem utriusque esse voluit potestatem, puto quod
nobis intelligendum insinuet, istam de concumbendo
vel non concumbendo regulam non pertinere ad ea
vota, ubi non habent parem vir et mulier potestatem,
sed viri major est, ac prope ejus solius est. Non enim
ait Lex virum non debere reddere vota sua, si uxor
prohibuerit; sed uxorem, si vir prohibuerit. Unde
non mihi videtur in hujusmodi votis et definitionibus
atque obligationibus, quae adversus animam fiunt,
etiam ista debere accipi, quae inter se vir et uxor de
concumbendo, vel de abstinentia concumbendi placita
habuerint.</p>
<p>Deinde quia et istae justificationes dicuntur, et meminimus
in illis justificationibus, quae in Exodo sub
hoc nomine aliae commemorantur, multa praecipi, quae
accipi ad proprietatem non possint, nec in Novo Testamento
observentur; sicut de aure servi pertundenda <note>(Exod. XXI, 6)</note>,
et si quid ejusmodi est: non absurde
etiam hic aliquid figurate dictum intelligitur,
ut quoniam sunt multae abstinentiae cerimoniarum
irrationabiles, et aliquando etiam inimicae veritati,
hoc fortasse hic intelligi voluerit, tunc ratas esse,
cum rationabiles fuerint; hoc est, cum eas approbaverit
ratio, quae ad vicem viri debet regere omnem
animalem motionem, quae fit non tantum in appetendo,
verum etiam in abstinendo: ut si mente/ et ratione
decernitur, tunc fiat; si autem improbatur consilio rationis,
non fiat. Quod si ratio quod prius recte faciendum
esse decreverit, post improbet, sit peccatum
consilii: etiam sic tamen nonnisi rationi motio illa
consentiat.</p>
        </div3>
<div3>
          <head>LX.</head>
          <p>
 <hi>[Ib. XXXI, 5, 6.]</hi> Quid est, <hi>Et misit eos Moyses
<pb n="0747"/>
mille ex tribu et mille ex tribu cum virtute eorum?</hi> 
Utrum virtutem eorum vult intelligi, principes eorum?
an virtutem a Domino eis datam, vel per ipsum Moysen
impetratam? an potius virtutem eorum dicit,
ea quibus virtus eorum sustentaretur?</p>
        </div3>
<div3>
          <head>LXI.</head>
          <p>
 <hi>[Ib. XXXI, 8.]</hi> Potest videri quaestio, quomodo
quando Israelitae Madianitas debellaverunt, interfectum
dicat Scriptura Balaam, qui fuerat conductus ad
maledicendum populum Israel: cum superius quando
benedicere coactus est, ita eamdem actionem Scriptura
concluserit, cum ait, <hi>Et surgens Balaam abiit
reversus in locum suum, et Balac abiit ad semetipsum <note>(Num. XXIV, 25)</note>
          </hi>.
Si ergo redierat ad locum suum
Balaam, quomodo hic interfectus est, cum de tam
longinquo, id est de Mesopotamia venerit? An forte
reversus est ad Balac, et hoc Scriptura non dixit?
Quanquam etiam possit in locum suum rediisse intelligi,
quod ab ipso loco ubi sacrificia faciebat, in eum
locum reversus est unde illuc exierat, id est, ubi tanquam
peregrinus habebat hospitium. Non enim dictum
est in domum suam, aut, in patriam suam; sed, <hi>in locum suum.</hi> 
 Habet autem et quisque peregrinus locum
suum, ubi ad tempus habitat. De ipso autem Balac
qui eum conduxerat, non dictum est, ad locum
suum, sed, <hi>ad semetipsum;</hi> id est, ubi dominans habitabat.
Posset ergo dici <hi>ad locum suum,</hi> et dominans,
et peregrinus: <hi>ad semetipsum</hi> autem, non video quomodo
posset dici peregrinus, cum ad hospitium suum
venisset.</p>
        </div3>
<div3>
          <head>LXII.</head>
          <p>
 <hi>[Ib. XXXI, 9.] Et praedam egerunt mulieres Madian,
et suppellectilem eorum, et pecora eorum, et
omnia quae possederant, et virtutem eorum depraedati
sunt.</hi> Cum jam dixisset mulieres, supellectilem, et pecora,
et omnia quae possidebant; quid deinde addit, <hi>et virtutem eorum depraedati sunt?</hi> 
 Nimirum enim haec
intelligenda est virtus, de qua et supra dictum est,
misisse millenos de singulis tribubus cum virtute eorum.
An forte cibus quo sustentabantur, virtus eorum
appellata est, quo subministrato vires suppetunt, et
quo subtracto vires deficiunt? Unde per prophetam
Deus cum minaretur, ait: <hi>Auferam virtutem panis, et
virtutem aquae <note>(Isai. III, 1)</note>
          </hi>. Et Moyses ergo cum annona
miserat illos millenos, quod dictum est, <hi>cum virtute
<pb n="0748"/>
eorum;</hi> et isti Madianitis victis etiam hoc eorum inter
caetera fuerant depraedati.</p>
        </div3>
<div3>
          <head>LXIII.</head>
          <p>
 <hi>[Ib. XXXI, 15, 16.] Utquid vivificastis omne femininum?
Haec enim fuerunt filiis Israel</hi>, <hi>secundum verbum
Balaam, ut recedere facerent et despicere verbum
Domini propter Phogor.</hi> Hoc consilium malignum, ut
eis ad illecebram feminae supponerentur, per quas
non solum corporaliter, sed etiam spiritualiter in adorando
idolo fornicarentur, quando dederit Balaam
Scriptura non dixit; et tamen apparet factum esse,
cum hic commemoratur. Sic ergo potuit et redire ipse
Balaam, qui jam ierat in locum suum, ut non locum
ejus intelligamus peregrinationis hospitium; quamvis
hoc Scriptura tacuerit.</p>
        </div3>
<div3>
          <head>LXIV.</head>
          <p>
 <hi>[Ib. XXXV, 11, 12.]</hi> Quid est quod ait, <hi>Et
erunt civitates vobis refugia a vindicante sanguinem, et
non morietur is qui occidit, quoadusque stet in conspectu
synagogae in judicium;</hi> cum de iis loquatur, qui nolentes
occiderint, et alibi dicat, tunc unumquemque in
tali causa confugientium exire liberum de civitate quo
confugerat, cum sacerdos maximus fuerit defunctus?
Quomodo ergo hic dicit, <hi>Et non morietur is qui occidit,
quoadusque stet in conspectu synagogae in judicium;</hi> nisi
quia ideo judicatur ut tunc ei liceat esse in civitate
refugii, si manifestum factum fuerit in judicio quod
nolens occiderit?</p>
        </div3>
<div3>
          <head>LXV.</head>
          <p>
 <hi>[Ib. XXXV, 19, 12.]</hi> Quid est quod ait, <hi>Qui
vindicat sanguinem, ipse interficiet homicidam; cum
occurrerit ei, iste interficiet eum?</hi> Sic enim sonat male
intelligentibus, quasi passim et sine judicio data fuerit
ultori mortis propinqui sui, licentia occidendi ejus
interfectorem. Sed hoc intelligi voluit, quia secundum
id quod supra dictum est, qui occiderit, confugiat ad
unam de civitatibus refugiorum, quoadusque stet in
judicium, ne ante inventus a propinquo occidatur;
quia etsi nolens occidit, praeter illas civitates inventus
occiditur. Cum vero in judicium steterit in aliqua earum
civitatum, et judicatus fuerit homicida in aliqua
earum in quas fugere conceditur, esse ibi non sinitur;
tum demum jam judicatum, ubicumque compertum,
propinquo licet occidere. Neque enim opus est eum ad
judicium deduci, cum jam fuerit judicatus homicida,
et propterea de illis civitatibus pulsus sit.
</p>
        </div3>
      </div1>

<div1>
        <head> <hi>LIBER QUINTUS.</hi> Quaestiones in Deuteronomium.</head>

<pb n="0747"/>
<p>QUAEST. I. <hi>[DEUT. cap. I, V\ V\ 29, 30.]</hi> In eo quod
commemorat Moyses, dixisse se populo timenti hostes
inhabitantes terram, quo introducendus fuit, <hi>Ne paveatis,
neque timeatis ab eis: Dominus Deus noster, qui
praecedit ante faciem vestram, ipse simul debellabit eos
vobiscum:</hi> satis ostenditur ita esse adjutorem Deum,
ut etiam homines agant aliquid.</p>
<div3>
          <head>II. </head>
<p>
            <pb n="0748"/> <hi>[Ib. II, 30.] Et noluit Seon rex Esebon transire
nos per ipsum, quoniam induraverat Dominus Deus
noster spiritum ejus, et confortavit cor ejus, ut traderetur
in manus tuas, sicut in hac die.</hi> Haec dicens Moyses,
dum populum alloquitur, tale aliquid commemorat,
quale dicebatur in Exodo, <hi>Ego induravi cor Pharaonis <note>(Exod. X, 1)</note>
            </hi>;
et quod in Psalmis legitur, <hi>Convertit cor
<pb n="0749"/>
eorum, ut odissent populum ejus <note>(Psal. CIV, 25)</note>
            </hi>. Nec
tacetur hic causa indurationis hujus, cum dicitur, <hi>ut
traderetur in manus tuas, sicut in hac die:</hi> id est, ut
vinceretur a te; quod non fieret, nisi resisteret; non
autem resisteret, nisi corde obdurato. Cujus rei justitiam
si quaesierimus, inscrutabilia sunt judicia Dei <note>(Rom. XI, 33)</note>:
iniquitas autem non est apud Deum <note>(Id. IX, 14)</note>.
Sane notandum est, confortatum cor
posse dici etiam in malo.</p>
        </div3>
<div3>
          <head>III.</head>
          <p>
 <hi>[Ib. III, 2.] Verumtamen Og rex Basan reliquus
factus est a Raphain.</hi> Hoc nomine, quod est Raphain,
gigantes significari in hebraea lingua dicunt qui eam
noverunt. Unde quod habent plerique codices <hi>derelictus
est a Raphain,</hi> planius utique dicitur, <hi>reliquus
factus est,</hi> ut ipse ex illis remansisse intelligatur: cujus
etiam consequenter longitudo et latitudo ferrei lecti
commemoratur, ad ejus magnitudinem commendandam.</p>
        </div3>
<div3>
          <head>IV.</head>
          <p>
 <hi>[Ib. IV, 16.] Ne feceritis iniquitatem, et faciatis
vobis ipsis sculptilem similitudinem, omnem imaginem.</hi> 
Quid intersit inter similitudinem et imaginem quaeri
solet. Sed hic non video quid interesse voluerit, nisi
aut duobus istis vocabulis unam rem significaverit,
aut similitudinem dixerit, si, verbi gratia, fiat statua
vel simulacrum habens effigiem humanam, non tamen
alicujus hominis exprimantur lineamenta, sicut pictores
vel statuarii faciunt, intuentes eos quos pingunt seu
fingunt. Hanc enim imaginem dici nemo dubitaverit:
secundum quam distinctionem omnis imago etiam similitudo
est, non omnis similitudo etiam imago est.
Unde si gemini inter se similes sint, similitudo dici potest
alterius cujuslibet in altero, non imago. Si autem
patri filius similis sit, etiam imago recte dicitur; ut
sit pater prototypus, unde illa imago expressa videatur:
quarum aliae sunt ejusdem substantiae, sicut
filius; aliae non ejusdem, sicut pictura. Unde illud
quod in Genesi scriptum est, <hi>Fecit Deus hominem ad
imaginem Dei;</hi> manifestum est ita dictum, ut non
ejusdem substantiae sit imago quae facta est. Si enim
ejusdem esset, non facta, sed genita diceretur. Sed
quod non addidit, Et similitudinem, cum superius
dictum esset, <hi>Faciamus hominem ad imaginem et similitudinem
nostram <note>(Gen. I, 27, 26)</note>
          </hi>; quibusdam visum
est similitudinem aliquid amplius esse quam imaginem,
quod homini reformando per Christi gratiam
postea servaretur. Miror autem si non propterea postea
imaginem solam voluit commemorare, quia ubi imago,
continuo et similitudo est. Unde et hic Moyses similitudinem
et imaginem fieri vetat, secundum eam
fortasse rationem quam diximus. In Decalogo autem
generaliter dicitur, nullam fieri debere similitudinem <note>(Exod. XX, 4)</note>,
nec imago commemoratur. Cum enim
nulla similitudo fit, procul dubio nec imago fit; quoniam
si imago, utique et similitudo. Non autem si fit
similitudo, continuo fit et imago: tamen si nulla similitudo,
sequitur ut nulla imago. Denique ubi prohibuit
similitudinem et imaginem, hominis intelligi
voluit, ubi et similitudo fieri potest, non hujus aut
illius, sed cujuslibet hominis; et imago, id est hujus
<pb n="0750"/>
proprie, vel illius hominis. Cum vero de pecoribus
diceretur atque irrationalibus animantibus, solam similitudinem
dixit: quis enim reperiri potest, qui sibi
unum constituat canem, vel quid ejusmodi, quem
intuens ejus imaginem pingat, aut fingat? quod de
hominibus usitatissimum est.</p>
        </div3>
<div3>
          <head>V.</head>
          <p>
 <hi>[Ib. IV, 18.]</hi> Quid est autem quod ait, <hi>Similitudinem
omnis piscis, quaecumque sunt in aquis sub terra.</hi> 
An et aquam, propter tractabilem corpulentiam, terram
intelligi voluit, et secundum hoc in eo quod scriptum
est, <hi>fecit Deus coelum et terram <note>(Gen. I, 1)</note>
          </hi>,
et aquas debemus accipere? Assidue quippe Scriptura
his duabus partibus commemoratis, universum mundum
vult intelligi, secundum illud, <hi>Auxilium meum a
Domino, qui fecit coelum et terram <note>(Psal. CXX, 2)</note>
          </hi>, et
innumerabilia ejusmodi. An ideo dictum est, <hi>sub terra,</hi> 
quod terra nisi superior aquis esset, habitari utique
ab hominibus et animalia terrena habere non posset!</p>
        </div3>
<div3>
          <head>VI.</head>
          <p>
 <hi>[Ib. IV, 19.] Et ne suspiciens in coelum, et videns
solem et lunam et stellas et omnem ornatum coeli, errans
adores ea, et servias illis, quae distribuit Dominus Deus
tuus ea, omnibus gentibus, quae sunt sub coelo.</hi> Non ita
dictum est, tanquam Deus praeceperit ea coli a gentibus,
a solo autem populo suo non coli: sed aut ita
dictum est, quod Deus praescierit gentes culturam
exhibituras his coelestibus et tamen hoc praesciens
creaverit ea; eum vero populum suum futurum esse
praesciverit, qui ista non coleret: aut <hi>distribuit</hi> dictum
est, ut intelligatur usus, qui commendatur in Genesi, <hi>Ut sint in signis, et in temporibus, et in diebus, et in
annis 
 <note>(Gen. I, 14)</note>
          </hi>; quem usum in eis communem habet
populus Dei cum omnibus gentibus, non autem
cultum quem habent aliae gentes.</p>
        </div3>
<div3>
          <head>VII.</head>
          <p>
 <hi>[Ib. IV, 23.] Ne obliviscamini testamentum Domini
Dei vestri, quod disposuit ad vos, et faciatis vobismetipsis
sculptilem similitudinem omnium quaecumque
constituit tibi Dominus Deus tuus.</hi> Hic certe generaliter
loquens similitudinem posuit, imaginem tacuit; quoniam
si nulla fit similitudo, profecto nec imago: quia
ubi imago, continuo similitudo; quamvis non ubi similitudo,
continuo imago.</p>
        </div3>
<div3>
          <head>VIII.</head>
          <p>
 <hi>[Ib. IV, 32, 33.]</hi> Quaerendum quomodo dictum
sit, <hi>Interrogate dies priores, qui fuerunt priores te, ex
die qua creavit Deus hominem super terram, et a summo
coeli usque ad summum coeli.</hi> Subauditur enim, interrogate.
Videtur autem significare totum orbem terrarum.
Sed cur, <hi>a summo coeli usque ad summum coeli</hi> 
dicat, non, a summo terrae usque ad summum terrae,
non est facile dignoscere. Talis enim quaedam locutio
est et in Evangelio cum dicit Dominus, quod congregabuntur
electi ejus <hi>a summis coelorum usque ad terminos
eorum <note>(Matth. XXIV, 31)</note>
          </hi>. Nisi forte hic nec in
hominibus nec in Angelis auditum esse vult intelligi,
quod in hoc populo factum singulariter commendat:
hoc enim sequitur, <hi>Si factum est secundum verbum
magnum hoc, si auditum est tale quid: si audivit gens
vocem Dei viventis loquentis e medio ignis, quemadmodum
audisti tu, et vixisti</hi>. Quod si ita est, ut nec in
<pb n="0751"/>
hominibus nec in Angelis hoc dicat auditum; quid est
ergo illud in Evangelio, <hi>A summis coelorum usque ad
terminos eorum,</hi> cum sine dubio Dominus hoc ait,
cum de novissima electorum suorum congregatione
loqueretur?</p>
        </div3>
<div3>
          <head>IX.</head>
          <p>
 <hi>[Ib. V, 2 4.]</hi> Quid est quod ait, <hi>Dominus Deus
vester disposuit ad vos testamentum in Horeb: non patribus
vestris disposuit Dominus testamentum hoc, sed
ad vos, vos hic omnes viventes hodie; facie ad faciem
locutus est Dominus ad vos in monte e medio ignis?</hi> An
quia illi qui non ingrediuntur in terram promissionis
(mortui sunt enim omnes) non pertinent ad hoc testamentum,
quorum tunc recognitio facta est, cum a
viginti annis aetatis et supra numerarentur usque ad
quinquaginta annos habiles ad bellum? Quomodo ergo
illis locutus est Dominus, qui hodie vivunt? An quia ex
viginti annis et infra potuerunt multi tunc esse, qui
hoc bene meminissent, alieni ab illa poena, quam
Deus constituit illis qui tunc numerati sunt, non intrare
in terram promissionis; et hos utique appellat, qui
quamvis viginti annorum et supra non essent, quando
Deus in monte loquebatur, ut numerari tunc possent,
potuerunt tamen esse decem et novem et infra usque
ad puerilem aetatem, quae posset illa quae facta et dicta
sunt et videre, et audire, et memoria retinere?
</p>
          <p>Sed quid est quod ait, <hi>Facie ad faciem locutus est
Dominus ad vos;</hi> quos paulo ante maxime admonere
curavit, quod nullam similitudinem viderint, sed
solam vocem de medio ignis audierint? An propter
rerum evidentiam, et quodammodo praesentiam manifestatae
divinitatis, de qua dubitare nemo posset,
his verbis usus est? Quod si ita est, quid prohibet
de ipso Moyse hoc intelligi, in eo quod de illo dictum
est, quod facie ad faciem locutus sit cum eo
Dominus <note>(Exod. XXXIII, 11)</note>, ut nec ipse aliquid
oculis viderit praeter ignem? An aliquid amplius vidisse
intelligitur, quia scriptum est eum intrasse in
nebulam vel nimbum ubi erat Deus <note>(Id. XXIV, 18)</note>?
Sed etsi aliquid amplius vidit, quam illi; non eum
tamen mortalibus oculis vidisse Dei substantiam ex
illis ejus verbis intelligi potest, quibus ait Deo: <hi>Si
inveni gratiam ante te, ostende mihi temetipsum, ut
scienter videam te <note>(Id. XXXIII, 15)</note>
            </hi>. Neque enim arbitrandum
est hunc populum, cui Moyses loquebatur,
sic tunc vidisse Deum facie ad faciem, quando in
monte loquebatur e medio ignis, quemadmodum
Apostolus dicit in fine nos esse visuros, ubi ait: <hi>Videmus nunc per speculum in aenigmate, tunc autem
facie ad faciem.</hi> 
 Quid autem hoc, et quantum esset,
consequenter aperuit, dicens: <hi>Nunc scio ex parte,
tunc autem cognoscam sicut et cognitus sum <note>(I Cor. XIII,
12)</note>
            </hi>. Quod etiam ipsum caute accipiendum est, ne
tantam putetur habiturus homo cognitionem Dei,
quantam nunc habet hominis Deus; sed pro suo
modo ita perfectam, ut ei nihil adhuc exspectetur
addendum: ut quam perfecte nunc Deus novit hominem,
sed tamen sicut Deus hominem, ita tunc perfecte
<pb n="0752"/>
noverit homo Deum, sed tamen sicut homo
Deum. Neque enim quia dictum est, <hi>Estote perfecti,
sicut Pater vester coelestis perfectus est <note>(Matth. V, 48)</note>
            </hi>,
ideo aequalitatem Patris, quam Verbum habet unigenitum,
sperare debemus: quamvis non defuerint qui
et hoc futurum putaverint, nisi forte quid dicant
parum intelligimus.</p>
        </div3>
<div3>
          <head>X.</head>
          <p>
 <hi>[Ib. V, 5, 6, 24]</hi> Quid est quod ait, <hi>Et ego stabam
inter Dominum et vos in tempore illo, annuntiare
vobis verba Domini;</hi> tanquam in loco esset Dominus,
hoc est in monte unde illi voces audiebant? Quod sic
accipiendum est, ut non ex hoc suspicemur Dei substantiam
in ullo aliquo esse corporali loco, qui est
ubique totus, nec per locorum intervalla propinquat
aut recedit: sed demonstrationes ejus in ea creatura,
quae non est quod ipse, non aliter humanis sensibus
exhibentur. Unde Dominus volens auferre ab hujusmodi
suspicionibus mentem nostram, quibus putatur
Deus loco aliquo contineri: <hi>Veniet,</hi> inquit, <hi>hora,
quando neque in monte hoc, neque in Jerosolymis adorabitis
Patrem. Vos adoratis quod nescitis: nos adoramus
quod scimus; quia salus ex Judaeis est. Sed venit
hora et nunc est, quando veri adoratores adorabunt
Patrem in spiritu et veritate. Nam et Pater tales quaerit
qui adorent eum. Spiritus est Deus, et eos qui adorant
eum, in spiritu et veritate oportet adorare <note>(Joan. IV,
21-24)</note>
          </hi>. Medium ergo se dixit Moyses non inter Dei
substantiam et populum intervallo aliquo loci; sed
quia per eum placuit populo audire caetera Dei verba,
posteaquam vehementer est territus, audita de medio
ignis voce Dei dicentis Decalogum legis.
</p>
          <p>Sed merito quaeritur quomodo accipiantur haec
verba Deuteronomii, dicente Moyse, <hi>Et ego stabam
inter Dominum et vos in tempore illo, annuntiare vobis
verba Domini; quoniam timuistis a facie ignis, et non
ascendistis in montem, dicens, Ego sum Dominus Deus
tuus,</hi> et caetera: quae jam verba Dei sunt, quae Decalogus
continet. Quid ergo vult quod addidit, <hi>dicens?</hi> 
Si enim putaverimus hyperbaton, ut ordo verborum
sit, <hi>Et ego stabam inter Dominum et vos in tempore
illo, annuntiare vobis verba Domini, dicens, Ego sum
Dominus Deus tuus:</hi> non erit verum. Non enim haec
verba per Moysen populus, sed de medio ignis audivit:
quod cum sustinere non posset audito Decalogo,
postulavit ut per Moysen caetera audiret. Restat
ergo ut quod positum est, <hi>dicens,</hi> pro eo positum
intelligamus, ac si esset, Cum diceret; ut iste sit
sensus, <hi>Et ego stabam inter Dominum et vos in tempore
illo, annuntiare vobis verba Domini; quoniam
timuistis a facie ignis, et non ascendistis in montem,</hi> 
cum diceret, <hi>Ego sum Dominus Deus tuus:</hi> ut subaudiatur,
cum diceret utique Dominus. Cum enim haec
verba diceret Dominus, quae consequenter ex Decalogo
cuncta commemorat, tunc timuit populus a facie
ignis, et non ascendit in montem, et rogavit ut per
Moysen potius verba Domini audiret <note>(Exod. XX,
18, 19)</note>.</p>
<p>
            <pb n="0753"/>Quae verba Moyses commemorat in Deuteronomio
dicta sibi a populo, cum audire jam nollent vocem
Dei, sed per eum peterent sibi dici quae dicebat Deus;
id est, <hi>Ecce ostendit Dominus Deus noster nobis gloriam
suam, et vocem ejus audivimus e medio ignis,</hi> et
caetera: non eadem prorsus leguntur in Exodo, ubi
primum narrata sunt, quae modo repetuntur. Unde
intelligamus, quod aliquoties jam commemoravi,
non esse in mendacio deputandum, si aliis quibuslibet
verbis eadem voluntas manifestatur, propter
Evangelistarum etiam verba, quae ab imperitis et
calumniosis tanquam repugnantia reprehenduntur.
Neque enim magnum erat Moysi attendere quae in
Exodo scripserat, et eisdem omnino verbis illa repetere,
nisi pertineret ad sanctos doctores nostros hoc
ipsum insinuare discentibus, ut nihil aliud in verbis
loquentium quaerant, nisi voluntatem propter quam
enuntiandam verba instituta sunt.</p>
        </div3>
<div3>
          <head>XI.</head>
          <p>
 <hi>[Ib. V, 29.]</hi> Quid est quod ait Moyses dictum
sibi esse a Domino de populo Hebraeo, <hi>Quis dabit
esse sic cor eorum in eis, ut timeant me, et custodiant
mandata mea?</hi> An hic jam vult intelligi, gratia sua
concedi hoc beneficium, ut sit in hominibus justitia
Dei ex fide, non quasi propria, velut ex Lege? Hoc
enim et per prophetam significat, dicens, <hi>Auferam
eis cor lapideum, et dabo eis cor carneum <note>(Ezech. XI,
19, et XXXVI, 26)</note>
          </hi>: quod propter sensum dictum est,
quem caro habet, et lapis non habet, verbo utique
translato. Hoc ipsum et alibi dicit: <hi>Ecce dies veniunt,
dicit Dominus, et consummabo super domum
Israel et super domum Juda testamentum novum; non
secundum testamentum quod disposui ad patres eorum
in die qua apprehendi manum eorum, ut educerem eos
de terra Aegypti. Quoniam hoc est testamentum quod
disposui ad eos, post dies illos: dans leges meas in cor
eorum, et in mente eorum superscribam eas, et iniquitatum
eorum et peccatorum eorum non memor ero
amplius <note>(Jerem. XXXI, 31-34)</note>
          </hi>. Hoc enim discernit
Novum Testamentum a Veteri, quod in Veteri data
est Lex in tabulis lapideis, in Novo autem in cordibus,
quod fit per gratiam. Unde et Apostolus dicit, <hi>Non in tabulis lapideis, sed in tabulis cordis carnalibus:</hi> 
et alio loco, <hi>Idoneos nos,</hi> inquit, <hi>fecit ministros
Novi Testamenti, non litterae, sed spiritus <note>(II Cor. III,
3, 6)</note>
          </hi>.</p>
        </div3>
<div3>
          <head>XII.</head>
          <p>
 <hi>[Ib. VI, 13.]</hi> Quod ait de Domino, <hi>Et in nomine
ejus jurabis,</hi> non ita praeceptum accipiendum est,
quasi jurari jusserit; sed in alterius alicujus Dei
nomine jurari prohibuit. Melius autem fit si secundum
Evangelium nec juraveris <note>(Matth. V, 34)</note>; non quia
mala est vera juratio, sed ne in perjurium incidatur
facilitate jurandi. Qui enim jurat, non solum verum,
sed etiam falsum jurare potest: qui autem omnino
non jurat, a perjurio longe ambulat.</p>
        </div3>
<div3>
          <head>XIII.</head>
          <p>
 <hi>[Ib. VIII, 2.] Et recordaberis omnem viam
quam duxit te Dominus Deus tuus in deserto, ut affligeret
<pb n="0754"/>
te, et tentaret te, et cognita faceret quae in corde tuo
sunt, si observabis mandata ejus, an non.</hi> Hic apertius
dictum est, quod alibi genere locutionis obscurum est,
ubi legitur, <hi>Tentat vos Dominus Deus vester, ut sciat si
diligitis eum <note>(Deut. XIII, 3)</note>
          </hi>. Intelligitur enim positum
esse, <hi>ut sciat,</hi> pro eo quod est, ut sciri faciat; quod
modo dilucide dictum est, <hi>Ut tentaret te, et cognita
faceret quae in corde tuo sunt:</hi> non enim ait, et cognosceret;
quod quidem si dixisset, intelligendum erat,
cognita faceret.</p>
        </div3>
<div3>
          <head>XIV.</head>
          <p>
 <hi>[Ib. IX, 6-8.] Et scias hodie quia non propter
justitias tuas Dominus Deus tuus dat tibi terram bonam
istam haereditare; quoniam populus dura cervice es.</hi> 
Certe isti sunt qui propterea non meruerunt perire
in deserto, quia nescierunt dexteram aut sinistram:
ecce jam dura cervice appellantur. Unde videndum
est illud in sacramento esse dictum, non quod istorum
merita commendata sint. Nam ne quis existimet
subito istos vituperabiles factos, qui merito fuissent
ante laudati, paulo post eis dicitur: <hi>Memor esto, ne
obliviscaris, quanta exacerbasti Dominum Deum tuum
in deserto; ex qua die existis de terra Aegypti,
donec venistis in locum hunc, increduli perseverastis
quae ad Dominum.</hi> Quod si quidam eorum tales erant,
quidam vero fideles et boni, etiam sic non utique
iliis datur terra promissionis, qui nesciunt dexteram
aut sinistram, ut hoc sic intelligamus quasi non
offenderint Deum. Nam et patres eorum, qui mortui
sunt, nec in eamdem terram intrare permissi sunt,
tales inveniuntur fuisse, ut in eis essent quidam
etiam boni. Propter quod Apostolus, non omnes, sed
quosdam eorum dicit offendisse, in quibus, eorum
peccata commemorat <note>(I Cor. X, 5-10)</note>. Similes quippe
istos parentibus suis, ita evidentius docet et ista
Scriptura Deuteronomii, quod consequenter adjungit,
et dicit: <hi>Et in Horeb exacerbastis Dominum.</hi> 
Ubi certe illi exacerbaverunt, qui propter eadem
mala merita sua non sunt in terram promissionis
inducti.</p>
        </div3>
<div3>
          <head>XV.</head>
          <p>
 <hi>[Ib. X, 1-4.] In illo tempore dixit Dominus ad
me, Excide tibi duas tabulas lapideas quemadmodum
priores, et ascende ad me in montem; et facies tibi arcam
ligneam: et scribam in tabulis verba quae erant in
tabulis prioribus, quas contrivisti; et immittes eas in
arcam. Et feci arcam ex lignis imputribilibus, et excidi
duas tabulas lapideas sicut priores, et ascendi in montem,
et duae tabulae in duabus manibus meis. Et scripsit in
tabulis secundum scripturam priorem decem verba, quae
locutus est Dominus ad vos in monte e medio ignis: et
dedit eas Dominus mihi.</hi> Non immerito quaeritur quomodo
haec in Deuteronomio dicantur, Moyse recolente
ac repetente quae gesta sunt; cum in Exodo, ubi primum
haec dicta et facta narrantur, ita sit scriptum, <hi>Et dixit Dominus ad Moysen, Scribe tibi verba haec; etenim
in verbis his posui Testamentum tibi et Israel. Et
<pb n="0755"/>
erat ibi Moyses in conspectu Domini quadraginta diebus
et quadraginta noctibus; panem non manducavit, et
aquam non bibit, et scripsit in tabulis verba Testamenti,
decem verba.</hi> 
 Cum ergo in Exodo ipse Moyses in tabulis
decem Legis verba scripsisse narretur, quomodo
hic in Deuteronomio Deus in tabulis eadem verba
scripsisse recolitur?
</p>
          <p>Denique illud quod in Exodo, cum transeunter
tractaremus, et quid nobis in ea differentia visum
fuerit litteris mandaremus, cur priores tabulae, quae
contritae sunt, digito Dei scriptae referantur; secundas
autem tamdiu in arca tabernaculoque mansuras, ipse
Moyses scripsisse dicatur: ita per hanc differentiam
duo Testamenta significata esse diximus, ut in Veteri
Testamento Lex commendaretur tanquam opus Dei,
ubi homo nihil fecerit, eo quod Lex timore non posset
impleri: quoniam cum vere fit opus legis, charitate
ut, non timore; quae charitas gratia est Testamenti
Novi. Ideo in secundis tabulis homo legitur scripsisse
verba Dei, quia homo potest facere opus Legis per
charitatem justitiae, quod non potest per timorem
poenae <note>(Lib. Quaestionum in Exod., quaest. 166)</note>.</p>
<p>Nunc ergo cum legitur in Deuteronomio de secundis
tabulis ita dictum, <hi>Et excidi duas tabulas lapideas
sicut priores, et ascendi in montem, et duae tabulae in
duabus manibus meis. Et scripsit in tabulis secundum
scripturam priorem decem verba:</hi> non enim ait, Et
scripsi; sed, <hi>scripsit,</hi> hoc est, Deus; sicut paulo ante
dixerat verba Dei sibi dicta, <hi>Excide tibi duas tabulas
lapideas quemadmodum priores, et ascende ad me in
montem; et facies tibi arcam ligneam: et scribam in tabulis
verba quae erant in tabulis prioribus:</hi> discutienda
nascitur quaestio, quod utrasque tabulas, id est et
priores et secundas, Deus hic legitur scripsisse, non
homo. Sed si in ipso quoque Exodo verba Dei legantur,
ubi jubet easdem tabulas secundas excidi a
Moyse, nihil aliud invenitur, quam ipsum Deum se
easdem promisisse scripturum. Nam ita scriptum est: <hi>Et dixit Dominus ad Moysen, Excide tibi duas tabulas
lapideas sicut et priores, et ascende ad me in montem:
et scribam in tabulis verba quae erant in tabulis prioribus,
quas tu contrivisti.</hi> 
 Excepto itaque libro Deuteronomii,
quaestionem istam etiam solus liber Exodi continet,
quomodo dixerit Deus, <hi>Et scribam in tabulis verba quae
erant in tabulis prioribus;</hi> cum paulo post legatur, <hi>Scribe tibi verba haec; etenim in verbis his posui Testamentum
tibi et Israel. Et erat ibi Moyses in conspectu
Domini quadraginta diebus et quadraginta noctibus;
panem non manducavit, et aquam non bibit, et scripsit
in tabulis verba Testamenti, decem verba.</hi> 
 Si enim superius
quod dictum est. <hi>Scribe tibi verba haec; etenim
in verbis his posui Testamentum tibi et Israel,</hi> ad superiora
pertinet, quae Deus ita praecipiebat, ut non in
duabus lapideis tabulis scriberentur, sed in illo libro
Legis, ubi multa conscripta sunt; certe illud quod sequitur, <hi>Et erat ibi Moyses in conspectu Domini quadraginta
diebus et quadraginta noctibus; panem non
manducavit, et aquam non bibit, et scripsit in tabulis
verba Testamenti, decem verba 
 (Exod. XXXIV, 1, 27,
<pb n="0756"/>
28)</hi>, satis manifestat cumdem Moysen in tabulis haec
decem verba scripsisse, non Deum. Nisi forte violenter
quidem, sed certa necessitate compellimur, ubi
dictum est, <hi>Et scripsit in tabulis verba Testamenti, decem
verba,</hi> non Moysen subaudire, sed Dominum;
supra enim positum est, <hi>Et erat ibi Moyses in conspectu
Domini:</hi> ut a Domino, in cujus conspectu erat Moyses,
quadraginta diebus et quadraginta noctibus panem
non manducans, et aquam non bibens, scripta intelligantur
haec decem verba in tabulis, sicut ante promiserat.</p>
<p>Quod si ita est, non quidem illa differentia duorum
Testamentorum, quae nobis visa est, in his verbis
commendari potest, quando et priores et secundas
tabulas scripsit, non homo, sed Deus: verumtamen
illa certe distantia non habet dubitationem, quod
priores tabulas et Deus fecit, et Deus scripsit. Non
enim tunc dictum est ad Moysen, <hi>Excide tibi duas tabulas:</hi> 
sed ita potius legitur, <hi>Et conversus Moyses descendit
de monte, et duae tabulae testimonii in manibus
ejus: tabulae lapideae scriptae ex utraque parte, hinc atque
hinc erant scriptae; et tabulae opus Dei erant, et
scriptura scriptura Dei est sculpta in tabulis <note>(Id.
XXXII, 15, 16)</note>
            </hi>. Jam enim superius dixerat easdem tabulas
scriptas digito Dei, sic loquens: <hi>Et dedit Moysi,
statim ut cessavit loqui ad eum, in monte Sina duas tabulas
testimonii, tabulas lapideas scriptas digito Dei <note>(Id.
XXXI, 18)</note>
            </hi>. Ibi ergo et tabulae opus Dei erant, et scriptura
earum digito Dei facta. Secundas autem tabulas
ipse Moyses jubetur excidere; ut ipsae certe opere humano
intelligantur excisae, quamvis eas Deus ipse
scripserit, sicut promisit cum juberet excidi. Porro
autem si diligentius attendamus, ideo utrumque dictum
esse in secundis tabulis, quia et Deus facit per
gratiam suam opus Legis in homine, et homo per fidem
suam suscipiens gratiam Dei, pertinens ad Testamentum
Novum, cooperator est adjuvantis Dei <note>(ideo
autem in primis solum opus Dei commemoratur, quia
Lex spiritualis est, et Lex sancta, et mandatum sanctum
et justum et bonum <hi>[Rom. VII, 12]</hi>: ideo vero
nullum opus hominis ibi commemoratur, quia infideles
non contemperantur adjutorio gratiae, sed ignorantes
Dei justitiam et suam volentes constituere justitiae
Dei non sunt subjecti <hi>[Id. X, 3]</hi>; unde illis Lex
ad condemnationem valet, quod significat contritio
tabularum)</note>; profecto non cogimur violento intellectu
subaudire quod Deus scripserit, ubi Scriptura dicit, <hi>Et erat ibi Moyses in conspectu Domini quadraginta
diebus et quadraginta noctibus; panem non manducavit
et aquam non bibit, et scripsit in tabulis verba Testamenti:</hi> 
ubi valde sonat scripsisse Moysen. Sed ideo
superius Deus se promisit scripturum, et in Deuteronomio
non solum ita promisisse, verum etiam ipse
scripsisse narratur, ut significetur quod ait Apostolus, <hi>Deus enim est qui operatur in vobis et velle, et operari,
pro bona voluntate:</hi> 
 hoc est, in eis qui ex fide gratiam
suscipiunt, et non suam justitiam volunt statuere, sed
justitiae Dei subjecti sunt, ut ipsi sint in Christo justitia
Dei. Nam et illic Apostolus utrumque dicit, et Deum
<pb n="0757"/>
operari, et ipsos. Nam si ipsi non operabantur, quomodo
eis dicebat, <hi>Cum timore et tremore vestram ipsorum
salutem operamini <note>(Philipp. II, 13, 12)</note>
            </hi>? Operatur
ergo ille, cooperamur nos: non enim aufert, sed adjuvat
bonae voluntatis arbitrium.</p>
        </div3>
<div3>
          <head>XVI.</head>
          <p>
 <hi>[Ib. X, 8, 9.] In illo tempore distinxit Dominus
tribum Levi, portare arcam testamenti Domini, assistere
coram Domino, ministrare, et orare in nomine ejus usque
in hunc diem. Propter hoc non est Levitis pars et sors
cum fratribus suis; Dominus ipse pars ejus est, sicut
dixit ei.</hi> Nisi per hanc tribum significaretur universum
regale sacerdotium, quod ad Novum pertinet Testamentum,
nullo modo ausus esset dicere homo, qui ex
eadem tribu non erat, <hi>Pars mea Dominus <note>(Psal. LXXII,
26)</note>
          </hi>; et in alio psalmo, <hi>Dominus pars haereditatis meae <note>(Psal. XV, 5)</note>
          </hi>.</p>
        </div3>
<div3>
          <head>XVII.</head>
          <p>
 <hi>[Ib. XI, 20.]</hi> Quid est quod praecepit Moyses
commendans verba Domini, et ait, <hi>Scribetis ea super
limina domorum vestrarum et januarum vestrarum:</hi> cum
hoc secundum proprietatem nemo fecisse Israelitarum
commemoretur, vel legatur; quia nec quisquam potest,
nisi forte dividat ea per multas partes domus
suae? An hyperbolica commendatio est, sicut multa
dicuntur?</p>
        </div3>
<div3>
          <head>XVIII.</head>
          <p>
 <hi>[Ib. XII, 11.]</hi> Quaerendum quomodo jubeat
decimationes omnium fructuum et primitiva pecorum
non manducari, nisi in civitate ubi templum erit,
cum eas Levitis dari in Lege praeceperit.</p>
        </div3>
<div3>
          <head>XIX.</head>
          <p>
 <hi>[Ib. XIII, 1 et 3.] Si autem surrexit in te propheta,
seu somniator somnians, et dederit tibi signum vel prodigium,
et venerit signum sive prodigium quod locutus
est ad te, dicens, Eamus, et serviamus diis aliis, quos
nescitis: non audietis verba prophetae illius, vel somniantis
somnium illud; quoniam tentat Dominus Deus vester
vos, scire an diligatis Dominum Deum vestrum ex toto
corde vestro, et ex tota anima vestra.</hi> Hoc quidam interpretes
latini non ita posuerunt, <hi>scire an diligatis;</hi> sed, <hi>ut sciat an diligatis.</hi> 
 Quamvis eadem sententia videatur:
verumtamen illud quod dictum est, <hi>scire,</hi> facilius
ad illos refertur; ut sic accipiamus, <hi>tentat vos scire,</hi> 
ac si diceretur, tentando vos facit scire. Ubi sane intelligi
voluit, etiam illa quae a divinantibus non secundum
Deum dicuntur, si acciderint quae dicuntur, non
accipienda sic, ut fiant quae praecipiuntur ab eis, aut
colantur quae coluntur ab eis. Nec praeter suam potestatem
Deus ostendit esse quod ista contingunt: sed
quasi quaereretur cur ea permittat, causam tentationis
exposuit, ad cognoscendam eorum dilectionem, utrum
eam habeant erga Deum suum; cognoscendam vero
ab ipsis potius, quam ab illo qui scit omnia antequam
fiant.</p>
        </div3>
<div3>
          <head>XX.</head>
          <p>
 <hi>[Ib. XIV, 28, 29, et XV, 1.] Post tres annos produces
omnem decimam fructuum tuorum, in illo anno
pones illud in civitatibus tuis, et veniet Levita, quia non
est ei pars neque sors tecum; et advena et pupillus et vidua,
quae in civitatibus tuis; et manducabunt, et saturabuntur;
ut benedicat te Dominus Deus tuus in omnibus
operibus tuis quaecumque feceris.</hi> Ex ista decima non
dixit ut ipse manducet cum suis - ac per hoc Levitis et
<pb n="0758"/>
advenis et pupillis et viduis eam jussit impendi. Sed
obscure positum est, quia non est distincta ista decima
ab illa quam voluit cum Levitis in eo loco manducari,
quem Dominus elegisset templo suo. Sed in ea
interpretatione, quae est ex hebraeo, apertius hoc distinctum
reperimus. Ait enim: <hi>Anno tertio separabis
aliam decimam ex omnibus quae nascuntur tibi eo tempore,
et repones intra januas tuas; venietque Levites,
qui aliam non habet partem nec possessionem tecum, et
peregrinus et pupillus et vidua, qui intra portas tuas
sunt, et comedent, et saturabuntur; ut benedicat tibi
Dominus Deus tuus in cunctis operibus manuum tuarum,
quae feceris.</hi> Primo hoc ipsum planius est quod ait, <hi>Anno tertio;</hi> 
 intelligitur enim uno anno interposito: in
Septuaginta autem, quoniam <hi>Post tres annos</hi> dixit, incertum
est utrum eos medios esse voluerit, ut quinto
quoque anno fieret. Deinde cum ait, <hi>Et separabis
aliam decimam,</hi> satis ostendit extra esse illam quam
voluit eum ipsum qui offert, manducare cum suis et
Levitis in eo loco quem Dominus elegisset. Et hanc
enim aliam decimam intra januas suas eum ponere
praecepit, non ad eum locum deferre, ubi Dominus se
voluit invocari. <hi>Et veniet,</hi> inquit, <hi>Levites, qui non habet
partem nec possessionem tecum, et peregrinus et pupillus
et vidua, qui intra portas tuas sunt, et comedent.</hi> 
Hinc certe manifeste verum est, non istam decimam
Deum fieri voluisse communem ei qui offert, et his
quibus impendenda est; sed illis solis erogari eam
jussit, qui aliud non haberent, in quibus praecipue Levitem
posuit. <hi>Post septem annos facies remissionem.</hi> Hic
certe manifestatur, quomodo et superius dixerit, <hi>Post tres annos.</hi> 
 Non enim et hos septem annos medios
esse voluit: unoquoque anno cam fieri praecepit,
tanquam sabbatismum annorum.</p>
        </div3>
<div3>
          <head>XXI.</head>
          <p>
 <hi>[Ib. XV, 9.] Attende tibi ipsi, ne fiat verbum occultum
in corde tuo iniquitas, dicens, Appropiat annus
septimus, annus remissionis; et malignetur oculus tuus
in fratrem tuum egenum, et non tribuas ei: et exclamabit
adversum te ad Dominum, et erit in te peccatum
magnum.</hi> Magnifice occultum verbum hoc dixit; quoniam
nemo audet hoc dicere qui potuerit cogitare,
ideo non esse mutuum dandum indigenti, quoniam
appropinquat annus remissionis, cum Deus propter
misericordiam utrumque praeceperit, et commodari
cum quisque indiget, et remitti anno remissionis.
Quomodo ergo misericorditer remissurus est illo anno
quo remittendum est, si crudeliter cogitat illo tempore
dandum non esse quo dandum est?
</p>
          <p>XXII <hi>[Ib. XV, 12.] Si autem venumdatus fuerit tibi
frater tuus Hebraeus aut Hebraea, serviet tibi sex annis,
et septimo dimittes eum liberum a te.</hi> Hos emptos non
anno remissionis remitti voluit, quem septimum quemque
observari oportebat ab omnibus; sed anno septimo
emptionis ejus, quotocumque anno illorum septimus
iste annus occurreret.</p>
        </div3>
<div3>
          <head>XXIII.</head>
          <p>
 <hi>[Ib. XV, 19.] Omne primogenitum quod natum
<pb n="0759"/>
fuerit in bobus tuis, et in ovibus tuis, masculina sanctificabis
Domino Deo tuo.</hi> Quaerendum utrum quae graece
dicuntur <foreign xml:lang="greek">πρωτότοκα,</foreign> nec latine dici nisi <hi>primogenita</hi> 
potuerunt, in his tantum intelligenda sint, quae nascuntur
ex matribus: ipsa enim proprie pariuntur
potius quam gignuntur. Parere quippe est <foreign xml:lang="greek">τίκτειν,</foreign> quod
est ex femina, unde <foreign xml:lang="greek">πρωτότοκον</foreign> dicitur: gignere autem
est <foreign xml:lang="greek">γεννᾷν,</foreign> unde proprie latine primogenitus dicitur.
Ex feminis autem dabantur primitiva, id est quae
prima pariebantur, non quae prima gignebantur a viris,
si forte ex viduis quae jam pepererant gignerentur.
Non enim aliter essent quae aperirent vulvam,
quod proprium voluit esse Lex eorum quae primo nata
Domino debebantur. Si ergo est in his verbis certa
distinctio, non frustra Dominus non dicitur a Patre <foreign xml:lang="greek">μονότοκος,</foreign>
 sed <foreign xml:lang="greek">μονογενὴς,</foreign> id est unigenitus, quod est
unicus: <hi>a mortuis</hi> autem <hi>primogenitus</hi> quidem latine
dicitur, quia non potuit latinum verbum ita componi
secundum loquendi consuetudinem; graece autem <foreign xml:lang="greek">πρωτότοκος</foreign>
 dicitur, non <foreign xml:lang="greek">πρωτογενὴς</foreign>: tanquam Pater genuerit
aequalem sibi, creatura vero pepererit. Nam et
quod dicitur <hi>primogenitus omnis creaturae <note>(Coloss. I,
18, 15)</note>
          </hi>, quod ibi <foreign xml:lang="greek">πρωτότοκος</foreign> graece legitur, potest ita
intelligi secundum novam creaturam, de qua dicit
Apostolus, <hi>Si qua igitur in Christo nova creatura <note>(II
Cor. V, 17)</note>
          </hi>: ex qua ille primitivus est, quia primitus
ita resurrexit, ut jam non moriatur, nec ei mors ultra
dominetur <note>(Rom. VI, 9)</note>; quod novae creaturae, quae in
illo est, futurum promittitur in fine. Sed ista distinctio
non temere affirmanda, sed in Scripturis diligentius
perscrutanda est. Movet enim quemadmodum
dici potuit in Proverbiis, <hi>Primogenite, tibi dico, fili <note>(Apud LXX, Prov. XXIV, vel XXXI)</note>
          </hi>;
id est, ex cujus
persona dictum intelligatur. Si enim ex Dei Patris
persona ad Christum dicitur (cui sententiae utrum
sequentia consonent vix est asserere), eumdem dicit
primogenitum quem unigenitum: primogenitum, quia
etiam nos filii Dei sumus; unigenitum vero, quoniam
solus ille de substantia Patris et Patri aequalis atque
coaeternus est. Mirum est autem utrum inter parere
et gignere evidentissimis documentis sacra Scriptura
distinguat.</p>
        </div3>
<div3>
          <head>XXIV.</head>
          <p>
 <hi>[Ib. XVI, 2.] Et immolabis Pascha Domino
Deo tuo, oves et boves.</hi> Quid sibi vult hoc, quod addidit, <hi>boves;</hi> 
 cum immolationem Paschae de ove tantummodo
commendaverit, quam jussit accipi ex ovibus et
haedis vel ex capris? quod mystice accipitur propter
Christum, cujus ex justis et peccatoribus est origo
carnalis. Non enim ait, Ex ovibus aut capris, licet
proprie non possit intelligi ovis ex capris: sed ne
forte Judaei dicerent subaudiendum caprum si dictum
esset, Aut ex capris; dictum est, <hi>ex ovibus et capris <note>(Exod. XII, 5)</note>
          </hi>.
Quid ergo hic sibi volunt boves? An
propter alia sacrificia quae ipsis diebus azymorum sunt
immolanda?</p>
        </div3>
<div3>
          <head>XXV.</head>
          <p>
 <hi>[Ib. XVI, 9-11.]</hi> Quaerendum quomodo praeceperit
observari quod ait: <hi>Septem septimanas integras
dinumerabis tibi ipsi, inchoare te falcem injicere in messem:
<pb n="0760"/>
incipies numerare septem septimanas, et facies
diem festum septimanarum Domino Deo tuo, prout valet
manus tua, quaecumque Dominus tibi dederit, secundum
quod benedicet te Dominus Deus tuus; et epulaberis ante.
Dominum Deum tuum.</hi> Si enim ab universo populo
haec pentecoste jussa est observari, numquid omnes
uno die credendum est falcem jussos mittere in messem?
Si autem sibi quisque observat istam quinquagesimam,
dinumerans ab illo die quo falcem mittit;
non una est universo populo: illa vero una est quae
computatur ab immolatione Paschae usque in diem
datae Legis in Sina.</p>
        </div3>
<div3>
          <head>XXVI.</head>
          <p>
 <hi>[Ib. XVII, 14 et 15.] Si autem intraveris in terram
quam Dominus Deus tuus dat tibi in sorte, et haereditaveris
eam, et habitaveris in ea, et dices, Constituam
super me principes, sicut et caeterae gentes quae circa me
sunt; constituendo constitues super te principem, quem
elegerit Dominus Deus tuus ipsum: ex fratribus tuis
constitues super te principem; non poteris constituere
super te hominem alienum, quia non est frater tuus.</hi> 
Quaeri potest cur displicuerit populus Deo, quando
regem desideravit <note>(I Reg. VIII, 7)</note>, cum hic inveniatur
esse permissus. Sed magis hinc intelligendum est,
merito non fuisse secundum voluntatem Dei, quia fieri
hoc non praecepit, sed desiderantibus permisit. Verumtamen
praecepit, ne fieret alienus, sed frater, id
est, ex eodem populo indigena non alienigena. Quod
autem ait, <hi>non poteris,</hi> intelligendum est, non debebis.</p>
        </div3>
<div3>
          <head>XXVII.</head>
          <p>
 <hi>[Ib. XVII, 17.]</hi> De rege cum loqueretur ait, <hi>Non multiplicabit sibi uxores, ut non discedat cor ejus:
et argentum et aurum non multiplicabit sibi valde.</hi> 
 Unde
quaeritur utrum David contra hoc praeceptum non fecerit:
non enim unam habuit uxorem <note>(II Reg. V, 13)</note>.
Nam de Salomone manifestum est quod transgressus
fuerit hoc praeceptum, et in feminis, et in auro, et in
argento. Sed hinc potius intelligitur permissum fuisse
regibus, ut plures haberent quam unam: multiplicare
enim prohibiti sunt: quae prohibitio non habet transgressionem,
si paucae fuerint, sicut David fuerunt;
non autem multae, sicut Salomoni. Quamvis cum addidit, <hi>ut non discedat cor ejus,</hi> 
 hoc magis videtur praecepisse,
ne multiplicando perveniat ad alienigenas feminas:
per quas factum est in Salomone, ut discederet
cor ejus a Deo <note>(III Reg. II, 1-4)</note>. Multiplicatio tamen
generaliter ita prohibita est, ut etiamsi ex Hebraeis
solis eas multiplicasset, contra hoc praeceptum
fecisse merito argui posset.</p>
        </div3>
<div3>
          <head>XXVIII.</head>
          <p>
 <hi>[Ib. XVIII, 6-8.] Si autem supervenerit Levites
ex una civitatum tuarum, ex omnibus filiis Israel,
ubi ipse incolit, secundum quod cupit anima ejus in locum
quem elegerit Dominus,</hi> id est, si desideraverit
ire ad locum ubi Dominus invocatur; <hi>et ministrabit
nomini Domini Dei sui, sicut omnes fratres ejus Levitae,
qui astant ibi coram Domino: partem partitam edet,
praeter venditionem, quae est secundum familiam.</hi> Quam
dicat venditionem, obscurum est: nisi forte quia decimationes
et primogenita praecepit vendi ab eis qui
in longinquo habitarent, ne multa cogerentur portare
ad locum invocationis Domini, vel pecora ducere, ut
<pb n="0761"/>
illic ab eis denuo emerentur ex eodem pretio; et jusserat
habere ibi partem Levitam, qui maneret in ea
civitate, unde illae decimationes et primogenita debebantur.
Et ideo dixit secundum familiam hoc deberi
Levitae, quoniam ex successione qua succedit parentibus
suis, hoc circa eum servari oportet, quod parentibus
exhibitum est.</p>
        </div3>
<div3>
          <head>XXIX.</head>
          <p>
 <hi>[Ib. XVIII, 11,]</hi> Quoniam portentorum inspectores
prohibet esse in populo Dei, quaerendum est
quomodo ista portenta quae inspici prohibentur,
discernantur ab eis quae divinitus ita dantur, ut quid
significent dici debeat: sicut omnia miracula, quae in
Scripturis reperiuntur significantia quod pertineat ad
regulam fidei; sicut dicimus quid significaverit vellus
in area compluta siccum, vel in sicca area complutum <note>(Judic. VI, 37-40)</note>;
aut virga Aaron quae floruit <note>(Num. XVII, 8)</note>,
et nuces attulit; et caetera hujusmodi.
Sicut autem discernuntur divinationes, quas consequenter
prohibet, a praedictionibus vel annuntiationibus
Prophetarum, sic illae inspectiones prodigiorum
a significationibus divinorum miraculorum discernendae
sunt.</p>
        </div3>
<div3>
          <head>XXX.</head>
          <p>
 <hi>[Ib. XX, 4.] Quoniam Dominus Deus vester,
qui praecedit vobiscum, simul debellabit vobiscum inimicos
vestros, et salvos faciet vos.</hi> Ecce quemadmodum
et in spiritualibus conflictibus sperandum et petendum
est adjutorium Dei, non ut nos nihil faciamus,
sed ut adjuti cooperemur. Sic enim ait, <hi>debellabit vobiscum,</hi> 
ut etiam ipsos acturos quod agendum esset
ostenderet.</p>
        </div3>
<div3>
          <head>XXXI.</head>
          <p>
 <hi>[Ib. XX, 5-7.] Et loquentur scribae ad populum
dicentes, Quis est homo qui aedificavit domum novam,
et non dedicavit eam? vadat, et revertatur in domum
suam, ne moriatur in bello, et homo alius dedicet eam.
Et quis est homo qui pastinavit vineam, et non est epulatus
ex ea? vadat, et revertatur in domum suam, ne
moriatur in bello, et homo alius epuletur ex ea. Et quis
est homo qui sponsavit uxorem, et non accepit eam?
vadat, et redeat in domum suam, ne moriatur in bello,
et homo alius accipiat eam.</hi> Possunt movere ista, quasi
meliore conditione moriantur in bello, qui jam dedicaverunt
aedificia sua, jamque epulati sunt de novellis,
jamque duxerunt sponsas suas, quam ii qui nondum.
Sed quoniam his rebus tenetur humanus affectus, et
magni aestimantur haec ab hominibus; intelligendum
est ad hoc ista dici in bellum procedentibus, ut quisquis
animo his tenetur, appareat cum revertitur, ne
propter hoc minus fortiter agat, dum timet ne ante
moriatur, quam domum dedicaverit, aut de novella
sua biberit, aut sponsam suam duxerit. Nam utique
quantum ad feminam pertinet, melius alteri nubit
intacta quam vidua: sed haec, ut dixi, instituta sunt
propter virorum animos explorandos.</p>
        </div3>
<div3>
          <head>XXXII.</head>
          <p>
 <hi>[Ib. XXII, 5.] Non erunt vasa viri super mulierem:</hi> 
vasa bellica vult intelligi, id est, arma. Nam
quidam etiam hoc interpretati sunt.</p>
        </div3>
<div3>
          <head>XXXIII.</head>
          <p>
 <hi>[Ib. XXII, 13-21.] Si autem quis acceperit
uxorem, et habitaverit cum ea, et oderit eam, et imponat
ei occasionis verba, et detulerit ei nomen malignum, et
<pb n="0762"/>
dixerit, Mulierem hanc accepi, et accedens ad eam non
inveni ejus virginalia: et accipiens pater puellae, et mater,
producent virginalia puellae ad seniores ad portam,
et dicet pater puellae senioribus, Filiam meam hanc dedi
homini huic uxorem, et odio habens eam, ipse nunc imponit
ei occasionis verba dicens, Non inveni filiae tuae
virginalia: et ecce virginalia filiae meae. Et replicabunt
pallium coram senibus civitatis illius. Et accipient senes
civitatis hominem illum, et castigabunt eum, et damnificabunt
eum centum siclis, et dabunt patri adolescentulae;
quia protulit nomen malum super virginem Israelitem:
et ipsius erit uxor; non poterit dimittere eam
perpetuo tempore. Si autem verum factum sit hoc verbum,
et non inveniantur virginalia puellae, et producent adolescentulam
ad januam domus patris ipsius, et lapidabunt
eam viri civitatis ejus in lapidibus, et morietur;
quoniam fecit impudentiam in filiis Israel, prostituere
domum patris sui: et auferes malignum ex vobis ipsis.</hi> 
Satis hinc apparet quemadmodum subditas feminas
viris, et pene famulas Lex esse voluerit uxores:
quod dicens adversus uxorem vir testimonium unde
lapidaretur illa, si hoc verum esse demonstraretur;
ipse tamen non vicissim lapidatur, si hoc falsum esse
constiterit; sed tantummodo castigatur, et damnificatur,
eique perpetuo jubetur adhaerere qua carere
voluerat. In aliis autem causis, eum qui testimonio
falso cuiquam nocuerit, quem, si probaretur, jussit
occidi, eadem poena plecti jubet, qua fuerat, si verum
esset, iste plectendus.</p>
        </div3>
<div3>
          <head>XXXIV.</head>
          <p>
 <hi>[Ib. XXII, 28, 29, 19.] Si autem invenerit
aliquis puellam virginem quae sponsata non est, et vim
faciens ei dormierit cum ea, et inventus fuerit; dabit
homo qui dormivit cum ea, patri puellae quinquaginta didrachma 
 argenti, et ipsius erit uxor; quia humiliavit
eam: non poterit dimittere eam per omne tempus.</hi> Merito
quaeritur utrum ista poena sit, ut non eam possit
dimittere per omne tempus, quam inordinate atque
illicite violavit. Si enim ob hoc intelligere voluerimus
eam non posse, id est non debere dimitti per omne
tempus, quia uxor effecta est, occurrit illud quod
permisit Moyses dare libellum repudii, et dimittere <note>(Deut. XXIV, 1)</note>.
In his autem qui illicite vitiant, noluit
licere, ne ad ludibrium fecisse videatur, et potius
finxisse quod eam uxorem duxerit, quam vere placitoque
duxisse. Hoc et de illa jussum est, cui fuerit
vir calumniatus de virginalibus non inventis.</p>
        </div3>
<div3>
          <head>XXXV.</head>
          <p>
 <hi>[Ib. XXIII, 3, 4.] Non intrabit Ammanites et
Moabites in Ecclesiam Domini, et usque ad decimam
generationem non intrabit in Ecclesiam Domini, et usque
in aeternum.</hi> Quaestio est, quomodo intraverit Ruth
quae Moabitis fuit <note>(Ruth. I, 22)</note>, de qua etiam caro
Domini originem ducit <note>(Matth. I, 5)</note>. Nisi forte istam
mystice prophetaverit intraturam, quod ait, <hi>usque ad
decimam generationem.</hi> Computantur enim generationes
ex Abraham, quando fuit et Lot qui genuit Moabitas
et Ammanitas ex filiabus <note>(Gen. XIX, 37, 38)</note>; et inveniuntur
cum ipso Abraham compleri decem generationes
<pb n="0763"/>
usque ad Salmon, qui genuit Booz, qui maritus
secundus fuit Ruth. Sunt enim istae, Abraham,
Isaac, Jacob, Judas, Phares, Esrom, Aram, Aminadab,
Naason, Salmon: Salmon quippe genuit Booz, qui
viduam duxit Ruth; ac per hoc videtur post decimam
generationem genus fecisse in Ecclesia Domini pariendo
filios ipsi Booz. Sed cur additum sit, <hi>et usque
in aeternum,</hi> merito adhuc quaeritur. An quia deinceps
nulla anima de Ammanitis et Moabitis intravit in
illam Ecclesiam populi Hebraeorum, posteaquam ista
generatione decima prophetia completa est? An
potius ita dictum est, <hi>et usque ad decimam generationem,</hi> 
ut omnino semper intelligi voluerit, per denarii
numeri quamdam universitatem, ut hoc exposuerit
quodammodo addendo et dicendo, <hi>et usque in aeternum?</hi> 
Quod si ita est, Ruth contra praeceptum vetitum videtur
admissa. An Ammanitas prohibuit admitti, non
Ammanitidas, id est, viros inde, non feminas? maxime
quia cum evertissent Israelitae ipsam gentem,
omnes viros occidere jussi sunt, feminas autem non,
nisi eas quae noverant concubitum viri <note>(Num. XXXI,
17, 18)</note>; quoniam ipsae in fornicationem seduxerant
populum: virgines autem salvas esse voluerunt, non
eis imputantes culpam qua everti illa gens meruit;
quam etiam hic commemoravit, velut quaereretur cur
Moabitas et Ammanitas admitti noluerit in Ecclesiam
Domini: subjunxit enim, <hi>Eo quod non obviaverint
vobis cum panibus et aqua in via, cum exiretis de
Aegypto, et quia conduxerunt adversum te Balaam filium
Beor de Mesopotamia, ut malediceret te.</hi> Has
culpas nec tunc, quando illa gens debellata est, feminis
imputaverunt, quas salvas conservare maluerunt.</p>
        </div3>
<div3>
          <head>XXXVI.</head>
          <p>
 <hi>[Ib. XXIII, 15, 16] Non trades puerum domino
suo, qui appositus est tibi a domino suo:</hi> non quod
dominus ejus eum apposuerit, id est commendaverit;
potius enim depositum diceret; sed appositum dixit
a domino suo, id est huic adjunctum, cum ab illo
abscessisset: non ergo suscipi, sed reddi potius prohibuit
fugitivos. Hoc quidem putari potest, nisi intelligamus
genti et populo ista dici, non uni homini. Ex
alia itaque gentem refugientem ad istam gentem cui
loquebatur, hominem a domino suo, id est a rege
suo, reddi prohibuit: quod etiam alienigena servavit
Achis rex Geth, quando ad eum refugit David a facie
domini sui, hoc est, regis Saul <note>(I Reg. XXI, 10)</note>.
Apertissime autem hoc explanat, cum dicit de ipso
refuga, <hi>In vobis habitabit, in omni loco ubi placuerit
ei.</hi> </p>
        </div3>
<div3>
          <head>XXXVII.</head>
          <p>
 <hi>[Ib. XXIII, 17.] Non erit meretrix a filiabus
Israel, et non erit fornicans a filiis Israel.</hi> Ecce ubi
manifeste prohibuit fornicari et viros et feminas etiam
cum non alienis conjugibus; peccatum esse demonstrans
misceri non conjugibus suis, quando et meretrices
esse, et ad meretrices accedere prohibet,
quarum publice venalis est turpitudo. In Decalogo
autem moechiae nomine non videtur hoc aperte prohibuisse,
quoniam moechia nonnisi adulterium intelligi
solet. Unde quid nobis videretur, ibi tractavimus <note>(Quaest. in Exod., quaest. 71)</note>.
<pb n="0764"/>
</p>
        </div3>
<div3>
          <head>XXXVIII. </head>
          <p>
 <hi>[Ib. XXIII, 18, 17.] Non offeres mercedem
meretricis, neque commutationem canis in domum Domini
Dei tui ad omne votum, quoniam abominatio Domino
Deo tuo est, et utrumque:</hi> quod ita intelligitur,
quoniam abominatio Domino Deo tuo est, et hoc non
unum horum, sed utrumque. De cane quippe vetat
fieri commutationem primogenitorum, quam jubet
fieri de aliis immundis animalibus, id est equis et asinis,
et si quid est eorum quae adjuvant hominem, et
latine a juvando jumenta dicuntur. De cane autem
noluit; utrum et de porco, et quare noluerit, requirendum
est: et si de omnibus talibus noluit, quare
solum canem isto loco exceptum fecerit. De mercede
autem meretricis ut diceret, videtur ea esse causa,
quia superius prohibuerit esse meretricem de filiabus
Israel, aut quemquam filiorum Israel uti meretrice:
et ne subreperet cogitationi, expiari posse hoc peccatum,
si aliquid inde offerretur in templum, dicendum
fuit quod sit abominatio Domino.</p>
        </div3>
<div3>
          <head>XXXIX.</head>
          <p>
 <hi>[Ib. XXIV, 7.] Morietur fur ille,</hi> id est, qui
furatus est hominem; <hi>et auferetis malignum ex vobis
ipsis.</hi> Assidue hoc dicit Scriptura, cum jubet occidi
malos: qua locutione usus est etiam Apostolus, cum
diceret, <hi>Quid enim mihi de iis qui foris sunt judicare?
Nonne de iis qui intus sunt, vos judicatis? Auferte malum
ex vobis ipsis <note>(I Cor. V, 12, 13)</note>
          </hi>. Nam graecus
habet <foreign xml:lang="greek">τὸν πονηρὸν,</foreign> quod etiam hic scriptum est: hoc
autem potius malignum solet interpretari, quam malum.
Nec ait, <foreign xml:lang="greek">τὸ πονηρὸν,</foreign> id est, hoc malignum; sed <foreign xml:lang="greek">τὸν πονηρὸν,</foreign>
 quod est, hunc malignum. Ex quo apparet
eum voluisse intelligi, qui aliquid tale commisit, ut
excommunicatione sit dignus. Hoc enim nunc agit in
Ecclesia excommunicatio, quod agebat tunc interfectio.
Quamvis et aliter illud apostolicum possit intelligi,
ut unusquisque malum vel malignum ex se
ipso sit jussus auferre. Qui sensus acceptabilior esset,
si hoc malum, vel hoc malignum, non autem hunc
malignum in graeco inveniretur: nunc vero credibilius
est de homine dictum, quam de vitio. Quanquam
possit eleganter intelligi etiam homo auferre a se malum
hominem, quemadmodum dictum est, <hi>Exuite vos
veterem hominem:</hi> quod exponens ait, <hi>Qui furabatur,
jam non furetur <note>(Ephes. IV, 22, 28)</note>
          </hi>.</p>
        </div3>
<div3>
          <head>XL.</head>
          <p>
 <hi>[Ib. XXIV, 8.] Secundum legem omnem quam juraverint
vobis sacerdotes Levitae.</hi> Hic apparet omnem
sacerdotem Levitam fuisse; quamvis non omnis Levites
sacerdos fuerit.</p>
        </div3>
<div3>
          <head>XLI.</head>
          <p>
 <hi>[Ib. XXIV, 10-13.] Si debitum fuerit in proximo
tuo, debitum quodcumque, non intrabis in domum ejus
pignerare pignus: foris stabis, et homo apud quem debitum
tuum est, proferet tibi pignus foras. Si autem homo
eget, non dormies in pignore ejus, redditione reddes
ei vestimentum suum circa occasum solis; et dormiet
in vestimento suo, et benedicet te, et tibi erit misericordia
coram Domino Deo tuo.</hi> Non immerito videtur ad opus
misericordiae pertinere ut non intret pignerator in domum,
ne fiat perturbatio debitori: sed ex hoc etiam
<pb n="0765"/>
ipsum debitorem admonet pignus foras proferre creditori.
Quod vero jubet egenti pignus eodem die restitui,
ut in eo dormiat qui non habet ubi dormiat,
merito movet, ut requiratur cur non potius creditori
praeceperit ut non auferat pignus, quod eodem die
oportet ut restituat. Quod si ad compellendum debitorem
fieri voluerit, quomodo se urgeat ad reddendum,
cum sciat pignus eodem die se recepturum?
An forte hoc fieri voluerit propter memoriam, ne
obliviscatur reddere, et tunc non reddat si vere non
habuerit: maxime quia creditoris sui misericordia
vincitur, cui esse non debet ingratus, si pignus receperit
in quo dormiat; simul et creditor cum ille non
reddiderit, debet eum credere non habere, qui hac
etiam indiget misericordia, ut pignus ei propterea
restituatur, quod aliud non habet ubi dormiat?</p>
        </div3>
<div3>
          <head>XLII.</head>
          <p>
 <hi>[Ib. XXIV, 16.] Non morientur patres pro filiis,
et filii non morientur pro patribus: unusquisque in suo
peccato morietur.</hi> Ecce non solum Prophetae hoc dixerunt <note>(Ezech. XVIII, 17)</note>,
verum etiam Lex dicit, sua
culpa quemque interimendum, non autem patris sui,
aut filii sui. Quid est ergo quod alibi dicitur, <hi>Deus
reddens peccata patrum in filios, in tertiam et quartam
progeniem?</hi> An de filiis nondum natis illud intelligitur,
propter originale peccatum, quod etiam ex Adam
traxit genus humanum; hic autem de filiis jam natis
est facta distinctio, ut unusquisque in suo peccato
moriatur? Non enim trahit aliquid ex patre, qui jam
natus erat, quando pater ejus peccavit. Sed cum et
ibi dicit, <hi>his qui oderunt me <note>(Exod. XX, 5)</note>
          </hi>; manifestum
est etiam illam conditionem posse mutari, si filii parentum
suorum facta non fuerint imitati. Nam et illud
ex Adam temporaliter redditur, quia omnes propter
hoc moriuntur; non autem in aeternum eis qui fuerint
per gratiam spiritualiter regenerati, in eaque permanserint
usque in finem. Quamvis et illud merito quaeri
possit, si redduntur peccata patrum in filios his qui
oderunt Deum, cur in tertiam et quartam generationem,
vel praetermissa prima et secunda, vel non etiam
in caeteras permanente impietate et imitatione malorum
parentum. An per hunc numerum, quoniam
septenarius intelligitur, universitatem significare voluit:
et ideo non ipsum potius septenarium posuit, ut
diceret in septimam generationem, ac sic omnis intelligeretur;
quia causam perfectionis hujus numeri
hoc modo potius intimavit? Ideo namque perhibetur
perfectus, quia ex his duobus constat, ternario scilicet
primo impari toto, et quaternario primo pari
toto. Unde esse et illud propheticum existimo, quod
assidue repetitur, <hi>In tribus et quatuor impietatibus non
aversabor <note>(Amos I, 3)</note>
          </hi>; per quod voluit impietates universas
potius quam tres vel quatuor intelligi.</p>
        </div3>
<div3>
          <head>XLIII.</head>
          <p>
 <hi>[Ib. XXIV, 17.] Non declinabis judicium advenae,
et orphani, et viduae. Non pignerabis vestimentum
viduae.</hi> Cur non ait, Et non pignerabis vestimentum
eorum? Quae enim causa est ut trium istorum judicium
declinare vetuerit, pignus autem auferri vestimentum
solius viduae, non et illorum? Nisi quia judicia
omnium facienda propterea commendavit, quia
<pb n="0766"/>
non habent a quibus defendantur sive advena, quia
in terra aliena est; sive orphanus, id est pupillus
quia parentibus caret; sive vidua, quia maritum non
habet: pignus vero cum prohibet vestimentum auferri
viduae, puto quod satis eleganter admoneat, eas
vere dicendas esse viduas, quae etiam pauperes sunt.
Id enim et Apostolus evidenter ostendit, ubi ait: <hi>Si qua autem vidua filios et nepotes habet, discat primum
domum suam pie tractare, et mutuam vicem parentibus
reddere: hoc enim acceptum est coram Domino.
Quae autem vere vidua est, et desolata, speravit in Dominum,
et persistit in orationibus nocte et die.</hi> 
 Hanc
vere viduam dixit, quae non habet a quibus sustentetur;
quia non solum viro, sed etiam posteris atque
omni ope destituta est: divitem quippe non diceret
desolatam. Pauperi itaque pignus non est auferendum
vestimentum: nam et hoc ipso quod vestimentum
prohibet auferri, pauperem ostendit. Neque enim creditor
non potius auferret argentum, vel si quid aliud,
quam vestimentum. Porro si occurrerit ammo, Quid,
si multa habeat vestimenta non necessaria, sed superflua?
quomodo intelligitur vere vidua, hoc est non
solum desolata, verum etiam quae non in deliciis
agit? quam subjecit dicens, <hi>Quae autem in deliciis agit,
vivens mortua est <note>(I Tim. V, 4-6)</note>
          </hi>. Hanc quippe opposuit,
tanquam e contrario verae viduae, tanquam talis
non sit vera vidua. Quaecumque autem divites alias
nuptias experiri noluerunt, continentia in eis laudatur,
non desolatio commendatur. Hae quippe maritis
tantum viduatae sunt, non aliis rebus.</p>
        </div3>
<div3>
          <head>XLIV.</head>
          <p>
 <hi>[Ib. XXIV, 19.]</hi> Quod admonet, ut in messe
oblitum manipulum nemo colligat, et olivam vel uvam
relictam nemo repetat diligentius neglecta colligere,
et dicit egentibus dimittenda; occurrit forsitan cogitationi,
Quid, si haec quae ab agrorum dominis dimittuntur,
non egentes, sed improbi colligant? Sed
considerandum primo illum misericordia facere, qui
hoc animo dimittit, ut egentes habeant quod dimittitur.
Deinde cum haec populo praecipiuntur, simul admonentur
ii qui non indigent, ista non quaerere. Quod
si quaesierint, quid aliud quam res alienas, et, quod
gravius est, pauperum invadere judicandi sunt? Utrique
ergo commemorantur his praeceptis, et quorum
agri sunt, ut misericorditer ea relinquant; et qui
indigentes non sunt, ut inde se abstineant: quando
utrumque dicitur, et a quibus dimittenda sint, et quibus
dimittenda sint.</p>
        </div3>
<div3>
          <head>XLV.</head>
          <p>
 <hi>[Ib. XXV, 1-3.] Si autem fuerit altercatio inter
homines, et accesserint ad judicium, et judicaverint, et
justificaverint justum.</hi> Judices intelligendi sunt judicare,
non illi qui dicti sunt altercationem habere. Deinde
sequitur: <hi>Et reprehenderint impium. Et erit, si dignus
fuerit plagis, qui impie agit, constitues eum in conspectu
judicum, et flagellabunt eum ante se, secundum impietatem
ejus: numero quadraginta flagellabunt eum;
non apponent. Si autem apposuerint flagellare eum super
<pb n="0767"/>
has plagas plures, deturpabitur frater tuus coram te.</hi> 
Valde advertendum est quod cum ea peccata plagis
emendanda praeceperit, quae digna non sunt mortis
supplicio vindicari, et hoc tam paucis plagis; eum tamen
qui caeditur, appellavit impium vel impie agentem:
ut noverimus, non sicut plurimi loquuntur, locutas
esse Scripturas; quas incuriosius legimus, cum putamus
adulterium non esse impietatem, quia in hominem
videtur peccasse qui hoc fecerit, cum illud peccatum
morte plecti jubeat Lex <note>(Deut. XXII, 22)</note>; et his peccatis
graviores esse dicimus impietates, cum sint
earum quaedam quae flagelli plagis quadraginta puniuntur.
Est itaque levis impietas, quae verbere digna
est; et est gravior quae morte digna est: ita etiam illa
peccata quae non in Deum, sed in hominem videntur
admitti, sunt morte digna quaedam; sunt alia correptione,
seu verbere, seu venia faciliore. Ita enim
locutos esse Septuaginta interpretes constat, ut etiam
illius qui plagis dignus est, impietatem vocaverint.</p>
        </div3>
<div3>
          <head>XLVI.</head>
          <p>
 <hi>[Ib. XXV, 5.] Si autem habitaverint fratres
in unum, et mortuus fuerit unus ex eis, semen autem
non fuerit ei; non erit uxor defuncti foris non appropianti</hi>:
 <hi>frater viri ejus intrabit ad eam, et accipiet
eam sibi uxorem, et cohabitabit ei. Et erit, infans
quicumque natus fuerit, constituetur ex defuncti nomine,
et non delebitur nomen ejus ex Israel.</hi> Videtur hoc praecepisse
Lex de fratris uxore ducenda, non ob aliud,
nisi ut semen suscitet fratri qui sine liberis defunctus
est. Quod autem ait, <hi>Constituetur ex defuncti nomine,
et non delebitur nomen ejus ex Israel,</hi> id est nomen defuncti;
ex hoc videtur dictum, ut ille qui nascitur, hoc
nomine appelletur, quo appellabatur defunctus, cui
quodam modo propagatur. Unde nobis visum est magis
secundum adoptionis morem solvere in Evangelio quaestionem
de duobus patribus Joseph <note>(De Cons. Evang. lib.
2, c. 3)</note>, quorum unum commemorat Matthaeus, eum
scilicet qui genuit Joseph <note>(Matth. I, 16)</note>; alterum Lucas,
eum cujus filius erat Joseph <note>(Luc. III, 23)</note>: quoniam
nullius eorum nomen Joseph accepit. Nisi forte
hoc dictum est, <hi>Constituetur ex defuncti nomine,</hi> non
ut ejus nomen accipiat, sed ut ex ejus nomine, id est
tanquam filius, non ejus cujus semine est genitus, sed
illius defuncti cui semen suscitatum est, haeres constituatur.
Quod enim additum est, <hi>Et non delebitur
nomen ejus ex Israel,</hi> potest ita intelligi, non quod
nomen ejus puer consequenter accipiat; sed quod ille
non sine posteritate mortuus esse videbitur, et ideo
permanet ejus nomen, hoc est memoria. Neque enim
etiam si ipse filium genuisset, nomen suum ei fuerat
impositurus, ut nomen ejus non deleretur ex Israel:
sed ex hoc utique non deleretur, quia non sine liberis
ex hac vita emigraret; et hoc jubetur ex ejus uxore
frater ejus implere, quod ille non potuit. Nam etsi
frater non fuisset, et propinquus ducebat uxorem ejus,
qui sine filiis mortuus esset, ad suscitandum semen
fratri suo: sicut fecit Booz ducendo Ruth, ut semen
<pb n="0768"/>
excitaret propinquo suo, cujus fuerat illa uxor, nec de
illo pepererat; et tamen qui de illa natus est, ex nomine
quidem defuncti constitutus est, quia filius ejus est
dictus, atque ita factum est ut nomen defuncti non
deleretur ex Israel, nec tamen ejus nomine appellatus
est <hi>(Ruth IV, 13-17)</hi>.
</p>
          <p>
            <emph>QUAESTIO DE DUOBUS PATRIBUS JOSEPH. <hi>Matth.</hi> II, 16; <hi>Luc.</hi> III, 23.</emph>
          </p>
<p>Quae cum ita sint, abundantius duobus modis solvi
potest evangelica quaestio, ut unus eorum quos diversos
commemorant Matthaeus et Lucas, ita fuerit propinquus
alteri ad ducendam ejus uxorem, ut alios etiam
sursum versus parentes atque majores iste, alios ille
habere potuerit. Nam si fratrum filii fuissent, unum
habuissent avum; quod non ita est: nam secundum
Matthaeum, Mathan est avus Joseph; secundum Lucam
vero, non Mathan, sed Mathath. Quod si quisquam
putat esse tantam similitudinem nominis, ut ab scriptoribus
in una littera erratum sit, ut fieret tam parva
et pene nulla diversitas; quid de istorum patribus dicturus
est? Nam secundum Lucam Mathath filius fuit
Levi; secundum Matthaeum autem, Mathan ex Eleazar
genitus invenitur: atque ita inde sursum versus diversi
sunt patres et avi; et deinde majores usque ad
Zorobabel, qui fere est vigesimus sursum ab Joseph
apud Lucam, apud Matthaeum autem undecimus. Qui
propterea idem ipse esse creditur, quia pater ejus
apud utrumque Evangelistam Salathiel invenitur:
quamvis fieri potuerit, ut alius fuerit eodem nomine,
habens ejusdem nominis patrem, cujus et ille habuit.
Nam et inde sursum versus diversi sunt: alium quippe
habet Zorobabel avum apud Lucam, qui est Neri;
alium apud Matthaeum, qui est Jechonias; atque inde
superius nusquam est consonantia, quousque veniatur
ad David, apud Matthaeum per Salomonem, apud Lucam
per Nathan. Difficillimum autem videtur non
fuisse aliquem propinquiorem qui duceret uxorem
fratris sui, quam eum qui ex David esset consanguineus
tam longinquo gradu, non aliqua infra propinquitate
conjunctus; cum sit apud Lucam David pene quadragesimus
a Joseph, apud Matthaeum autem ferme vigesimus
septimus. Aut si propinqui ad uxores defunctorum
ducendas etiam illi quaerebantur, qui ex feminarum
sanguine propinquabant, fieri potuit ut esset
aliquis ita propinquus, qui Joseph genuerit de uxore
propinqui sui, qui sine liberis decessit: ac sic ei esset
alter ex natura pater, alter ex Lege; in quorum patribus
et avis et deinde majoribus ideo nulla propinquitas
appareret, quod non ex maribus, sed ex feminis
propinquarent. Verumtamen si ita esset, nec David
aliquando unus pater occurreret. Aut si quisquam potuisse
contendit, ubi ponimus quod consuetudo Scripturae
non est feminas in genealogia pro maribus
ponere, sicut eas nullus Evangelista interposuit? Ubi
enim commemorantur matres, non ponuntur nisi cum
patribus. Ac per hoc aut ita propinquior defuit ad
uxorem defuncti sibi copulandam, ut origo cognationis
David repeteretur: aut adoptio fecit alterum patrem
<pb n="0769"/>
quem posset habere Joseph.</p>
        </div3>
<div3>
          <head>XLVII.</head>
          <p>
 <hi>[Ib. XXVI, 14.]</hi> Quid est quod inter illa quae
jubet dicere hominem, qui in dandis decimis, et quaecumque
dare vel impendere jussus est, omnia mandata
complevit, etiam hoc cum laude et commendatione
sua dicere jubet, <hi>Non dedi ex eis mortuo?</hi> An per hoc
prohibet parentalia, quae observare gentes solent?</p>
        </div3>
<div3>
          <head>XLVIII.</head>
          <p>
 <hi>[Ib. XXVIII, 13, 14.] Non praeteribis ab omnibus
verbis quae ego mando tibi hodie, dextra aut sinistra
ire post deos alienos, servire illis.</hi> Quaeri potest
quomodo possit intelligi ire in dextra, qui post deos
alienos ierit servire illis; cum dextra in laude ponatur,
illud autem nunquam laudabiliter fieri possit: nam et
quod reprehenditur in via vitae, qui declinat in dextra,
non ibi ea reprehenduntur quae dextra sunt, sed ille
qui declinat in ea, id est, qui sibi arrogat quae Dei
sunt. Ideo dicitur in Proverbiis: <hi>Non declines in
dextra aut in sinistra: vias enim quae a dextris sunt novit
Dominus; perversae autem sunt quae a sinistris.</hi> Ergo
bonae sunt dextrae, quas novit Dominus. <hi>Novit</hi> enim <hi>Dominus vias justorum 
 <note>(Psal. I, 6)</note>
          </hi>, sicut in Psalmo
legitur. Cur ergo dictum sit, <hi>Ne declines in dextra,</hi> 
consequenter ostendit addendo, <hi>Ipse enim rectos faciet
cursus tuos.</hi> Absit autem ut dextras, quas novit Dominus,
negemus esse rectas: sed, ut dixi, declinare in
eas est, non illius gratiae, sed sibi tribuere velle quod
rectum est. Denique, ut dixi, adjungit et dicit, <hi>Ipse
enim faciet rectos cursus tuos, et omnia itinera tua in
pace producet <note>(Prov. IV, 27)</note>
          </hi>.
</p>
          <p>Quapropter hoc quod isto loco Deuteronomii, de
quo agimus, dictum est. <hi>Non praeteribis ab omnibus
verbis quae ego mando tibi hodie, dextra aut sinistra ire
post deos alienos, servire illis,</hi> non ideo dictum est, quia
dii alii possunt etiam in dextris accipi; sed aut terrena
loca significata sunt, quia et in dextra et in sinistra
habebant gentes alios deos colentes: aut hoc de
diis aliis separatim pronuntiandum est, ut duo sint
sensus; unus videlicet, <hi>Non praeteribis ab omnibus verbis
quae ego mando tibi hodie, dextra aut sinistra,</hi> secundum
illum scilicet intellectum, quem supra exposui;
alius autem sit sensus, <hi>ire post deos alienos, servire illis,</hi> 
ut et hic subaudiatur, <hi>Non praeteribis ab omnibus verbis
quae ego mando tibi hodie.</hi> Quem totum sensum si dicere
velimus, superiora verba, quae utrique sensui sunt
communia, repetituri sumus; ut quomodo illic dicitur, <hi>Non praeteribis ab omnibus, quae ego mando tibi hodie,
dextra aut sinistra,</hi> 
 sic et istic repetatur, <hi>Non praeteribis
ab omnibus quae ego mando tibi hodie</hi>, <hi>ire post deos
alienos, servire illis.</hi> Praetereundo enim a verbis quae
mandata sunt, etiam hoc fit, ut eatur post deos alienos.
Non enim hoc solum mandatum est, aut hoc solum
praeteriri Deus non vult, quod mandavit, ne post deos
alienos eatur, sed omnia quae mandavit: hoc tamen
ita praecipue, ut post generalitatem praecepti quo admonuit
non esse praetereundum ab omnibus verbis
<pb n="0770"/>
mandatorum suorum, etiam hoc seorsum commendare
voluerit.</p>
<p>Potest hoc quod ait, <hi>dextra aut sinistra,</hi> etiam sic
intelligi, ut nec eorum causa, quae propter felicitatem
appetuntur, nec eorum quae propter infelicitatem fugiuntur,
ire mandaverit post deos alios: id est, nec
pro iis quae amantur, nec contra ea quae odio habentur,
a diis aliis auxilium esse poscendum: aut certe
illo modo, ut vel concilientur, quo prosint; vel placentur,
ne noceant. Nam et de quibusdam scriptum
est in Psalmo, <hi>Quorum os locutum est vanitatem, et
dextera eorum dextera iniquitatis:</hi> ideo quia his rebus
opinantur fieri hominem beatum, quas et boni et mali
possunt habere; et ideo dextera est iniquitatis, quia
iniqui sunt, qui eam dexteram putant. Non enim est
vera dextera, sed <hi>dextera</hi> est <hi>eorum quorum os locutum
est vanitatem. Beatum dixerunt populum cui haec sunt,</hi> 
cum potius, sicut mox adjungit et docet, <hi>Beatus</hi> sit <hi>populus cujus Dominus Deus ipsius 
 <note>(Psal. CXLIII, 8,
15)</note>
            </hi>. Haec est vera dextera, aequitatis, non iniquitatis.
Non est ergo eundum post deos alienos, neque in
dextra, ut existimet homo ex ipsis se fieri beatum;
neque in sinistra, ut existimando ipsis adversantibus
se fieri miserum, ad hoc eos colat ut avertat. Aut
certe si dextra intelligimus aeterna, sinistra vero temporalia
bona; nec propter illa, nec propter ista eos
colendos sancta Scriptura hoc loco admonuisse credatur.</p>
        </div3>
<div3>
          <head>XLIX.</head>
          <p>
 <hi>[Ib. XXIX, 1.] Haec verba Testamenti quod
mandavit Dominus Moysi, statuere filiis Israel in terra
Moab, praeter Testamentum quod testatus est eis in
Horeb.</hi> Ostendit unde appellatus sit liber Deuteronomium,
quasi secunda Lex; ubi magis illius repetitio
est, quam aliquid aliud: pauca enim sunt, quae ibi
non sint in eo quod primum datum est. Nec tamen
appellantur haec duo Testamenta, quamvis ita haec
verba sonare videantur: utrumque enim unum est
Testamentum, quod in Ecclesia dicitur Vetus. Nam si
propter haec verba duo Testamenta dicenda essent,
jam non duo, sed plura essent, excepto Novo. Multis
enim locis Scriptura dicit Testamentum: sicut
illud quod factum est ad Abraham de circumcisione <note>(Gen. XVII, 4)</note>,
vel illud superius ad Noe <note>(Id. IX, 9)</note>.</p>
        </div3>
<div3>
          <head>L.</head>
          <p>
 <hi>[Ib. XXIX, 2-4.] Et vos vidistis omnia quaecumque
fecit Dominus Deus vester in terra Aegypti coram vobis
Pharaoni, et omnibus servis ejus, et omni terrae illius,
tentationes magnas, quas viderunt oculi tui, signa et
prodigia illa magna, et manum validam. Et non dedit
Dominus Deus vobis cor scire, et oculos videre, et aures
audire usque in diem istam.</hi> Quomodo ergo ait superius, <hi>Vos vidistis tentationes magnas, quas viderunt
oculi tui,</hi> 
 si <hi>non dedit Dominus eis oculos videre, et aures
audire;</hi> nisi quia viderunt corpore, et corde non
viderunt? quia oculi dicuntur et cordis: propterea
inde coepit, <hi>Et non dedit Dominus Deus vobis cor scire.</hi> 
Ad hoc pertinent duo quae sequuntur, <hi>et oculos videre,
et aures audire,</hi> id est intelligere, et obtemperare.
Quod vero dicit, <hi>Et non dedit Dominus Deus vobis;</hi> 
<pb n="0771"/>
nullo modo increpans et arguens hoc diceret, nisi ad
eorum quoque culpam pertinere intelligi vellet, ne
quisquam se ex hoc excusabilem putet. Simul enim
ostendit et sine adjutorio Domini Dei eos intelligere
et obedire non posse oculis cordis, et auribus cordis:
et tamen si adjutorium Dei desit, non ideo esse excusabile
hominis vitium; quoniam judicia Dei quamvis
occulta, tamen justa sunt.</p>
        </div3>
<div3>
          <head>LI.</head>
          <p>
 <hi>[Ib. XXIX, 5-6.] Et adduxit vos quadraginta annis
in deserto: non inveteraverunt vestimenta vestra, et
calceamenta vestra non sunt attrita a pedibus vestris;
panem non manducastis, vinum et siceram non bibistis,
ut sciretis quia iste Dominus Deus vester.</hi> Hinc apparet
tantum vini in suis impedimentis potuisse portare
Israelitas, quando exierunt de Aegypto, quod possent
cito consumere. Nam si omnino nihil secum tulissent,
unde esset illud de quo dictum est, <hi>Sedit populus
manducare et bibere, et surrexerunt ludere?</hi> Non enim
hoc de aqua diceretur, cum et ipsius Moysi manifestissima
verba sint, non fuisse illam vocem principium
belli, sed principium vini <note>(Exod. XXXII, 6, 18)</note>.</p>
        </div3>
<div3>
          <head>LII.</head>
          <p>
 <hi>[Ib. XXIX, 18-21.] Numquid est aliquis inter vos
vir, aut mulier, aut familia</hi>, <hi>vel tribus, cujus mens declinavit
a Domino Deo vestro, ire servire diis gentium
illarum? Num qua est in vobis radix sursum germinans
in felle et amaritudine? Et erit, cum audierit verba maledictionis
hujus, et opinabitur in corde suo, dicens,
Sancta mihi fiant, quoniam in errore cordis mei incedo:
ut non simul perdat peccator eum qui sine peccato est;
nolet Deus propitiare ei, sed tunc incendetur ira Domini,
et zelus ejus in homine illo, et adhaerebunt in eo
omnia maledicta Testamenti hujus, quae scripta sunt in
libro Legis hujus.</hi> Ita dictum est, <hi>Numquid est in vobis?</hi> 
ut tanquam requirentem intelligamus, ne forte
sit. Si quis autem esset, eum terruit vehementer, ne
forte quisquam diceret in corde suo, audiens illa maledicta, <hi>Sancta mihi sint,</hi> 
 id est, maledicta sancta
mihi sint: <hi>quoniam in errore cordis mei incedo,</hi> id est,
absit ut mihi ista eveniant, non mihi sint haec mala,
sed sancta, id est propitia et innoxia; <hi>quoniam in errore
cordis mei incedo,</hi> eundo scilicet post deos gentium,
et eis tanquam impune serviendo. Non, inquit,
erit sic. <hi>Non perdat simul peccator eum qui sine peccato
est:</hi> tanquam diceret, Cavete ne cui vestrum talia
persuadeat, qui talia cogitat. <hi>Nolet Deus propitiare ei,</hi> 
sive talia cogitanti, sive illi cui talia fuerint persuasa,
sicut ipse opinatus est dicendo, <hi>Sancta mihi sint;</hi> et
quasi hoc modo avertendo a se vim illius maledicti. <hi>Sed tunc accendetur ira Domini, et zelus ejus in homine
illo,</hi> 
 quando putabit eam se avertere, ista in corde suo
dicendo. <hi>Et adhaerebunt in eo omnia maledicta Testamenti
hujus, quae scripta sunt in libro Legis hujus.</hi> Non
possunt quidem omnia evenire uni homini: non enim
etiam toties mori potest, quot genera mortis hic dicta
<pb n="0772"/>
sunt; sed <hi>omnia</hi> dixit, pro quibuslibet, ut non sit immunis
ab omnibus, cui evenerint aliqua eorum quibus
pereat. Quod autem ait, <hi>Ut non simul perdat peccator
eum qui sine peccato est;</hi> quod graecus habet <foreign xml:lang="greek">ἀναμάρτητον,</foreign>
 non sic accipiendum est, tanquam ab
omni prorsus peccato mundum et immunem hoc dixerit <foreign xml:lang="greek">ἀναμάρτητον,</foreign>
 id est sine peccato; sed eum qui sine
peccato isto esset, de quo loquebatur: sicut dicit Dominus
in Evangelio, <hi>Si non venissem, et locutus eis
fuissem, peccatum non haberent <note>(Joan. XV, 22)</note>
          </hi>; non
utique omne, sed hoc peccatum quo non crediderunt
in eum. Dicit etiam Deus ad Abimelech de Sara uxore
Abrahae, <hi>Scio quia in mundo corde fecisti hoc <note>(Gen. XX,
6)</note>
          </hi>: non utique mundum illius cor ita voluit intelligi,
ut similis eis esset, de quibus dictum est, <hi>Beati mundo
corde, quoniam ipsi Deum videbunt <note>(Matth. V, 8)</note>
          </hi>; sed
ab illo peccato, de quo agebatur, mundum cor habebat,
quoniam quantum ad ipsum pertinebat, non concupiverat
conjugem alienam.</p>
        </div3>
<div3>
          <head>LIII.</head>
          <p>
 <hi>[Ib. XXX, 6.] Et circumpurgabit Dominus cor
tuum, et cor seminis tui, diligere Dominum Deum tuum
ex toto corde tuo, et ex tota anima tua, ut vivas tu.</hi> 
Evidens pollicitatio gratiae: promittit enim Deus se
esse facturum quod solet jubere ut fiat.</p>
        </div3>
<div3>
          <head>LIV.</head>
          <p>
 <hi>[Ib. XXX, 11-14.] Quia mandatum hoc, quod
ego mando tibi hodie, non est supra modum, neque longe
abs te est: non in coelo est, dicens,</hi> id est, ut dicas, <hi>Quis ascendet nobis in coelum, et accipiet nobis illud, et
audientes illud faciemus? Neque trans mare est, dicens,</hi> 
id est, ut dicas, <hi>Quis transfretabit nobis trans mare, et
accipiet nobis illud, et audientes illud faciemus? Prope
est verbum hoc valde in ore tuo, et in corde tuo, et in
manibus tuis facere illud.</hi> Hoc esse verbum fidei dicit
Apostolus: quod ad Novum pertinet Testamentum.
Sed quaeri potest, cur ea superius mandata dixerit,
quae scripta sunt in libro Legis hujus <note>(Deut. XXIX, 21)</note>:
nisi quia his omnibus spiritualia significantur ad Novum
Testamentum pertinentia, si bene intelligantur.
Item quaeri potest cur hoc quod hic positum est, <hi>Neque
trans mare est, ut dicas, Quis transfretabit nobis
trans mare, et accipiet nobis illud,</hi> Apostolus dixerit, <hi>Aut quis descendet in abyssum;</hi> 
 atque id exponens adjunxerit, <hi>Hoc est Christum a mortuis reducere:</hi> 
 nisi
quia mare appellavit totam in hoc saeculo vitam, quae
morte transitur, ut quodam modo mare finiatur, et
trans mare mors ipsa appelletur, velut trans istam vitam,
quae maris vocabulo significatur. Deinde quod
hic additum est, <hi>et in manibus tuis;</hi> non ait Apostolus,
nisi, <hi>in ore tuo et in corde tuo.</hi> Et hoc usque in finem
exsecutus est, dicens, <hi>Corde enim creditur ad
justitiam, ore autem confessio fit ad salutem <note>(Rom. X,
7, 8, 10)</note>
          </hi>. Merito quod ex hebraeo translatum est,
quantum a nobis inspici potuit, non habet, <hi>in manibus
tuis.</hi> Nec frustra tamen hoc a Septuaginta interpretibus
additum existimo: nisi quia intelligi voluerunt etiam
ipsas manus, quibus significantur opera, in corde accipi
debere, ubi est fides quae per dilectionem operatur <note>(Galat. V, 6)</note>.
Nam si forinsecus ea quae Deus jubet,
manibus fiant, et in corde non fiant, nemo est tam
<pb n="0773"/>
insulsus, qui praecepta arbitretur impleri. Porro si
charitas, quae plenitudo est Legis <note>(Rom. XIII, 10)</note>,
habitet in corde, etiamsi manibus corporis quisquam
non possit operari, pax illi est utique cum hominibus
bonae voluntatis <note>(Luc. XI, 14)</note>.</p>
        </div3>
<div3>
          <head>LV.</head>
          <p>
 <hi>[Ib. XXXII, 5.] Peccaverunt non ei filii vituperabiles.</hi> 
Quod in graeco est <foreign xml:lang="greek">τέκνα μωμητὰ,</foreign> quidam interpretati
sunt sicut hic, id est, <hi>filii vituperabiles;</hi> quidam, <hi>filii commaculati;</hi> 
 quidam, <hi>filii vitiosi.</hi> Unde non
magna quaestio, imo nulla est. Sed illud merito ad
quaerendum movet, si generaliter dictum est, <hi>Peccaverunt
non ei,</hi> quoniam qui peccat, non ei peccat, id
est, non Deo nocet, sed sibi; quomodo intelligendum
sit quod in Psalmo legitur, <hi>Tibi soli peccavi <note>(Psal. L, 6)</note>
          </hi>;
et in Jeremia, <hi>Tibi peccavimus, patientia Israel, Domine <note>(Jerem. XIV, 7, 8)</note>
          </hi>;
et iterum in Psalmo, <hi>Sana
animam meam, quia peccavi tibi <note>(Psal. XL, 5)</note>
          </hi>: et utrum
hoc sit peccare Deo, quod peccare in Deum. Unde ait
Heli sacerdos: <hi>Si in Deum peccaverit, quis orabit pro
eo <note>(I Reg. II, 25)</note>
          </hi>? Dicam ergo interim quid mihi in
praesentia videatur. Intelligent fortasse aliquid melius,
qui melius haec sapiunt, aut etiam nos alio tempore,
quantum adjuverit Dominus. Peccare in Deum, est in
iis peccare quae ad Dei cultum pertinent. Nam hoc
quod commemoravi, nihil aliud indicat: sic enim
peccabant filii Heli, quibus hoc pater eorum dixit. Sic
existimandum est peccari etiam in homines qui pertinent
ad Deum: nam hoc Deus legitur dixisse ad
Abimelech de Sara, <hi>Propterea peperci tibi, ne peccares
in me <note>(Gen. XX, 6)</note>
          </hi>. Peccare autem Domino, vel potius
peccasse Domino (nisi forte alicubi scriptum occurrat
quod huic sensui resistat), hi mihi videntur non immerito
dici, qui piam poenitentiam peccati sui nunc
agunt, ut glorificetur ignoscens Dominus. Causam
quippe reddens David cur dixerit, <hi>Tibi soli peccavi, et
malum coram te feci;</hi> subjecit et ait, <hi>Ut justificeris in
sermonibus tuis, et vincas cum judicaris:</hi> sive cum dicit
Deus, <hi>Judicate inter me et vineam meam <note>(Isai. V, 3)</note>
          </hi>:
sive de Domino Jesu Christo intelligatur, qui solus verissime
dicere potuit, <hi>Venit enim princeps mundi, et
in me non habet quidquam</hi> (id est, quidquam peccati
quod morte sit dignum); <hi>sed ut cognoscat mundus quia
diligo Patrem, et sicut mandatum dedit mihi Pater, sic
facio; surgite, eamus hinc <note>(Joan. XIV, 30, 31)</note>
          </hi>: tanquam
diceret, Etiamsi levissima peccata mortis supplicio
persequatur princeps mundi, in me non habet
quidquam, sed surgite, eamus hinc, id est, ut patiar;
quia in eo quod patior, voluntatem impleo Patris mei,
non poenam solvo peccati mei. Et quod Jeremias ait, <hi>Tibi peccavimus, patientia Israel,</hi> 
 Domino utique suppliciter
dicitur in poenitentia cum spe salutis ex venia.
Et quod dictum est, <hi>Sana animam meam, quia
peccavi tibi,</hi> hoc idem agitur ut Deus ignoscendo glorificetur:
quia magna est ejus misericordia super confitentes
<pb n="0774"/>
sibi et redeuntes ad se, qui dicit se nolle
mortem peccatoris, quantum ut revertatur et vivat <note>(Ezech. XXXIII, 11)</note>.
Hinc et ipse David non solum in
Psalmo, verum etiam cum eum Deus argueret per prophetam,
non sine spe propitiationis Domini respondit, <hi>Peccavi Domino 
 <note>(II Reg. XII, 13)</note>
          </hi>. Medico enim vulneratus
videtur quodammodo, qui ut sanetur se subdit
manibus medici, ut in eo medicinae opus impleatur.
In hoc autem cantico praevidebat Propheta futuros
quosdam, qui sic fuerant peccaturi Deum offendendo
magnis iniquitatibus suis, ut nec poenitentiam agere
vellent, et ad Deum redire ut sanarentur: de quibus
etiam alibi dicitur, <hi>Quoniam caro sunt, et spiritus ambulans,
et non revertens <note>(Psal. LXXVII, 39)</note>
          </hi>. Potest
etiam sic intelligi, <hi>Peccaverunt non ei,</hi> secundum id
quod non ei nocuerunt peccato suo, sed sibi.</p>
        </div3>
<div3>
          <head>LVI.</head>
          <p>
 <hi>[Ib. XXXIII, 1-3.] Et haec benedictio quam benedixit
Moyses homo Dei filios Israel, priusquam defungeretur.
Et dixit, Dominus ex Sina venit, et alluxit ex
Seir nobis: festinavit ex monte Pharan cum multis millibus
Cades. Ad dexteram ejus Angeli cum eo, et pepercit
populo suo. Et omnes sanctificati sub manus tuas, et hi
sub te sunt. Et accepit de verbis ipsius Legem, quam
mandavit nobis Moyses, haereditatem congregationibus
Jacob. Et erit in dilecto princeps, congregatis principibus
populorum simul tribubus Israel.</hi> Non negligenter
praetereunda est ista prophetia. Apparet quippe ista
benedictio ad novum populum pertinere, quem Dominus
Christus sanctificavit; ex cujus persona ista dicuntur
a Moyse, non ex persona ipsius Moysi, quod in
consequentibus evidenter apparet. Nam si propterea
dictum est, <hi>Dominus ex Sina venit,</hi> quia in monte
Sina Lex data est; quid sibi vult quod sequitur, <hi>et alluxit
ex Seir nobis:</hi> cum Seir mons Idumaeae sit, ubi
regnavit Esau? Deinde cum Moyses filios Israel benedicat
his verbis, sicut Scriptura praedixit, quomodo
idem dicit, <hi>Et accepit de verbis ipsius Legem, quam
mandavit nobis Moyses?</hi> Nimirum ergo prophetia est,
ut diximus, populum novum Christi gratia sanctificatum
praenuntians, ideo sub nomine filiorum Israel,
quia semen est Abraham, hoc est, filii sunt promissionis,
et interpretatio ejus est, Videns Deum. Dominus
ergo qui ex Sina venit, Christus intelligendus
est, quoniam Sina interpretatur, Tentatio. Venit ergo
ex tentatione passionis, crucis, mortis. <hi>Et alluxit ex
Seir.</hi> Seir interpretatur, Pilosus, quod significat peccatorem;
sic enim natus est Esau odio habitus <note>(Gen.
XXV, 25)</note>: sed quoniam qui sedebant in tenebris et in
umbra mortis, lux orta est eis <note>(Isai. IX, 2)</note>; ideo alluxi
ex Seir. Simul etiam non adsurde intelligitur esse
praedictum, ex gentibus quae significantur per nomen
Seir, quia mons est pertinens ad Esau, venturam gratiam
Christi populo Israel. Unde dicit Apostolus: <hi>Ita
et hi nunc non crediderunt in vestra misericordia, ut et
ipsi misericordiam consequantur <note>(Rom. XI, 31)</note>
          </hi>. Ipsi ergo
<pb n="0775"/>
dicunt, <hi>Alluxit ex Seir nobis, et festinavit ex monte
Pharan,</hi> id est, ex monte fructifero: id enim interpretatur <hi>Pharan,</hi> 
 quo significatur Ecclesia. <hi>Cum multis
millibus Cades.</hi> Et Mutata interpretatur <hi>Cades,</hi> et
Sanctitudo. Mutata sunt ergo multa millia, et sanctificata
per gratiam, cum quibus venit Christus ad
Israelitas postea colligendos. Sequitur et dicit, <hi>Ad
dexteram ejus Angeli cum eo:</hi> hoc non indiget expositione. <hi>Et pepercit,</hi> 
 inquit, <hi>populo suo:</hi> donans remissionem
peccatorum. Inde ad ipsum convertit sermonem
atque ait, <hi>Et omnes sanctificati sub manus tuas, et
hi sub te sunt:</hi> non utique superbientes, et suam justitiam
volentes constituere; sed agnoscentes gratiam,
ut justitiae Dei subjiciantur <note>(Rom. X, 3)</note>. <hi>Et accepit,</hi> 
inquit, <hi>de verbis ipsius Legem:</hi> populus utique de quo
ait, <hi>Et pepercit populo suo.</hi> Accepit ergo de verbis ipsius
Legem, <hi>quam mandavit,</hi> inquit, <hi>nobis Moyses:</hi> 
hoc est, populus ejus de verbis ejus accepit Legem,
quia de doctrina ejus intellexit Legem eam ipsam
quam mandavit nobis Moyses. Ipse quippe ait in Evangelio:
<pb n="0776"/> <hi>Si crederetis Moysi, crederetis et mihi; de ne
enim ille scripsit 
 <note>(Joan. V, 46)</note>
          </hi>. Non enim accepit populus
ille Legem quam non intellexit; sed tunc accepit,
quando intellexit de verbis ejus, carens velamine
veteri, conversus ad Dominum: hanc dicit <hi>haereditatem
congregationibus Jacob,</hi> quae intelligenda est non
terrena, sed coelestis; non temporalis, sed aeterna. <hi>Et
erit,</hi> inquit, <hi>in dilecto princeps:</hi> ipse utique in dilecto
populo erit princeps Dominus Jesus: <hi>congregatis principibus
populorum,</hi> id est, gentium: <hi>simul tribubus
Israel,</hi> ut impleatur quod supra dictum est, <hi>Laetamini,
gentes, simul cum populo ejus; quia caecitas ex parte in
Israel facta est, donec plenitudo gentium intraret, et sic
omnis Israel salvus fieret <note>(Rom. XV, 10, et XI, 25)</note>
          </hi>.</p>
        </div3>
<div3>
          <head>LVII.</head>
          <p>
 <hi>[Ib. XXXIII, 17.]</hi> Cum Joseph benediceret, ait
inter caetera, <hi>Primogenitus tauri pulchritudo ejus.</hi> Quod
non ita legendum est, tanquam dixerit, primogenitus
tauri; sed, cum sit primogenitus, pulchritudo ejus
tauri est: propter crucis cornua, de Domino intelligitur
figuratum.
</p>
        </div3>
      </div1>

<div1>
        <head> <hi>LIBER SEXTUS.</hi> Quaestiones in Jesum Nave.</head>

<pb n="0775"/>
<p>QUAEST. I. <hi>[Jos. cap. 1, V\ 5.]</hi> Dominus dicit ad Jesum
Nave, <hi>Et sicut eram cum Moyse, ita ero et tecum.</hi> Non
solum autem hoc testimonio, sed etiam in Deuteronomio
multis documentis probatur Moyses ita defunctus,
ut Dei famulus et Deo placens: quamvis in eo
illa vindicta completa sit, ne terram promissionis intraret <note>(Deut. XXXII, 48-52, et XXXIV, 4, 5)</note>.
Ex quo
datur intelligi, Dominum etiam bonis servis suis in
aliquo succensentem, et temporaliter vindicare, et tamen
in eorum habere numero, quae sunt in domo
ejus vasa in honorem utilia Domino <note>(II Tim. II, 21)</note>,
quibus daturus est promissa sanctorum.</p>
<div3>
          <head>II.</head>
          <p>
 <hi>[Ib. I, 11; III, 7.]</hi> Quaestio est, quomodo posteaquam
locutus est Dominus ad Jesum Nave, exhortans
et confirmans eum, seque promittens cum illo futurum,
mandaverit idem Jesus populo per scribas, ut
praepararent cibaria, quod post tres dies Jordanem
fuerant transituri, cum inveniantur post multo plures
dies transisse Jordanem. Cum enim haec populo
mandasset, misit exploratores in Jericho, quoniam
Jordane trajecto ipsa proxima civitas occurrebat: illi
autem diverterunt ad Raab mulierem fornicariam, et
ab illa occultati, atque a rege quaesiti et minime inventi,
eadem dimittente illos per fenestram, et monente
ut triduo laterent in montanis, quatuor dies
videntur esse consumpti; inde posteaquam nuntiaverunt
quae circa illos gesta fuerint, promovit Jesus cum
populo universo de loco ubi erat diluculo; qui cum
venisset ad Jordanem, divertit et mansit: tunc rursus
populus admonetur ut post triduum se praeparet transire
Jordanem, arca Domini praecedente. Hinc ergo
<pb n="0776"/>
intelligitur humanam fuisse dispositionem, quam fecit
populo nuntiari, ut cibaria praepararent, tanquam post
tres dies memoratum fluvium transituri. Potuit enim
hoc sicut homo sperare fieri posse, si exploratores
celeriter revertissent. Quibus tardantibus intelligitur,
quamvis Scriptura tacuerit, ex divina dispositione caetera
impleta, ut jam inciperet apud populum glorificari
Jesus, et ostendi quod cum illo Dominus esset,
sicut fuerat cum Moyse. Nam et hoc illi dicitur fluvium
transituro, sicut scriptum est: <hi>Et dixit Dominus
ad Jesum, In die isto incipiam exaltare te coram omnibus
filiis Israel, ut sciant quoniam sicut eram cum Moyse,
sic ero et tecum.</hi> Nec incredibile debet videri, etiam
illos cum quibus Deus loquebatur, aliquid ex humana
dispositione agere voluisse, in qua sibi Deum tamen
fiderent esse rectorem, eorumque ex illius a quo regebantur
providentia, consilia fuisse mutata. Nam et
Moyses ipse utique tanquam homo putaverat esse
faciendum, ut causas populi sic audiret, quemadmodum
et sibi et illis, onus intolerabile subeundo, prodesse
non posset: ejusque dispositio divinitus, et hoc
ipsum socero ejus suggerente et monente, atque hanc
admonitionem Deo approbante, mutata est <note>(Exod.
XVIII, 14-26)</note>.</p>
        </div3>
<div3>
          <head>III.</head>
          <p>
 <hi>[Ib. III, 3, 4, 15.]</hi> Scribae populo dicunt, <hi>Cum
videritis arcam testimonii Domini Dei nostri, et sacerdotes
nostros et Levitas tollentes eam, proficiscimini de
locis vestris; et ite post eam: sed longum intervallum sit
inter vos et illam, quantum duo millia cubitorum stabitis,
ne propinquetis ei, ut sciatis viam quam ibitis in eam.
Non enim abiistis viam ab hesterna et nudiustertiana die.</hi> 
<pb n="0777"/>
Longe jussum est arcam praecedere, ut posset a populo
videri. Tam grande quippe agmen, si post eam
proximum pergeret, non eam videret praeire, nec
nosset qua sequeretur. Ex hoc autem facto intelligendum
est, quod columna illa nubis, quae solebat
movendis castris signum dare, et iter ostendere <note>(Exod.
XIII, 21)</note>, jam recesserat, nec eis apparebat: hinc
factum est ut etiam triduum illud ex humana dispositione
praediceretur <note>(Supra, quaest. 2)</note>. Nunc ergo duce
Jesu arcam Domini sequuntur nube subtracta tanquam
velamine ablato. <hi>Jordanis autem plenus erat per
totam crepidinem suam, sicut in diebus messis tritici.</hi> 
Hoc incredibile videtur regionibus nostris: ibi autem,
sicut perhibent qui noverunt, in initio veris est messis
tritici; tunc autem ille fluvius repletur amplius
quam per hiemem.</p>
        </div3>
<div3>
          <head>IV.</head>
          <p>
 <hi>[Ib. IV, 7.] Et erunt vobis lapides isti memoriale
filiis Israel usque in aeternum.</hi> Quomodo <hi>in aeternum,</hi> cum
coelum et terra transeant <note>(Matth. XXIV, 35)</note>? An quoniam
aeternum aliquid significant hi lapides, cum ipsi aeterni
esse non possint? Quamvis possit quod in graeco est, <foreign xml:lang="greek">ἕως τοῦ αἰῶνος,</foreign>
 dici latine, et usque in seculum, quod
non est consequens ut intelligatur aeternum.</p>
        </div3>
<div3>
          <head>V.</head>
          <p>
 <hi>[Ib. IV, 15 et 16.] Et dixit Dominus ad Jesum, dicens:
Manda sacerdotibus portantibus arcam testamenti
testimonii.</hi> Solet dici arca testamenti, vel arca testimonii:
nunc dicta est arca testamenti testimonii, ut non
solum arca, sed etiam ipsum testamentum, appellaretur
testamentum testimonii. Hinc enim dicit Apostolus: <hi>Nunc autem sine Lege justitia Dei manifestata est, testimonium
habens per Legem et Prophetas 
 <note>(Rom. III, 21)</note>
          </hi>.
In cujusdam enim rei alterius venturae testimonium
datum fuerat illud, quod dicitur Testamentum Vetus.</p>
        </div3>
<div3>
          <head>VI.</head>
          <p>
 <hi>[Ib. V, 2-7.] Dixit Dominus ad Jesum; Fac tibi
ipsi cultros de petra acutos,</hi> vel, sicut habet graecus, <hi>de
petra acuta, et sedens circumcide filios Israel iterum.</hi> 
In hoc praecepto quaeritur cur dixerit, <hi>iterum.</hi> Non
enim unus homo bis circumcidendus erat: sed quia
unus populus erat in quibusdam circumcisus, in quibusdam
non circumcisus, ideo dictum est <hi>iterum,</hi> ut
circumcisus iterum circumcideretur, non homo, sed
populus. Nam et sequentia id ostendunt. Dicit enim
Scriptura: <hi>Et fecit Jesus cultros petrinos sibi ipsi acutos,
et circumcidit filios Israel in loco qui vocatur Collis praeputiorum.
Hoc autem modo circumpurgavit Jesus filios
Israel, qui aliquando fuerant in via, et qui aliquando
incircumcisi erant eorum qui exierant ex Aegypto;
omnes istos circumcidit Jesus. Quadraginta enim
et duobus annis conversatus est Israel in deserto Mabdaritide,
et ideo incircumcisi erant illorum plurimi pugnatorum
qui exierunt de terra Aegypti qui inobedientes
fuerant mandatis Dei, in quibus et definierat Dominus
eis, ne viderent illi terram quam juraverat Dominus patribus
eorum dare illis, terram fluentem lac et mel. Pro
his autem substituit filios eorum, quos circumcidit Jesus,
eo quod fuissent in itinere incircumcisi.</hi> Manifestum est
ergo non omnes fuisse, sed quosdam. Quidam enim
de Aegypto exeuntium filii in illo populo incircumcisi
erant, quos potuit circumcidere Jesus; illorum scilicet
<pb n="0778"/>
filios qui genuerunt in deserto, et contempserunt
eos circumcidere, quod inobedientes erant legi Dei.
Nulla itaque causa est cur ii qui putant rebaptizandos
eos qui habent christiani Baptismi sacramentum, hoc
testimonio Legis adjuvari se putent: quia nullus bis
numero unus homo est circumcisus; sed populus qui
jam fuerat in quibusdam circumcisus, in quibusdam
vero adhuc incircumcisus erat. Et si aliquo modo id
fieri posset, ut bis circumcidi hominem Deus juberet;
numquid possunt dicere ideo fuisse praeceptum, quia
illi ab Aegyptiis fuerant circumcisi, aut ab aliquibus haereticis
ab Israelitarum societate segregatis? Cum vero
satis etiam appareat quare sit a Deo dictum; nullum
hic possunt homines erroris sui patrocinium reperire.</p>
        </div3>
<div3>
          <head>VII.</head>
          <p>
 <hi>[Ib. V, 15-13.]</hi> Quando Jesus vidit virum contra
se stantem evaginato gladio, et eo respondente
dicit quod esset princeps militiae virtutis Domini; et
prostratus in terram dixit, <hi>Quid praecipis tuo famulo?</hi> 
quaeri potest utrum angelo se prostraverit, eumque
dixerit dominum; an potius intelligens a quo missus
fuerat, ipsum Dominum dixerit, eique se prostraverit.
Erat autem, sicut legitur, Jesus in Jericho, non utique
in ipsa civitate, cujus muri nondum ceciderant,
quod mox futurum erat, ut in eam possent intrare;
sed in agro ad eam pertinente: nam interpretatio quae
est ex hebraeo, sic habet.</p>
        </div3>
<div3>
          <head>VIII.</head>
          <p>
 <hi>[Ib. VII.]</hi> In eo quod factum est ut Achar de
tribu Juda furaretur de anathemate civitatis Jericho
contra praeceptum Domini; et propter ejus peccatum
tria millia quae missa fuerant in Gai, dederunt terga
hostibus, et occisi sunt ex eis triginta sex viri; et populo
graviter territo, Jesus cum senioribus se prostravit
ad Dominum, eique responsum est ideo factum
esse, quod peccaverit populus; minatus est
etiam Deus non se cum eis futurum, nisi abstulerint
anathema de se ipsis; et quod ostensus est qui fecerat,
nec solus occisus, sed cum omnibus suis: quaeri
solet quomodo juste pro alterius peccatis in alios vindicetur;
maxime quia in Lege Dominus dixit, nec
patres pro filiorum, nec filios pro patrum peccatis
esse puniendos <note>(Deut. XXIV, 16)</note>? An aliud judicantibus
hominibus est praeceptum, ne quemquam pro altero
puniant; Dei autem judicia non sunt ejusmodi,
qui alto et invisibili consilio suo novit quatenus extendat
etiam temporalem hominum poenam salubremque
terrorem? Non enim aliquid dirum, quantum
attinet ad universi mundi administrationem, contingit
mortalibus, cum moriuntur quandoque morituri:
et tamen apud eos qui talia metuunt, disciplina sancitur,
ut non se solum quisque curet in populo, sed invicem
sibi adhibeant diligentiam, et tanquam unius corporis
et unius hominis alia pro aliis sint membra sollicita.
Nec tamen credendum est, etiam poenis quae post mortem
irrogantur, alium pro alio posse damnari; sed in his
tantum rebus hanc irrogari poenam, quae finem fuerant
habiturae, etiamsi non eo modo finirentur. Simul
etiam ostenditur quantum connexa sit in populi societate
ipsa universitas, ut non in seipsis singuli, sed et
<pb n="0779"/>
tanquam partes in toto existimentur. Per unius igitur
peccatum mortemque paucorum admonitus est populus
universus, tanquam in corpore universo quaerere
quod admissum est. Simul etiam significatum est
quantum mali fieret, si universa illa congregatio peccasset;
quando ne unus quidem ita potuit judicari,
ut ab eo possent caeteri esse securi. At vero, si Achar
ab aliquo inventus atque comprehensus, et illius criminis
reus ad judicium Jesu fuisset adductus, nequaquam
putandum est hominem judicem vel pro illo
vel cum illo quemquam alium, qui societate facti ejus
minime teneretur, fuisse puniturum. Neque enim ei
mandatum Legis licebat excedere, quod datum est
hominibus, ne judicio suo, quod in hominem homini
jussum sive permissum est, alterum pro alterius peccato
arbitretur esse plectendum. Longe autem secretiore
justitia judicat Deus, qui potens est etiam post
mortem, quod homo non potest, vel liberare vel perdere.
Visibiles igitur afflictiones hominum sive mortes,
quoniam his quibus ingeruntur, et obesse et
prodesse possunt, novit Dominus in occulto providentiae
suae quemadmodum juste quibusque dispenset,
etiam cum aliorum peccata in aliis videtur ulcisci.
Poenas vero invisibiles, quae nonnisi nocent, et prodesse
non possunt, ita nullus Deo judice pro alienis
peccatis luit, sicut homine judice luere nullus nisi
pro sua culpa istas visibiles debet. Hoc enim praecepit
homini judici Deus, in his quae ad humanum judicium
pertinent vindicanda, quod in suo judicio
facit ipse, quo potestas non aspirat humana.</p>
        </div3>
<div3>
          <head>IX.</head>
          <p>
 <hi>[Ib. VII, 15 et 25.]</hi> Merito quaeritur, cum Dominus
propter illum qui de anathemate furtum fecerat,
praeceperit eum qui fuisset ostensus, igni cremari,
cur eum ostensum Jesus lapidari potius a populo fecerit.
An ita eum mori oportuit, quemadmodum Jesus,
qui propius Dominum sequebatur, Domini verba jubentis
intelligere potuit? Sic enim alius quisquam non
facile potuit. Unde magis quaerendum est cur lapidationem
ignem appellaverit Dominus, quam credendum
Jesum aliud fecisse quam jusserat Dominus.
Nam neque ad intelligendum verba Domini quisquam
potuit esse sapientior, neque ad faciendum quisquam
obedientior. Proinde ignis nomine poenam potuisse
significari, Scriptura testis est in Deuteronomio, ubi
dicitur ad filios Israel, <hi>Et eduxit vos de fornace ferrea
ex Aegypto <note>(Deut. IV, 20)</note>
          </hi>: ubi utique duram tribulationem
intelligi voluit.
</p>
          <p>Duae autem mihi causae occurrunt (non ut ambae
sint, sed ut altera ex eis), cur non ille cum suis omnibus
evidenti igne crematus sit. Si enim peccatum
ejus Dominus tale esse judicavit, quod supplicio illo
expiatum non puniret in aeternum, propter ipsam
expiationem et purgationem congruentur ilia poena
ignis nomen accepit. Neque ad hunc intellectum quisquam
tendere admoneretur, si eum proprie visibilis
ignis exureret; sed in eo quisque remaneret, quod
aperte videbat impletum, nec aliquid ultra quaereret
<pb n="0780"/>
nunc vero cum propter Dei verba et factum Jesu, a
quo praevaricari illa verba non possent, rectissime
dicitur etiam lapidationem ignem fuisse; eleganter
agnoscitur illa poena hominem, ne in posterum peccato
illo interiret, fuisse purgatum. Quod significant
etiam vasa in Levitico, quae jubentur igne purgari. Si
autem tale fuit illud peccatum, propter quod eum
etiam post istam vitam gehenna susciperet; ideo Jesus
eum voluit lapidari, ut quod a Domino dictum est, <hi>igni cremabitur,</hi> 
 illud admoneret intelligi, quod Dominus
faceret, non quod ab ipsis esset faciendum. Si
enim dixisset Dominus, Igni eum cremabitis et omnia
ejus; huic sensui locus nullus esset: cum vero ita positum
est, ut magis videatur Deus quod ei futurum
esset praedixisse, quam quod ei ab hominibus deberet
fieri praecepisse; melius non potuit facere Jesus,
qui divina verba sicut tantus propheta intellexit, qui
etiam hoc ipsum prophetice fecit, quam ut illum lapidibus
potius quam flammis interimeret, ne in illis
ignibus verba Domini viderentur impleta, quae ob
aliud dicta volebat intelligi.</p>
<p>Nec movere debet quod non ipsum tantum, sed
etiam omnia quae sunt ejus, Deus cremanda igni praedixerit.
Sic enim ait, <hi>Igni cremabitur, et omnia quaecumque
sunt ei.</hi> Omnia enim quaecumque sunt ei, opera
ejus possunt intelligi, quae cum illo dixit esse concremanda:
non sicut dicit Apostolus de quibusdam operibus
igne consumptis, <hi>ipse autem salvus erit <note>(I Cor. III,
15)</note>
            </hi>: si hujus peccatum ita intelligendum est, ut etiam
aeterno igne puniatur. Filios ergo ejus et filias cum
pecoribus et omnibus quae habebat, populus quidem
cum eum puniret, simul lapidibus obruit: non tamen
hoc judicio humano, sed prophetico spiritu fecit Jesus;
sive ita intelligens, <hi>omnia quae sunt ei,</hi> ut nec filios
censeret exceptos, lapidationis etiam poenam pro igne
ingerens; sive opera ejus quae post mortem Deus in
illo fuerat crematurus, non solum per caetera quae illi
erant, verum etiam per filios ejus significans.</p>
<p>Nec ideo sane credendum est eos pro peccato patris,
a quo innocentes erant, etiam post mortem supplicio
inferni ignis incensos. Mors quippe ista quae
omnes manet, quamvis de primo peccato veniat, tamen
quia ita nati sumus, ut necessario moriendum
sit, accelerata quibusdam est utilis. Unde legitur de
quodam: <hi>Raptus est, ne malitia mutaret intellectum
ejus <note>(Sap. IV, 11)</note>
            </hi>. Quo ergo judicio Dei, vel misericordia,
fuerit irrogata sive filiis ejus, sive illis triginta
sex viris, cum omnes ab ejus peccato alieni fuerint,
latet apud cum apud quem non est iniquitas <note>(Rom. IX, 14)</note>.
Verum illud in promptu est, quod et
populum terribiliter oportebat quaerere quod admissum
est; et tanto vehementius timuerunt caeteri factum
ejus imitari, quanto magis humana exhorret infirmitas,
et in tam magnum tamque justum populi
odium dari, et eis quos ad spem propagandi generis
se relicturum putabat, peccato suo secum consumptis
suis posteris emori.</p>
        </div3>
<div3>
          <head>X.</head>
          <p>
 <hi>[Ib. VIII, 2.]</hi> Quod Deus jubet loquens ad Jesum,
ut constituat sibi retrorsus insidias, id est insidiantes
<pb n="0781"/>
bellatores ad insidiandum hostibus, hinc admonemur
non injuste fieri ab his qui justum bellum gerunt: ut
nihil homo justus praecipue cogitare debeat in his
rebus, nisi ut justum bellum suscipiat, cui bellare fas
est; non enim omnibus fas est. Cum autem justum
bellum susceperit, utrum aperta pugna, utrum insidiis
vincat, nihil ad justitiam interest. Justa autem bella
definiri solent, quae ulciscuntur injurias, si qua gens
vel civitas, quae bello petenda est, vel vindicare neglexerit
quod a suis improbe factum est, vel reddere
quod per injurias ablatum est. Sed etiam hoc genus
belli sine dubitatione justum est, quod Deus imperat,
apud quem non est iniquitas, et novit quid cuique
fieri debeat. In quo bello ductor exercitus vel ipse populus,
non tam auctor belli, quam minister judicandus
est.</p>
        </div3>
<div3>
          <head>XI.</head>
          <p>
 <hi>[Ib. VIII, 4-8.]</hi> Jesus mittens ad Gai debellandum
triginta millia bellatorum, ait illis: <hi>Vos insidiabimini
post civitatem, et non longe eritis a civitate, et
eritis omnes parati: et ego et omnis populus qui mecum
est, accedemus ad civitatem. Et erit, cum exierint qui
commorantur in Gai, in obviam nobis, sicut antea, et
fugiemus a facie illorum. Et cum exierint post nos, adducemus
illos de civitate, et dicent, Fugiunt isti a facie
nostra, sicut antea. Vos autem exsurgetis ex insidiis et
ibitis in civitatem. Secundum verbum istud facietis.
Ecce praecipio vobis.</hi> Quaerendum est utrum omnis voluntas
fallendi pro mendacio deputanda sit; et si ita
est, utrum possit justum esse mendacium, quo ille
fallitur, qui dignus est falli: et si ne hoc quidem mendacium
justum reperitur, restat ut secundum aliquam
significationem hoc, quod de insidiis factum est, ad
veritatem referatur.</p>
        </div3>
<div3>
          <head>XII.</head>
          <p>
 <hi>[Ib. IX, 3 13.]</hi> Quod Gabaonitae venerunt ad
Jesum cum vetustis panibus et saccis, ut putarentur,
sicut finxerant, de terra venisse longinqua, quo eis
parceretur (constitutum enim erat a Domino, ne alicui
terras illas inhabitanti parcerent, quo ingrediebantur):
nonnulli codices et graeci et latini habent, <hi>Et
accipientes saccos veteres super humeros suos;</hi> alii vero
qui veraciores videntur, non habent, <hi>super humeros,</hi> 
sed, <hi>super asinos suos.</hi> Similitudo enim verbi in graeca
lingua mendositatem facilem fecit, et ideo latina
quoque exemplaria variata sunt: <foreign xml:lang="greek">ὤμων</foreign> quippe et <foreign xml:lang="greek">ὄνων</foreign>
non multum ab invicem dissonant, quorum prius humerorum
nomen est, posterius asinorum. Ideo est
autem de asinis credibilius, quoniam se a sua gente
longinqua missos esse dixerunt: unde apparet eos
fuisse legatos, et ideo magis in asinis quam in humeris
necessaria portare potuisse; quia nec multi esse
poterant; et non solum saccos, sed etiam utres eos
portasse Scriptura commemorat.</p>
        </div3>
<div3>
          <head>XIII.</head>
          <p>
 <hi>[Ib. IX, 19.]</hi> Quaeri potest quomodo jurationem
servandam esse crediderint Hebraei Gabaonitis,
quibus ita juraverant, tanquam de longinqua terra
venientibus, sicut illi mentiti fuerant. Sciebant enim
se debellandos, si cognitum esset Hebraeis in ea terra
eos habitare, quam promissam fuerant interfectis
habitantibus retenturi. Mentientibus ergo quod de
<pb n="0782"/>
longinqua terra ad eos venissent, juraverunt eis
Israelitae. Posteaquam vero cognoverunt ibi eos habitare,
ubi omnes quos invenerant secundum Dei praeceptum
debellare oportebat, noluerunt tamen frangere
jurationem: et licet eos mentitos esse didicissent,
parcere maluerunt jurationis causa; cum possent
utique dicere se tantum illis jurasse, quos eos
esse crediderant, id est de lonqinquo venientes; cum
vero aliud cognoverunt, praeceptum circa eos Domini
implendum erat, ut sicuti caeteri expugnarentur. Deus
autem hoc approbavit, nec parcentibus succensuit:
quamvis cum non interrogassent quinam illi essent,
et ideo eos illi fallere valuissent. Unde non importune
utique credendi sunt, etsi fallere homines pro
sua salute voluerunt, non tamen fallaciter Deum timuisse
in populo ejus: propterea nec succensuit
Dominus jurantibus aut parcentibus, adeo ut postea
Gabaonitas ipsos tanquam populi sui homines de domo
Saül vindicaverit, sicut Regnorum ostendit historia <note>(II Reg. XXI, 1-9)</note>.
Et quoniam juratio sic servata est,
quamvis in hominibus qui mentiti sunt, ut ad clementiam
sententia flecteretur, non displicuit Deo. Nam si
e contrario jurassent aliquos se interfecturos, quos
Gabaonitas in terra promissionis esse putavissent, et
postea didicissent eos esse ab illa terra extraneos,
et de longinquo ad se venisse, nullo modo arbitrandum
est, quod eos essent debellaturi causa jurationis
implendae: cum propter ipsam parcendi clementiam
sanctus David, etiam post verba quibus se Nabal interfecturum
esse juraverat, utique sciens quem fuerat
interfecturus, parcere maluit, nec in re duriore implere
juramentum <note>(I Reg. XXV, 22, 33)</note>; magis
Deo placere existimans, si quod ira perturbatus ad
nocendum juraverat, non fecisset, quam si perfecisset.</p>
        </div3>
<div3>
          <head>XIV.</head>
          <p>
 <hi>[Ib. X, 7, 8.]</hi> Cum obsessi Gabaonitae a regibus
Amorrhaeorum, misissent ad Jesum, ut sibi subveniretur;
ita Scriptura sequitur, et dicit: <hi>Et ascendit
Jesus a Galgala, ipse et omnis populus bellatorum
cum illo, omnis potens in fortitudine. Et dixit Dominus
ad Jesum, Noli timere illos; in manus enim tuas
tradidi eos: non subsistet ex illis quisquam coram vobis.</hi> 
Ubi neque consultus est Dominus utrum eundum ad
eos esset; sed ultro suis recte subvenire volentibus,
futuram victoriam praenuntiavit. Sic ergo posset,
quamvis non consultus, de ipsis Gabaonitis admonere,
qui essent, cum se longinquos esse mentirentur, nisi
ei placuisset illa juratio, quae subjectis parcere cogeret.
Crediderant enim Deo, quem audierant suo populo
promisisse quod illas gentes subverteret, eorumque
terram obtineret; et hanc eorum fidem non eos
prodendo remuneravit quodam modo.</p>
        </div3>
<div3>
          <head>XV.</head>
          <p>
 <hi>[Ib. X, 5, 6.]</hi> Quaeritur quemadmodum rex civitatis
Jerusalem Adonibezech et caeteri quatuor cum
quibus obsedit Gabaonitas, secundum Septuaginta interpretes,
primo reges Jebusaeorum cum ad eos obsidendos
convenerunt, postea vero reges Amorrhaeorum
dicantur ab ipsis Gabaonitis, quando nuntios
<pb n="0783"/>
miserunt ad Jesum, ut eos de obsidione liberaret.
Sicut autem inspicere potuimus in ea interpretatione
quae ex hebraeo est, utrobique Amorrhaeorum dicuntur:
cum constet Jebusaeorum fuisse regem civitatis
Jerusalem, quia ipsa est dicta Jebus tanquam illius gentis
metropolis; et septem gentes saepissime Scriptura
commemoret, quas promisit Deus exterminaturum
se esse a facie populi sui, ex quibus una perhibetur
Amorrhaeorum. Nisi forte hoc nomen universale fuerat
omnium, aut potius majoris partis: ut non una,
sed plures in his septem hoc nomine tenerentur;
quamvis esset etiam una de septem, quae Amorrhaeorum
proprie vocaretur sicut est pars quaedam
quae proprie dicitur Libya, quamvis hoc nomen universae
Africae competat; et pars quaedam quae proprie
dicitur Asia, quamvis Asiam vel dimidium terrarum
orbem quidam, vel alii tertiam partem orbis
posuerint. Nam, quod constat, et Chananaei tanquam
una gens in illis septem commemorantur, et tamen
universa illa terra originaliter terra Chanaan vocatur.</p>
        </div3>
<div3>
          <head>XVI.</head>
          <p>
 <hi>[Ib. XI, 14 et 15.] Non dimisit in ea Jesus quidquam
spirans, sicut praecepit Dominus Moysi puero
suo, et Moyses similiter praecepit Jesu, et sic fecit Jesus:
non est transgressus quidquam ab omnibus quibus constituit
Dominus Moysi.</hi> Propter hoc nullo modo putanda
est ista crudelitas, quod nullum vivum in civitatibus
sibi traditis dimittebat Jesus, quia Deus hoc
jusserat. Qui autem existimant hinc Deum ipsum
fuisse crudelem, et propter hoc Veteris Testamenti
verum Deum fuisse auctorem nolunt credere, tam
perverse de operibus Dei quam de peccatis hominum
judicant, nescientes quid quisque pati dignus sit, et
magnum putantes malum cum casura dejiciuntur,
mortalesque moriuntur.</p>
        </div3>
<div3>
          <head>XVII.</head>
          <p>
 <hi>[Ib. XI, 19.] Et non erat civitas quae non erat
tradita filiis Israel.</hi> Quaeritur quomodo hoc verum
sit, cum nec temporibus postea Judicum, nec temporibus
Regum omnes omnino illarum septem gentium
civitates capere potuerint Hebraei. Sed aut sic
intelligendum est, quod ad nullam civitatem bellando
accessit Jesus quam non ceperit: aut certe nulla non
capta est, sed carum quae in regionibus supra commemoratis
fuerunt. Enumeratae sunt enim regiones,
in quibus fuerunt civitates de quibus facta est ista
conclusio, <hi>Et omnes cepit in bello.</hi> </p>
        </div3>
<div3>
          <head>XVIII.</head>
          <p>
 <hi>[Ib. XI, 20.] Quia per Dominum factum est
confortari cor eorum, ut obviam irent ad bellum ad
Israel, ut exterminarentur; ita ut non daretur eis misericordia,
sed ut exterminarentur, sicut dixit Dominus
ad Moysen.</hi> Ita dictum est hoc per Dominum factum
confortari cor eorum, hoc est obdurari cor eorum,
sicut de Pharaone <note>(Exod. VII, 3, 22, et VIII, 19)</note>;
quod divino altoque judicio juste fieri minime dubitandum
est, cum deserit Deus et possidet inimicus:
quod sic accipiendum est quemadmodum et ibi. Sed
hic aliud movet, quomodo dictum sit ad hoc eis confortatum
cor, ut exsurgerent in bellum adversus
Israel, et ob hoc eis non praeberent misericordiam:
quasi praebenda esset, si non bellarent; cum Deus
<pb n="0784"/>
praeceperit nulli eorum esse parcendum; et ob hoc
Gabaonitis pepercerint, quia se de longinqua terra
venisse fingentes eorum jurationem tenuerant. Sed
quoniam quibusdam ultro praebuerunt Israelitae misericordiam,
quamvis contra Dei mandatum; ad hoc
dictum esse intelligendum est, istos ita bellasse, ut
non eis parceretur, nec ab eis ipsis Israelitae neglecto
Dei mandato ad misericordiam flecterentur. Quod quidem
duce Jesu, qui omnia diligenter divina praecepta
servabat, non est credendum fieri potuisse: verumtamen
nec ipse istos tam cito delevisset, nisi conspirantissime
contrairent; atque ita fieri posset ut eis
ab illo minime debellatis, qui Dei praecepta implere
curabat, remansissent ad illud tempus, quando eis
possent parcere post mortem Jesu, qui non tanta cura
Dei mandata faciebant. Nam et adhuc eodem vivente
quibusdam illi pepercerunt, tantummodo eos ditioni
suae subjugantes: quosdam vero nec vincere potuerunt.
Verum haec non illo duce facta sunt; sed cum
jam senex vacaret a bello, tantummodo eis terras dividens;
ut ipsi jam illo non bellante, divisas sibi terras
partim jam hoste vacuas tenerent, partim pugnando
caperent. Et quod vincere aliquos minime
potuerunt, providentiae divinae fuisse, opportune Scripturarum
certis apparebit locis.</p>
        </div3>
<div3>
          <head>XIX.</head>
          <p>
 <hi>[Ib. XVI, 10.] Et non perdidit Ephraem Chananaeum
qui habitabat in Gazer: et habitabat Chananaeus
in Ephraem usque in diem istum, donec ascendit Pharao
rex Aegypti, et cepit civitatem, et incendit eam in igni;
et Chananaeos, et Pherezaeos, et qui habitabant in
Gazer transpunxit; et dedit cam Pharao in dotem
filiae suae.</hi> Quod de Pharaone rege dictum est, miror
si prophetice dictum intelligere debemus; cum
haec historia illis temporibus conscripta credatur,
quibus erant gesta illa recentia. Quid autem magnum
eligi potuit quod prophetice diceretur, cum praeterita
narrentur, taceanturque futura majora, et maxime
necessaria? Proinde potius existimandum est Septuaginta
interpretes, qui auctoritate prophetica ex ipsa
mirabili consensione interpretati esse perhibentur,
haec addidisse; non tanquam futura praenuntiantes,
sed quia illo tempore ipsi erant, quo facta esse meminerant,
et in libris Regnorum legerant <note>(III Reg.
IV, 34, apud LXX; IX, 16, in Vulgata)</note>. Etenim regum
temporibus factum est. Quod ideo credibilius
nobis visum est, quoniam inspeximus interpretationem
quae est ex hebraeo, et hoc ibi non invenimus:
sicut nec illud quod dictum est de Jericho, quod
Hoza qui eam reparasset, incurrerit maledictum
quod dixerat Jesus. Sic enim scriptum est, <hi>et
adjuravit Jesus in illa die: Maledictus homo qui
resuscitabit et aedificabit civitatem illam: in primogenito
suo fundabit eam, et in novissimo suo imponet
portas ejus <note>(Josue VI, 26)</note>
          </hi>: huc usque invenitur in
interpretatione ex hebraeo. Illud autem quod sequitur, <hi>Et ita fecit Hoza qui ex Bethel; in Abiron primogenito
fundavit eam, et in resalvato 
 novissimo imposuit
<pb n="0785"/>
portas ejus <note>(In Vulgata III Reg. XVI, 34)</note>
          </hi>: hoc
illic non legitur. Unde apparet a Septuaginta interpositum,
qui factum esse noverant.</p>
        </div3>
<div3>
          <head>XX.</head>
          <p>
 <hi>[Ib. XIX, 47.] Et Amorrhaeus permansit ut
habitaret in Elom et in Salumin, et gravata est manus
Ephraem super eos, et facti sunt illis tributarii.</hi> Hoc
jam contra Domini praeceptum fiebat, et adhuc vivebat
Jesus, sed dux eorum in illis praeliis jam prae senectute
non erat. Propter hoc dictum est, a Domino
factum ut confortaretur cor illorum, qui simul conspiraverunt
ire in bellum contra Jesum, ne ista illis misericordia
praeberetur, etiam contra Dei praeceptum <note>(Josue XXI, 20)</note>,
si remansissent non expugnati, et
senescente sive defuncto Jesu relinquerentur expugnandi
a filiis Israel, qui eis contra praeceptum Domini
possent parcere, quod ille non faceret.</p>
        </div3>
<div3>
          <head>XXI.</head>
          <p>
 <hi>[Ib. XXI, 41-43.]</hi> Merito quaeritur, cum Israel
non solum usque ad diem mortis Jesu, verum etiam
postea, non eradicaverit gentes quae terram promissionis
tenebant, quamvis ex parte illis debellatis in
eadem promissa haereditate consisterent, quomodo
intelligendum sit quod dictum est, <hi>Et dedit Dominus
Israeli omnem terram quam juraverat dare patribus
eorum, et haereditaverunt eam, et habitaverunt in ea.
Et requiem dedit illis Dominus in circuitu, sicut juraverat
patribus eorum: non restitit quisquam ante faciem
illorum ab omnibus inimicis eorum; omnes inimicos
eorum tradidit Dominus eis in manus eorum. Non
decidit ex omnibus verbis bonis quae locutus est Dominus
filiis Israel; omnia advenerunt.</hi> 
</p>
          <p>Diligenter ergo universa consideranda sunt. Et
primum videndum quod gentium terra promissa sit
Israelitis. Septem quidem gentes assidue videntur
commemorari, sicut in Exodo legitur: <hi>Et dixit Dominus
ad Moysen, Vade, et ascende hinc tu et populus
tuus, quos eduxisti de terra Aegypti, in terram quam
juravi Abraham et Isaac et Jacob, dicens, Semini
vestro dabo eam: et simul mittam ante faciem tuam
angelum meum, et ejiciet Amorrhaeum, et Cetthaeum,
et Pheresaeum, et Gergesaeum, et Evaeum, et Jebusaeum,
et Chananaeum <note>(Exod. XXXIII, 1, 2)</note>
            </hi>. Harum ergo
septem gentium terram videtur Deus Patribus promisisse.
Scriptum est etiam in Deuteronomio multo
expressius: <hi>Si autem accesseris ad civitatem expugnare
eam, et evocaveris eos cum pace, siquidem pacifica responderint
tibi, et aperuerint tibi, omnes populi qui
inventi fuerint in civitate erunt tibi tributarii et obedientes:
si autem non obedierint tibi, et fecerint ad te
bellum, et circumsedebis eam; et tradet eam Dominus
Deus tuus in manus tuas, et interficies omne masculinum
ejus in nece gladii, praeter mulieres; et supellectilem,
et omnia pecora, et omnia quaecumque fuerint in
civitate, et omnia utensilia praedaberis tibi; et edes
<pb n="0786"/>
omnem praedationem inimicorum tuorum, quos Dominus
Deus tuus dabit tibi. Sic facies omnibus civitatibus
quae longe sunt a te valde, quae non sunt a civitatibus
gentium istarum. Ecce autem ex civitatibus istis, quas
Dominus Deus tuus dat tibi haereditare terram eorum,
non vivificabis omnem vivum, sed anathemabis eos; Cetthaeum,
et Amorrhaeum, et Chananaeum, et Pheresaeum,
et Evaeum, et Jebusaeum, et Gergesaeum, quemadmodum
mandavit tibi Dominus Deus tuus <note>(Deut. XX, 10-17)</note>
            </hi>.
Et hic istarum septem gentium terram promissam
in haereditatem, quam debellatis usque ad
internecionem eisdem gentibus Israelitae possiderent,
manifestum est. Caeteras enim quae longinquius extra
istas gentes invenirentur, voluit fieri tributarias eorum,
si non resisterent: si autem resisterent,
etiam ipsas interfici, et in perditionem dari, exceptis
pecoribus et quae in praedam possent venire. Item alio
loco in Deuteronomio ita legitur: <hi>Et erit, cum induxerit
te Dominus Deus tuus in terram in quam intras
ibi haereditare eam, et abstulerit gentes magnas et multas
a conspectu tuo, Cetthaeum, et Gergesaeum, et Amorrhaeum,
et Pheresaeum, et Chananaeum, et Evaeum, et
Jebusaeum, septem gentes magnas et multas et fortiores
vobis; et tradet eos Dominus Deus tuus in manus tuas,
et percuties eos, exterminio exterminabis eos. Non dispones
ad eos testamentum, neque miserearis eorum,
neque matrimoniis jungamini cum eis: filiam tuam non
dabis filio ejus, et filiam ejus non sumes filio tuo,</hi> etc. <note>(Deut. VII, 1-3)</note>.</p>
<p>Proinde his atque aliis Scripturarum locis saepe ostenditur,
harum septem gentium terras ita accepisse
in haereditatem filios Israel, ut non cum eis qui easdem
terras tenebant, sed pro eis illic habitarent. Verumtamen
in Genesi non istae tantum septem gentes,
sed undecim promittuntur semini Abrahae. Sic enim
legitur: <hi>In die illa disposuit Dominus Deus testamentum
ad Abraham, dicens, Semini tuo dabo terram hanc,
a flumine Aegypti usque ad flumen magnum, flumen Euphratem,
Cenaeos, et Cenesaeos, et Cetmonaeos, et Cetthaeos,
et Pheresaeos, et Raphaim, et Amorrhaeos, et Chananaeos, et
Evaeos, et Gergesaeos, et Jebusaeos <note>(Gen. XV, 18-21)</note>
            </hi>. Quae
ita solvitur quaestio, ut intelligamus hanc praecessisse
prophetiam, quod in eos fines regnum fuerat porrecturus
et dilataturus Salomon, de quo ita scriptum est: <hi>Et omne propositum Salomonis, quo destinaverat aedificare
in Jerusalem et Libano et in omni terra potestatis
suae: omnis populus qui derelictus est a Cetthaeo, et
Amorrhaeo, et Pheresaeo, et Evaeo, et Jebusaeo, qui non
erant ex Israel, ex filiis eorum qui residui erant cum
eis in terra, quos non consumpserant filii Israel, et
subjugavit eos Salomon in tributum usque in diem
hunc 
 <note>(III Reg. X, 22, apud LXX; in Vulgata IX, 19-21)</note>
            </hi>.
Ecce residua populorum debellandorum atque
omnino ex Dei praecepto perdendorum subjugavit Salomon
in tributum, quos utique secundum Dei praeceptum
perdere debuit: sed tamen subjugati tanquam
<pb n="0787"/>
tributarii possessi sunt. Paulo post autem ita legitur: <hi>Et erat dominans in omnibus regibus a flumine usque ad
terram Philistiim, et usque ad fines Aegypti 
 <note>(III Reg. X,
26, apud LXX; IV, 21, in Vulgata)</note>
            </hi>. Ecce ubi impletum
est quod in Genesi Deus ad Abraham loquens,
promittensque praedixerat. A flumine quippe hic intelligitur
ab Euphrate: magnum enim flumen in illis
locis, etiam proprio nomine non addito, potest intelligi.
Neque enim de Jordane hoc accipi potest, cum et
citra Jordanem et ultra Jordanem jam terras Israelitae
obtinuerant et ante regnum Salomonis. Ergo a
flumine Euphrate ex partibus orientis, usque ad fines
Aegypti, quae pars illis erat ab occidente, regnum Salomonis
Scriptura Regnorum dixit fuisse porrectum.
Tunc ergo amplius subjugatum est, quam septem illae
gentes tenebant; ac per hoc tunc in servitutem redactae
sunt, non septem, sed undecim gentes. Quod
enim in Regnorum libris scriptum est, <hi>usque ad fines
Aegypti a flumine,</hi> cum Scriptura ab oriente usque ad
occidentem quantum porrectum esset regnum, vellet
ostendere; hoc idem in Genesi, cum ab occidente
usque ad orientem praefiniretur, dictum est, <hi>a flumine
Aegypti usque ad flumen magnum Euphratem.</hi> Flumen
quippe Aegypti, qui finis est disterminaus regnum
Israel ab Aegypto, non est Nilus, sed alius est non
magnus fluvius, qui fluit per Rhinocoruram civitatem,
unde jam ad orientem versus incipit terra promissionis.
Sic ergo fuerat constitutum filiis Israel,
ut septem gentium terras, exterminatis et perditis
illis gentibus, ipsi inhabitarent; aliis autem regnarent
subditis atque tributariis usque ad flumen Euphratem.
Et quamvis in hoc Deo non obtemperassent,
quia et ex illis quas exterminare deberent, obedientes
a iquos fecerant; Deus tamen temporibus Salomonis
fidem suae promissionis implevit.</p>
<p>Nunc itaque in libro Jesu Nave quod considerare
suscepimus, quomodo erit verum, <hi>Et dedit Deus
Israeli omnem terram quam juraverat dare patribus
eorum, et haereditaverunt eam?</hi> quomodo adhuc
vivente Jesu omnem terram dedit, cum etiam reliquias
illarum septem gentium nondum superavissent?
Nam quod sequitur, <hi>et haereditaverunt eam,</hi> 
verum est; quia ibi erant, ibique consederant.
Deinde quod adjungit, <hi>Et requiem dedit illis Dominus
in circuitu, sicut juraverat patribus eorum,</hi> verum est;
quia vivo adhuc Jesu non eis quidem cedebant reliquiae
illarum gentium, sed nulla earum eos in terris
ubi consederant, bello lacessere audebat. Ideo dictum
est et quod deinde adjungitur, <hi>Non restitit quisquam
ante faciem illorum ab omnibus inimicis eorum.</hi> 
Quod vero sequitur, <hi>Sed omnes inimicos eorum tradidit
Dominus illis in manus eorum;</hi> hos intelligi voluit
inimicos, qui obviam ire in bellum ausi sunt. Deinde
quod dicit, <hi>Non decidit ex omnibus verbis bonis quae
locutus est Dominus filiis Israel; omnia advenerunt;</hi> ita
vult intelligi, quia cum jam illi contra praeceptum
<pb n="0788"/>
Domini fecissent, quibusdam parcendo ex illis septem
gentibus, et eos obedientes faciendo, adhuc tamen
inter eos salvi erant. Ideo cum dixisset, <hi>ex omnibus
verbis,</hi> addidit, <hi>bonis;</hi> quia nondum evenerant
maledicta contemptoribus et transgressoribus constituta.
Restat ergo ut quod ait, <hi>Dedit Dominus Israeli
omnem terram quam juraverat dare patribus eorum,</hi> secundum
hoc intelligatur, quia etsi adhuc erant ex illis
gentibus reliquiae conterendae et exterminandae, vel
ex aliis usque ad flumen Euphratem, aut subjugandae
si non resisterent, aut perdendae si resisterent; tamen
in usum eorum relictae sunt, in quibus exercerentur,
ne carnalibus affectibus et cupiditatibus infirmi,
repentinam tanquam rerum temporalium prosperitatem
modeste ac salubriter sustinere non possent,
sed elati citius interirent, quod opportune alio loco
demonstrabitur. Omnis ergo illis terra data est; quia
et illa pars quae nondum fuerat in possessionem data,
jam data fuerat in quamdam exercitationis utilitatem.</p>
        </div3>
<div3>
          <head>XXII.</head>
          <p>
 <hi>[Ib. XXI, 42.]</hi> Quod ait, <hi>Non restitit quisquam
ante faciem illorum ab omnibus inimicis eorum,</hi> quaeri
potest quomodo verum sit, cum de tribu Dan superius
scriptum sit, quod eos hostes eorum non permiserint
descendere in vallem, et praevaluerint eis in
montibus <note>(Josue XIX, 48, apud LXX)</note>. Sed quod diximus
cum duodecim filios Jacob Scriptura in Mesopotamia
natos commemorasset, ubi non fuerat natus
Benjamin <note>(Quaest. in Gen., quaest. 117)</note>; hoc etiam hic
intelligendum est, quia pro universo populo undecim
tribus deputatae sunt, ea regula quae aliis Scripturarum
locis nobis satis innotuit. Causa autem si quaeritur,
cur haec tribus in ea sorte quae illi obvenit, non
obtinuerit sufficientes terras, et ab eis a quibus tenebantur
afflicta sit; in Dei quidem secreto consilio esse
credendum est. Verumtamen cum Jacob filios suos
benediceret, talia dixit de isto Dan, ut de ipsa tribu
existimetur exsurrecturus Antichristus <note>(Gen. XLIX,
17)</note>. Unde nunc dicere plura non suscipimus, cum
etiam sic solvi possit haec quaestio, quia <hi>non restitit
quisquam ante faciem illorum ab omnibus inimicis eorum,</hi> 
cum simul sub unius ducis imperio bellum gererent,
antequam singulis tribubus sua defendenda
dividerentur loca.</p>
        </div3>
<div3>
          <head>XXIII.</head>
          <p>
 <hi>[Ib. XXII, 23.] Et in sacrificiis salutarium nostrorum.</hi> 
Quia pluraliter dicta sunt sacrificia, pluraliter
etiam salutaria. Ubi advertendum est diligentius,
quemadmodum dici soleat sacrificium salutaris; quoniam
si Christum acceperimus, quoniam ipse dictus
est <hi>Salutare Dei <note>(Luc. II, 30)</note>
          </hi>, non occurrit quemadmodum
pluraliter possit hoc verbum intelligi. Unus
enim Dominus noster Jesus Christus <note>(I Cor. VIII, 6)</note>:
quamvis dicantur christi per ejus gratiam, sicut in
Psalmo legitur, <hi>Nolite tangere christos meos <note>(Psal. CIV,
15)</note>
          </hi>. Sed utrum salutares dici possint, vel salutaria,
non facile audendum est: solus enim ipse Salvator
corporis.</p>
        </div3>
<div3>
          <head>XXIV.</head>
          <p>
 <hi>[Ib. XXIII, 14.]</hi> Quod dicit Jesus de sua propinquante
<pb n="0789"/>
morte, <hi>Ego autem recurro viam, sicut et
omnes qui super terram;</hi> in ea interpretatione quae est
ex hebraeo invenimus, <hi>ingredior viam.</hi> Ita ergo accipiendum
est quod Septuaginta dixerunt, <hi>recurro,</hi> sicut
dictum est homini, <hi>Donec revertaris in terram unde
sumptus es <note>(Gen. III, 19)</note>
          </hi>; ut secundum corpus dictum
intelligatur. Secundum animam vero, si voluerimus
ita accipere, quemadmodum in Ecclesiaste positum
est, <hi>Et spiritus revertetur ad Deum qui dedit eum <note>(Eccle. XII, 7)</note>
          </hi>;
non arbitror de omnibus posse dici,
sed de iis qui sic vixerint, ut ad Deum redire mereantur,
tanquam ad auctorem a quo creati sunt.
Neque enim hoc et de illis recte intelligi potest, de
quibus dicitur, <hi>Spiritus ambulans et non revertens <note>(Psal. LXXVII, 39)</note>
          </hi>.
Iste autem vir sanctus Jesus Nave
si non addidisset, <hi>sicut et omnes qui super terram,</hi> 
nulla esset quaestio; neque enim aliud de illo crederemus,
quam quo cum dignum esse legimus: cum
vero additum est, <hi>sicut et omnes qui super terram;</hi> 
mirum si hoc, quod latinus interpres <hi>recurro</hi> posuit,
non magis <hi>percurro</hi> vel <hi>excurro</hi> dicendum est, si hoc
potest dici quod graecus habet <foreign xml:lang="greek">ἀποτρέχω.</foreign> Omnes enim
percurrunt, vel excurrunt hujus vitae viam, cum ad
ejus finem pervenerint. Sed quia hoc verbum positum
est, ubi parentes Rebeccae dicunt ad servum Abrahae, <hi>Ecce Rebecca; accipiens recurre, et sit uxor domini
tui 
 <note>(Gen. XXIV, 51)</note>
          </hi>; ideo et hic ita hoc verbum interpretatum
est.</p>
        </div3>
<div3>
          <head>XXV.</head>
          <p>
 <hi>[Ib. XXIV, 3.]</hi> Quod Septuaginta interpretes
habent, <hi>Et assumpsi patrem vestrum Abraham de trans
flumen, et deduxi eum in omnem terram;</hi> interpretatio
quae est ex hebraeo habet, <hi>et induxi eum in terram
Chanaan.</hi> Mirum est ergo si Septuaginta pro terra
Chanaan, omnem terram ponere voluerunt, nisi intuentes
prophetiam, ut magis ex promissione Dei
tanquam factum accipiatur, quod certissime futurum
in Christo et in Ecclesia praenuntiabatur, quod est
verum semen Abrahae; non in filiis carnis, sed in
filiis promissionis.
</p>
          <p>XXVI <hi>[Ib. XXIV, 11.] Et bellaverunt adversus vos
qui habitabant Jericho.</hi> Quaeri potest quomodo id verum
sit, cum clausis portis se murorum ambitu tantummodo
tuerentur. Sed recte dictum est, quia et
claudere adversus hostem portas, ad bellum pertinet.
Non enim miserunt legatos qui poscerent pacem.
Unde si dictum esset, Pugnaverunt adversum vos,
falsum esset. Neque enim bellum continuas pugnas
habet, sed aliquando crebras, aliquando raras, aliquando
nullas. Bellum est tamen quando est quodam
modo armata dissensio.</p>
        </div3>
<div3>
          <head>XXVII.</head>
          <p>
 <hi>[Ib. XXIV, 12.]</hi> Quid est, quod inter caetera
quae Jesus Nave erga Israelitas Dominum fecisse commemorat,
dicit, <hi>Misit ante vos vespas, et ejecit illos a
facie vestra</hi>: quod etiam in libro Sapientiae legitur <note>(Sap. XII, 8)</note>,
nec tamen uspiam factum esse in iis
<pb n="0790"/>
quae gesta sunt, invenitur? An forte translato verbo,
vespas intelligi voluit acerrimos timoris aculeos, quibus
quodam modo volantibus rumoribus pungebantur,
ut fugerent, aut aerios occultos spiritus, quod in
Psalmo dicit, <hi>Per angelos malignos <note>(Psal. LXXVII, 49)</note>
          </hi>?
Nisi forte quis dicat, non omnia quae facta sunt, esse
conscripta; et hoc quoque visibiliter factum, ut veras
vespas velit intelligi.</p>
        </div3>
<div3>
          <head>XXVIII.</head>
          <p>
 <hi>[Ib. XXIV, 19.]</hi> Quid est, quod dixit Jesus
ad populum, <hi>Non poteritis servire Domino, quia Deus
sanctus est.</hi> An quia illius sanctitati perfecta servitute
quodam modo contemperari, humanae fragilitati impossibile
est? Quo audito, isti non solum ejus eligere
servitutem, sed etiam de adjutorio ejus et misericordia
praesumere debuerunt: quam ille intellexit, qui
dicit in Psalmo, <hi>Ne intres in judicium cum servo tuo;
quoniam non justificabitur in conspectu tuo omnis vivens <note>(Psal. CXLII, 2)</note>
          </hi>.
Isti autem de se potius praesumere
delegerunt, quod Deo possent sine ulla offensione
servire, ut jam tunc inciperent, quod de illis
expressit Apostolus: <hi>Ignorantes enim Dei justitiam,
et suam volentes constituere justitiae Dei non sunt subjecti <note>(Rom. X, 3)</note>
          </hi>.
Ita eis jam Lex subintrabat, ut abundaret
delictum, et postea superabundaret gratia per
Dominum Christum <note>(Id. V, 20, 21)</note>, qui finis est Legis,
ad justitiam omni credenti <note>(Id. X, 4)</note>.</p>
        </div3>
<div3>
          <head>XXIX.</head>
          <p>
 <hi>[Ib. XXIV, 23.]</hi> Quid est quod ait idem Jesus
loquens ad populum, <hi>Et nunc circumauferte deos alienos
qui sunt in vobis, et dirigite corda vestra ad Dominum
Deum Israel.</hi> Non enim credendi sunt adhuc
habuisse apud se aliqua gentium simulacra, cum superius
eorum obedientiam praedicaverit: aut vero si
haberent, post tantas Legis comminationes, illa eos
prospera sequerentur; cum sic in eos vindicatum sit,
quod unus eorum de anathemate furtum fecerat. Denique
Jacob dixit hoc eis qui cum illo exierant de
Mesopotamia, ubi sic idola colebantur, ut et Rachel
paterna furaretur <note>(Gen. XXXI, 19)</note>: sed post illam
admonitionem Jacob, dederunt quae habebant <note>(Id.
XXXV, 2, 4)</note>; unde apparuit hoc eis ita dictum esse,
quia sciebat eos habere ille qui dixerat. Nunc vero
post hanc admonitionem Jesu Nave nullus tale aliquid
protulit. Nec tamen putandum est hoc illum
inaniter praecepisse; non enim ait, Et nunc auferte
deos alienos si qui sunt in vobis; sed omnino tanquam
sciens esse, <hi>qui sunt,</hi> inquit, <hi>in vobis.</hi> Proinde Propheta
sanctus in cordibus eorum esse cernebat cogitationes
de Deo alienas a Deo, et ipsas admonebat
auferri. Quisquis enim talem cogitat Deum qualis non
est Deus, alienum Deum utique et falsum in cogitatione
portat. Quis est autem qui sic cogitet Deum
quemadmodum ille est? Ac per hoc relinquitur fidelibus,
quamdiu peregrinantur a Domino <note>(II Cor. V, 6)</note>,
auferre a corde suo irruentia vana phantasmata, quae
se cogitantibus ingerunt, velut talis aut talis sit Deus,
qualis utique non est: et dirigere cor ad illum fideliter,
ut quemadmodum et quantum nobis expedire
novit, ipse se insinuet per Spiritum suum, donec
assumatur omne mendacium, unde dictum est, <hi>Omnis
<pb n="0791"/>
homo mendax <note>(Psal. CXV, 11)</note>
          </hi>; et transacta non solum
impia falsitate, verum etiam ipso speculo et aenigmate,
facie ad faciem cognoscamus, sicut et cogniti
sumus: quemadmodum Apostolus dicit, <hi>Videmus
nunc per speculum in aenigmate, tunc autem facie ad
faciem: nunc scio ex parte; tunc autem cognoscam
sicut et cognitus sum <note>(I Cor. XIII, 12)</note>
          </hi>.</p>
        </div3>
<div3>
          <head>XXX.</head>
          <p>
 <hi>[Ib. XXIV, 25 27.] Et disposuit Jesus testamentum
ad populum in illo die, et dedit illi Legem et judicium
in Silo coram tabernaculo Domini Dei Israel. Et
scripsit verba haec in libro Legis Dei; et accepit lapidem
magnum, et statuit illum Jesus sub terebintho ante Dominum.
Et dixit Jesus ad populum: Ecce lapis iste erit
vobis in testimonium, quia hic audivit omnia quae dicta
sunt a Domino, quaecumque locutus est ad vos hodie, et
hic erit vobis in testimonium in novissimis diebus, cum
mentiti fueritis Domino Deo vestro.</hi> Haec verba qui non
in superficie tantum audiunt, sed aliquanto altius perscrutantur,
nequaquam tantum virum tam insipientem
putare debent, ut verba Dei quae locutus est populo,
inanimum lapidem audisse crediderit: qui
etiamsi ab artifice in hominis similitudinem effigiatus
esset, inter illos utique deputaretur, de quibus in Psalmo
canitur, <hi>Aures habent, et non audient <note>(Psal. CXIII,
6)</note>
          </hi>. Neque enim idola Gentium aurum et argentum
sola non audiunt, et, si lapidea sint, audiunt. Sed per
hunc lapidem profecto illum significavit, qui fuit lapis
offensionis non credentibus Judaeis, et petra scandali;
qui cum reprobaretur ab aedificantibus, factus est in
caput anguli <note>(Psal. CXVII, 22, et I Pet. II, 7, 8)</note>: quem
praefiguravit et illa petra quae potum sitienti populo,
ligno percussa profudit <note>(Exod. XVII, 6)</note>; de qua dicit
Apostolus, <hi>Bibebant autem de spirituali sequenti petra;
petra autem erat Christus <note>(I Cor. X, 4)</note>
          </hi>. Unde et cultellis
petrinis populum circumcidit iste ductor egregius <note>(Josue V, 2, 3)</note>:
qui cultri petrini cum illo etiam
sepulti sunt, ut profundum mysterium demonstrarent
posteris profuturum. Sic ergo et istum lapidem, quanquam
visibiliter statutum, spiritualiter debemus accipere,
in testimonium futurum Judaeis infidelibus, hoc
est mentientibus; de quibus dicit Psalmus, <hi>Inimici Domini
mentiti sunt ei <note>(Psal. LXXX, 16)</note>
          </hi>. Neque enim frustra,
cum jam Dei famulus Moyses, vel potius per
eum Deus disposuisset ad populum testamentum, quod
in arca erat, quae dicta est arca testamenti, et in libris
Legis tanta sacramentorum et praeceptorum multiplicitate
conscriptis <note>(Exod. XXIV, 3, etc.)</note>; tamen etiam
hic dictum est, <hi>Disposuit Jesus ad populum testamentum
in illa die.</hi> Repetitio quippe testamenti Novum Testamentum
significat; quod significat et Deuteronomium,
<pb n="0792"/>
quod interpretatur Secunda lex; quod significant et prioribus
confractis tabulae renovatae <note>(Exod. XXXIV, 1,
4)</note>. Multis enim modis significandum quod uno modo
implendum fuit. Jamvero quod sub terebintho statutus
est lapis, hoc significat, quod virga ad petram, ut
aqua proflueret; quia neque hic sine ligno statutus est
lapis. Ideo autem subter, quia non fuisset in cruce
exaltatus, nisi humilitate subjectus; vel quod illo tempore,
quo id faciebat Jesus Nave, adhuc obumbrandum
mysterium fuit. Terebinthi etiam lignum medicinalem
lacrymam exsudat, quae arbor a Septuaginta
interpretibus hoc loco posita est, quamvis secundum
alios interpretes quercus legatur.
</p>
          <p>Mirum est sane quod saltem in novissimis suis verbis,
quibus populum allocutus est Jesus homo Dei,
nihil eos objurgavit, ex eo quod his gentibus pepercerunt,
quas Dominus usque ad internecionem cum
anathemate perdendas esse praecepit. Sic enim scriptum
est: <hi>Et factum est, postquam invaluerunt filii
Israel, et fecerunt Chananaeos obaudientes, exterminio
autem eos non exterminaverunt <note>(Josue XVII, 13)</note>
            </hi>. Nam
primo id eos non potuisse, Scriptura testata est: sed
nunc posteaquam praevaluerunt, ita ut facerent obaudientes,
quod non etiam exterminaverunt, utique contra
praeceptum Domini factum est: quod non est cuiquam
factum, cum Jesus exercitum duceret. Cur ergo
non eos objurgavit allocutione novissima, quod in hoc
Domini praecepta neglexerunt? An forte quia prius
dixit eos Scriptura non potuisse, utique antequam
praevalerent, etiam cum praevaluissent timuisse credendi
sunt, ne forte paratis obaudire si parcere noluissent,
acrius eos adversum se ex ipsa desperatione
pugnare compellerent, et eos superare non possent?
Hunc ergo eis humanum timorem Dominus noluit imputare,
etsi apparet in eo quaedam subdefectio fidei,
quae si fortis in eis esset, ea sequerentur quae ipsum
Jesum bellantem secuta sunt. Quia vero non in eis
tanta fides fuit, etiam cum adversariis suis praevaluissent,
pugnare cum eis usque ad internecionem eorum
timore non ausi sunt. Quem timorem, ut dixi, non de
malitia, neque de superbia vel contemptu praecepti
dominici, sed de animi infirmitate venientem, noluit
eis Dominus imputare, cum eis per Jesum novissima
loqueretur. Unde et Apostolus: <hi>Alexander,</hi> inquit, <hi>aerarius multa mala mihi ostendit; reddet illi Dominus
secundum opera ipsius.</hi> 
 De his autem qui eum periclitantem,
non malitia, sed timore deseruerant, ita locutus
est: <hi>In prima mea defensione nemo mihi affuit,
sed omnes me dereliquerunt; non illis imputetur <note>(II Tim.
IV, 14, 16)</note>
            </hi>.</p>
</div3>
      </div1>

<div1>
        <head> <hi>LIBER SEPTIMUS.</hi> Quaestiones in Judices.</head>

<pb n="0791"/>
<p>QUAEST. I. <hi>[JUD. cap. I.]</hi> In fine libri Jesu Nave breviter
narrator porrexit historiam, quo usque filii Israel
ad colendos deos alienos declinaverunt: in hoc autem
<pb n="0792"/>
libro ad ordinem reditur, quomodo consequentia gesta
fuerint post mortem Jesu Nave. Non ergo ab illo tempore
incipit liber, quo populus ad colenda simulacra
<pb n="0793"/>
defluxit; sed a prioribus interpositis temporibus, quibus
ea gesta sunt, post quae ad illa pervenit.</p>
<div3>
          <head>II.</head>
          <p>
 <hi>[Ib. I, 1-3.] Et factum est postquam defunctus est
Jesus, interrogabant filii Israel in Domino dicentes:
Quis ascendet nobiscum ad Chananaeum dux ad debellandum
eum</hi>? <hi>Et dixit Dominus: Judas ascendet; ecce
dedi terram in manu ipsius.</hi> Hic quaeritur utrum aliquis
homo Judas vocabatur, an ipsam tribum, ita ut
solet, sic appellavit. Sed illi qui interrogaverant Dominum,
post mortem Jesu Nave ducem requirebant;
unde putatur unius expressum hominis nomen. Verum,
quia non solet duces nominare Scriptura cum
constituuntur, nisi commemorata etiam origine parentum,
et constat post Jesum duces habuisse populum
Israel, quorum primus est Gothoniel filius Cenez;
rectius intelligitur nomine Judae, tribum Juda fuisse
significatam. Ab ipsa enim tribu voluit Dominus incipere
conteri Chananaeos. Et cum populus de duce interrogasset,
ad hoc valuit responsio Domini, ut scirent
Deum noluisse ab universo populo bellari adversus
Chananaeos. Dixit ergo, <hi>Judas ascendet.</hi> Et sequitur
Scriptura narrans, <hi>Et dixit Judas ad Simeon fratrem
suum:</hi> utique tribus ad tribum. Non enim adhuc vivebant
illi filii Jacob qui dicti sunt Judas et Simeon,
inter caeteros fratres suos propriis nominibus appellati;
sed dixit tribus Juda ad tribum Simeon, <hi>Ascende
mecum in sortem meam, et bellemus in Chananaeo</hi>, <hi>et
ibo etiam ego tecum in sortem tuam.</hi> Manifestum est auxilium
sibi tribum Juda alterius tribus postulasse,
quod redderet, cum et illi in sua sorte habere inciperent
necessarium.</p>
        </div3>
<div3>
          <head>III.</head>
          <p>
 <hi>[Ib. I, 9-12.] Et dixit Caleb: Quicumque percusserit
Civitatem litterarum, et ceperit eam, dabo ei filiam
meam Axam uxorem</hi>. Jam hoc et in libro Jesu Nave
commemoratum est <note>(Josue XV, 16)</note>: sed utrum Jesu
vivente factum sit, et nunc per recapitulationem repetitum;
an post ejus mortem posteaquam dictum est, <hi>Judas ascendet,</hi> 
 et coepit Judas debellare Chananaeos,
in quo bello ista omnia gesta narrantur, merito quaeritur.
Sed credibilius est post mortem Jesu factum,
tunc autem per prolepsim, id est per praeoccupationem
commemoratum, quemadmodum et alia. Nunc
enim cum res gestae adversus Chananaeos tribus Juda
exponerentur, ita se narrationis ordo continet, inter
caetera Judae facta bellica, de quo post mortem Jesu
dixerat Dominus, <hi>Judas ascendet; Et postea descenderunt
filii Juda pugnare ad Chananaeum, qui habitabat in
montana et austrum et campestrem. Et abiit Judas ad
Chananaeum inhabitantem in Chebron, et exiit Chebron
ex adverso. Nomen autem erat Chebron Cariatharbocsepher</hi> 
<pb n="0794"/>,
 <hi>et percussit Sesi et Achiman et Cholmi filios
Enach: et ascenderunt inde ad inhabitantes Dabir. Nomen
autem Dabir quod erat ante Civitas litterarum. Et
dixit Caleb: Quicumque percusserit Civitatem litterarum,
et acceperit eam, dabo ei filiam meam in uxorem.</hi> 
Constat ergo ex hoc ordine gestarum rerum tam perspicuo,
post mortem Jesu hoc esse factum. Tunc vero
cum civitates datae ipsi Caleb commemorarentur, progressus
ex occasione narrator, quod postea factum
est praeoccupavit. Nec tamen frustra arbitror hoc de
filia Caleb data in victoris praemium, bis numero
Scripturam commemorare voluisse.</p>
        </div3>
<div3>
          <head>IV.</head>
          <p>
 <hi>[Ib. I, 14, 15.]</hi> Alia nascitur quaestio de filia
Caleb, quod in libro Jesu Nave sic de illa dicitur, <hi>Et
factum est, cum ingrederetur ipsa, et consilium habuit
cum eo dicens, Petam patrem meum agrum. Et exclamavit
de asino,</hi> et caetera: ubi agrum petiit a patre, atque concessus
est <note>(Josue XV, 18, 19)</note>. Hic autem, <hi>Et factum est,</hi> 
inquit, <hi>cum ingrederetur ipse, monuit eam Gothoniel</hi>, <hi>ut peteret a patre suo agrum.</hi> 
 Sed in eo quod dictum
ibi est, <hi>cum ingrederetur ipsa;</hi> et hic dictum est, <hi>cum
ingrederetur ipse</hi> nihil contrarium est: simul enim
ingrediebantur viam. Quod vero ibi dictum est, <hi>consilium
habuit cum eo,</hi> id est cum viro suo, <hi>dicens, Petam
patrem meum agrum; et exclamavit de asino, et
petiit;</hi> in eo quod habuit consilium, ibi monita est ut
peteret: quorum alterum ibi dictum est, alterum hic.
Utrumque autem ita diceretur, Et consilium habuit cum
eo dicens, Petam patrem meum agrum: ille autem
monuit eam; et exclamavit de asino. Porro autem
quod ibi agrum refertur petiisse, nec nomen ipsius
agri tacitum est; hic vero cum agrum petere monita
fuerit a viro suo, non agrum petiisse dicitur, <hi>clamans
de subjugali,</hi> quod ibi dictum est de asino, sed <hi>redemptionem
aquae,</hi> eo quod in terram austri fuisset
tradita; subjecitque Scriptura, <hi>Et dedit ei Caleb secundum
cor ejus redemptionem excelsorum et redemptionem
humilium;</hi> quid sibi velit obscurum est: nisi forte
ager ipse ideo petebatur, ut haberet de fructibus ejus
unde aquam redimeret, cujus inopia in illis regionibus
erat, quo nupta ducebatur. Sed, <hi>dedit ei Caleb
redemptionem excelsorum, et redemptionem humilium,</hi> 
non video quid subaudiamus, nisi fluentorum, excelsorum
videlicet in montanis, humilium in campestribus
sive in vallibus.</p>
        </div3>
<div3>
          <head>V.</head>
          <p>
 <hi>[Ib. I, 18, 19.] Et non haereditavit Judas Gazam et
finem ejus, et Ascalonem et finem ejus, et Accaron et
finem ejus, et Azotum et adjacentia ejus. Et erat Dominus
cum Juda, et haereditavit montem, quoniam non
potuit haereditare inhabitantes in valle, quoniam Rechab
obstitit eis, et currus erant ei ferrei.</hi> Quod in libro Jesu
Nave, cum illum locum tractarem, ubi scriptum est, <hi>Et dedit Dominus Israeli omnem terram,</hi> 
 cum multas
ejus partes nondum possiderent, dixi ita posse intelligi
omnem terram datam, quia ea quae data non est
in possessionem, data est in quamdam exercitationis
<pb n="0795"/>
utilitatem <note>(Quaest. in Josue, quaest. 21)</note>: hoc multo evidentius
hic apparet, quandoquidem commemorantur
civitates quas non haereditavit Judas, et dicitur, <hi>Et
erat Dominus cum Juda, et haereditavit montem, quoniam
non potuerunt haereditare inhabitantes in valle.</hi> 
Quis enim non intelligat etiam hoc ipsum ad id pertinuisse,
quod erat Dominus cum Juda, ne totum
repente obtinendo extolleretur? Quod enim adjungit, <hi>quoniam Rechab obstitit eis, et currus erant ei ferrei;</hi> 
quos currus timuerit, dictum est, non Dominus qui
erat in Juda, sed ipse Judas: cur autem timuerit,
cum quo Dominus erat, si quaeritur, hoc est quod
prudenter intelligendum est, refringere Deum propitium
etiam in cordibus suorum nimiae prosperitatis
excessus, ut in usum eorum convertat inimicos, non
solum quando vincuntur inimici, sed etiam quando
metuuntur; illud ad commendandam largitatem suam,
illud ad eorum reprimendam elationem. Nam utique
inimicus sanctorum est angelus satanae; quem tamen
sibi datum colaphizantem dicit Apostolus, ne magnitudine
revelationum extolleretur <note>(II Cor. XII, 7)</note>.</p>
        </div3>
<div3>
          <head>VI.</head>
          <p>
 <hi>[Ib. I, 20.] Et dederunt Caleb Chebron, sicut locutus
est Moyses; et haereditavit inde tres civitates filiorum
Enach, et abstulit inde tres filios Enach.</hi> Jam hoc
dictum est in libro Jesu Nave <note>(Josue XV, 13, 14)</note>, quoniam
illo vivo factum est; sed hic recapitulando commemoratum
est, cum de tribu Juda, unde fuit Caleb,
Scriptura loqueretur.</p>
        </div3>
<div3>
          <head>VII.</head>
          <p>
 <hi>[Ib. I, 21, 8]</hi> Quaeritur quomodo dictum sit, <hi>Et Jebusaeum habitantem in Jerusalem non haereditaverunt
filii Benjamin, et habitavit Jebusaeus cum filiis
Benjamin in Jerusalem usque in hodiernum diem,</hi> 
 cum
superius legatur eadem civitas a Juda capta et incensa,
interfectis in ea Jebusaeis? Sed cognoscendum est
istam civitatem communem habuisse duas tribus, Judam
et Benjamin, sicut ostendit ipsa divisio terrarum,
quae facta est a Jesu Nave <note>(Ibid. 63, et XVIII, 28)</note>. Ipsa
est enim Jebus quae Jerusalem: ideo duae istae tribus
remanserunt ad templum Domini, quando caeterae,
excepta Levi quae sacerdotalis fuit et terras in divisionem
non accepit, separaverunt se a regno Juda
cum Jeroboam. Intelligendum est ergo a Juda quidem
civitatem captam et incensam, interfectis qui illic
reperti fuerant: sed non omnes Jebusaeos esse extinctos;
sive quia erant extra illam civitatem, sive quia
fugere potuerunt: quos reliquos Jebusaeos admissos
esse a filiis Benjamin, quibus cum Juda erat civitas
illa communis, in ea simul habitare. Quod ergo dictum
est, <hi>Non haereditaverunt Jebusaeum filii Benjamin,</hi> 
intelligendum est quod nec tributarios eos facere potuerunt,
sive voluerunt. Aut certe <hi>non haereditavit Jebusaeum,</hi> 
dictum est, quia non sine illo tenuit terram
quae ab illo possidebatur.</p>
        </div3>
<div3>
          <head>VIII.</head>
          <p>
 <hi>[Ib. I, 27.] Et non haereditavit Manasses Bethsan,
quae est Scytharum civitas.</hi> Ipsa hodie perhibetur
Scythopolis dici. Potest autem movere, quomodo in
illis partibus multum ab Scythia diversis potuerit esse
Scytharum civitas. Sed similiter potest movere, quomodo
<pb n="0796"/>
tam longe a Macedonia Macedo Alexander condiderit
Alexandriam civitatem; quod utique fecit
longe lateque bellando: ita etiam, cum Scythae aliquando
bellando in longinqua progrederentur, istam
condere potuerunt. Nam legitur in historia gentium,
universam pene Asiam Scythas aliquando tenuisse,
cum regi Aegyptiorum illi qui eis ultro bellum indixerat,
irent obviam, quorum adventu territus, in suum
se regnum recepit.</p>
        </div3>
<div3>
          <head>IX.</head>
          <p>
 <hi>[Ib. I, 27.] Et non haereditavit Manasses Bethsan,
quae est Scytharum civitas, neque filias ejus. Filias ejus</hi> 
dicit civitates quas ipsa quasi metropolis instituerat.</p>
        </div3>
<div3>
          <head>X.</head>
          <p>
 <hi>[Ib. I, 28.] Et factum est, quando praevaluit Israel,
et posuit Chananaeum in tributum, et auferens non abstulit
eum.</hi> Jam tale aliquid dictum est in libro Jesu
Nave, pene ipsis verbis <note>(Josue. XVII, 13)</note>. Proinde aut
hic per anacephalaeosim dicitur, aut illic per prolepsim
dictum est; id est, aut hic recapitulando, aut illic
praeoccupando.</p>
        </div3>
<div3>
          <head>XI.</head>
          <p>
 <hi>[Ib. I, 34.] Et contribulavit Amorrhaeus filios Dan
in monte, quoniam non permisit eos descendere in vallem.</hi> 
Et hoc similiter, aut in libro Jesu Nave praeoccupando
commemorantum est <note>(Id. XIX, 48, sec. LXX)</note>,
aut hic recapitulando.</p>
        </div3>
<div3>
          <head>XII.</head>
          <p>
 <hi>[Ib. II, 1.] Et ascendit angelus Domini super
Clauthmona montem.</hi> Scriptor libri hoc nomine appellavit
locum, quia postea scripsit: nam quando angelus
Domini super eum ascendit, nondum sic appellabatur.
A ploratione quippe nomen accepit, eo quod
graece <foreign xml:lang="greek">κλαυθμὸς</foreign> ploratio dicitur. Ibi enim populus flevit,
cum audisset ab hocangelo verba Domini vindicantis
in eos, quod inobedientes fuissent, quia non
exterminaverunt populos secundum praeceptum ejus,
quibus praevaluerunt, eligentes eos facere tributarios,
quam interimere et perdere, quemadmodum jusserat
Dominus. Quod sive contempto Dei mandato, sive
timore fecerint, ne hostes adversum se acrius pugnare
pro salute obtinenda, quam pro tributo non
dando cogerent, sine dubio peccaverunt, vel spernendo
quod divinitus imperatum est, vel non praesumendo
quod eos posset, qui imperaverat, adjuvare.
Quod ideo per Jesum noluit eis dicere (si tamen adhuc
eo vivente jam coeperat fieri, et non potius
praeoccupando commemoratum fuerat quod illo mortuo
fieri coepit), quia hoc omnibus voluit exprobrare
per angelum: nondum autem omnes id fecerant vivente
Jesu, etsi aliqui forte jam coeperant. Credibilius
est tamen nihil tale fieri coeptum vivente Jesu
Nave, tantumque terrarum sub illo tenuisse filios
Israel, quantum eis ad considendum sufficeret, quamvis
in sortibus suis haberent unde crescendo et convalescendo
adhuc adversarios exterminarent. Proinde
post mortem Jesu, posteaquam praevaluerunt ut hoc
possent facere, maluerunt eos habere tributarios secundum
voluntatem suam, quam interimere et perdere
secundum voluntatem Dei: propter hoc ad eos
corripiendos angelus missus est. Quod vero commemoratum
<pb n="0797"/>
est in libro Jesu Nave <note>(Josue XIII, 51, 3)</note>, magis
existimo praeoccupando commemoratum, quod post
ejus mortem vel futurum esse jam ipse noverat prophetico
spiritu, si ab illo liber conscriptus est, qui
appellatur Jesu Nave; vel si ab alio scriptus est, jam
factum esse sciebat post mortem Jesu, quod in illo
libro praeoccupando commemoravit.</p>
        </div3>
<div3>
          <head>XIII.</head>
          <p>
 <hi>[Ib. II, 3.]</hi> Quid est quod angelus Domini inter
caetera divinae comminationis dicit, <hi>Non adjiciam
transmigrare populum quem dixi ejicere; non auferam
eos a facie vestra: et erunt vobis in angustias, et dii eorum
erunt vobis in scandalum;</hi> nisi ut intelligamus nonnulla
etiam de ira Dei venire peccata? Ut enim dii gentium,
inter quas non a se exterminatas Israelitae habitare voluerunt,
essent eis in scandalum, id est, facerent eos
scandalizari in Domino Deo suo, eoque offenso vivere,
indignans hoc comminatus est Deus; quod certe manifestum
est magnum esse peccatum.</p>
        </div3>
<div3>
          <head>XIV.</head>
          <p>
 <hi>[Ib. II, 6, 8.] Et dimisit Jesus populum, et abierunt
filii Israel unusquisque in domum suam, et unusquisque
in haereditatem suam</hi>, <hi>haereditare terram.</hi> Hoc
per recapitulationem iterari nulla dubitatio est <note>(Id.
XXIV, 28, 29)</note>. Nam et mors ipsius Jesu Nave etiam in
hoc libro commemoratur, ut tanquam ab exordio cuncta
breviter insinuarentur, ex quo eis Dominus dedit
terram, et quemadmodum sub ipsis judicibus vixerint,
quaeve perpessi sint; atque iterum reditur ad
ipsorum judicum ordinem, ab eo qui primus est constitutus.</p>
        </div3>
<div3>
          <head>XV.</head>
          <p>
 <hi>[Ib. II, 10] Et surrexit generatio altera post eos,
qui non scierunt Dominum, et opera ejus quae fecit Israel.</hi> 
Exposuit quomodo dixerit, <hi>non scierunt Dominum;</hi> in
illis videlicet praeclaris et mirabilibus operibus, per
quae factum est ante illos ut Israel sciret Dominum.</p>
        </div3>
<div3>
          <head>XVI.</head>
          <p>
 <hi>[Ib. II, 13.] Et servierunt Baal et Astartibus.</hi> Solet
dici Baal nomen esse apud gentes illarum partium
Jovis, Astarte autem Junonis, quod et lingua Punica
putatur ostendere. Nam Baal Punici videntur dicere
Dominum; unde Baalsamen, quasi Dominum coeli intelliguntur
dicere: Samen quippe apud eos coeli appellantur.
Juno autem sine dubitatione ab illis Astarte
vocatur. Et quoniam istae linguae non multum inter se
differunt, merito creditur hic de filiis Israel hoc dicere
Scriptura, quod Baal servierunt et Astartibus, quia
Jovi et Junonibus. Nec movere debet quod non dixit
Astarti, id est Junoni; sed tanquam multae sint Junones,
pluraliter hoc nomen posuit. Ad simulacrorum
enim multitudinem referri voluit intellectum, quoniam
unumquodque Junonis simulacrum Juno vocabatur;
ac per hoc tot Junones, quot simulacra intelligi voluit.
Varietatis autem causa existimo Jovem singulariter,
Junones pluraliter commemorare voluisse. Nam eadem
causa plurium simulacrorum etiam Joves pluraliter
dici possent. Hoc autem, id est, nomine plurali
Junones, in graecis secundum Septuaginta reperimus,
in latinis autem singulariter erat. Quorum in illo qui
<pb n="0798"/>
non habebat Septuaginta interpretationem, sed ex hebraeo
erat, Astaroth legimus; nec Baal, sed Baalim.
Quod si forte aliud in hebraea vel syra lingua nomina
ista significant, deos tamen alios fuisse constat et falsos,
quibus Israel servire non debuit.</p>
        </div3>
<div3>
          <head>XVII.</head>
          <p>
 <hi>[Ib. II, 10 23, et III, 1, 4.] Et vendidit eos in
manu inimicorum suorum in circuitu.</hi> Quaeri solet quare
dixerit, <hi>vendidit,</hi> tanquam aliquod pretium intelligatur
datum. Sed et in Psalmo legitur, <hi>Vendidisti populum
tuum sine pretio <note>(Psal. XLIII, 13)</note>
          </hi>; et apud prophetam, <hi>Gratis venditi estis, et non cum argento redimemini 
 <note>(Isai.
LII, 3)</note>
          </hi>. Quare ergo <hi>venditi,</hi> si <hi>gratis</hi> et <hi>sine pretio,</hi> et
non potius donati? An forte Scripturarum locutio est,
ut venditus etiam qui donatur dici possit? Hic autem
sensus est optimus in eo quod dictum est, <hi>Gratis venditi
estis;</hi> et, <hi>Vendidisti populum tuum sine pretio:</hi> quia
illi quibus tradidisti populum, impii fuerunt, non Deum
colendo tradi sibi illum populum mernerunt, ut ipse
cultus tanquam pretium videretur. Quod vero dictum
est, <hi>Neque cum argento redimemini;</hi> non ait, Neque
cum pretio, sed, <hi>Neque cum argento;</hi> ut pretium redemptionis
intelligamus, quale dicit apostolus Petrus, <hi>Non enim argento et auro redempti estis, sed pretioso
sanguine Agni immaculati 
 <note>(I Petr. I, 18, 19)</note>
          </hi>. In argento
enim Propheta omnem pecuniam significavit,
ubi ait, <hi>Non cum argento redimemini;</hi> quoniam pretio
quidem sanguinis Christi, non tamen pretio pecuniario
fuerant redimendi.
</p>
          <p>In eo quod Dominus dicit, <hi>Et ego non apponam auferre
virum a facie ipsorum de gentibus quas reliquit Jesus
filius Nave, et dimisit ad tentandum in eis Israel, si
observabunt viam Domini abire in ea</hi>, <hi>quemadmodum
custodierunt patres eorum, an non: et dimisit Dominus
gentes has, ut non auferret illas tunc; et non tradidit
illas in manu Jesu,</hi> satis ostenditur causa, quare non
Jesus omnes illas gentes bellando deleverit; quia hoc
si fieret, non essent in quibus isti probarentur. Poterant
autem esse ad utilitatem ipsorum, si tentati in
eis, non reprobi invenirentur; eisque talibus inventis,
quales eos esse debere praeceperat Dominus, jam gentes
illae auferrentur a facie eorum, si ita viverent, nec
bellis eos exerceri oporteret. Verba enim Domini huc
usque accipienda sunt: <hi>Propter quod tanta dereliquit
gens haec testamentum meum, quod mandavi patribus
eorum, et non obedierunt voci meae: et ego non apponam
auferre virum a facie ipsorum,</hi> id est adversarium. Caetera
vero verba scriptoris sunt, exponentis unde dixerat
Dominus non se ablaturum virum de gentibus quas
reliquit Jesus filius Nave. Deinde subjungens qua causa
dereliquerit, <hi>Et dimisit,</hi> inquit, <hi>ad tentandum Israel,
si observent viam Domini abire in ea, quemadmodum custodierunt
patres eorum, an non;</hi> eos volens intelligi patres
custodisse viam Domini, qui fuerunt cum Jesu, id
est eo tempore quo ille vivebat. Generationem quippe
alteram superius retulit surrexisse post illos, qui vixerunt
cum Jesu, et ab ipsis coepisse transgressiones
quae offenderunt Dominum; pro quibus tentandis, id
<pb n="0799"/>
est probandis, relictae fuerant gentes, nec exterminatae
per Jesum.</p>
<p>Deinde ne putaretur hoc Jesus consilio suo tanquam
humano egisse, ut gentes illae relinquerentur, subjungit
Scriptura: <hi>Et dimisit Dominus gentes has, ut non
auferret illas celeriter; et non tradidit eas in manu Jesu.</hi> 
Deinde sequitur: <hi>Et hae gentes quas reliquit Jesus</hi>, <hi>ut
tentaret in eis Israel, omnes qui nescierunt omnia bella
Chanaan: verum, propter generationes filiorum Israel,
docere illos bellum.</hi> Erat ergo ista causa in eorum tentatione,
ut bellare discerent; id est, ut tanta pietate
et obedientia legis Dei bellarent, quanta patres eorum
qui Domino Deo etiam bellando placuerunt: non quia
optabile aliquid est bellum, sed quia pietas laudabilis
est in bello. Quod autem sequitur, <hi>Verum qui ante illos
nescierunt illas;</hi> quid, nisi gentes vult intelligi, quas
nescierunt bellando qui fuerunt ante istos; quorum
tentationi, hoc est probationi relictae sunt? Deinde
commemorans quae sint, <hi>Quinque,</hi> inquit, <hi>satrapias
alienigenarum;</hi> quas in libris Regnorum manifestius
exprimit <note>(I Reg. VI, 5, 16)</note>. Satrapiae autem dicuntur
quasi parva regna, quibus satrapae praeerant: quod
nomen in illis partibus cujusdam honoris est, sive fuit. <hi>Et omnem,</hi> 
 inquit, <hi>Chananaeum, et Sidonium, et Evaeum
inhabitantem Libanum, ante montem Hermon usque ad
Caboemath</hi>: <hi>et factum est, ut tentaretur in ipsis Israel;</hi> 
tanquam diceret, Hoc autem factum est, ut tentaretur
in ipsis Israel: <hi>scire si audient mandata Domini;</hi> non
ut sciret Deus omnium cognitor, etiam futurorum, sed
ut scirent ipsi, et sua conscientia vel gloriarentur, vel
convincerentur utrum audirent mandata Domini, <hi>quae
mandavit patribus eorum in manu Moysi.</hi> Quoniam ergo
manifestati sibi sunt non se obedisse Deo, in iis gentibus
quae ad eorum tentationem, id est exercitationem
atque probationem, fuerant derelictae; propterea
dixit Deus vel illa in quibus aperte missus angelus et
expresse locutus est, vel paulo ante, ubi ait, <hi>Propter
quod tanta dereliquit gens haec testamentum meum, quod
mandavi patribus eorum, et non obedierunt voci meae:
et ego non apponam auferre virum a facie ipsorum.</hi> </p>
<p>Dictum est autem in Deuteronomio ex persona Dei
loquentis de istis gentibus adversariis: <hi>Non ejiciam
illos in anno uno, ne fiat terra deserta, et multiplicentur
in te bestiae ferae: paulatim ejiciam illos, donec multiplicemini,
et crescatis et haereditetis terram <note>(Exod. XXIII, 29,
30)</note>
            </hi>. Poterat hanc promissionem suam servare Dominus
erga obedientes, ut exterminatio gentium illarum,
crescentibus Israelitis partibus fieret, cum eorum multitudo
terras unde adversarii exterminarentur desertas
esse non sineret. Quod autem ait, <hi>ne multiplicentur
in te bestiae ferae,</hi> mirum si non bestiales quodammodo
cupiditates et libidines intelligi voluit, quae solent de
repentino successu terrenae felicitatis existere. Neque
<pb n="0800"/>
enim Deus homines exterminare poterat, et bestias
non poterat, vel perdere, vel pasci potius non permittere.</p>
        </div3>
<div3>
          <head>XVIII.</head>
          <p>
 <hi>[Ib. III, 9.] Et excitavit Dominus salvatorem
Israel, et salvavit eos.</hi> Deinde velut quaereretur quem
salvatorem, <hi>Gothoniel,</hi> inquit, <hi>filium Cenez.</hi> Accusativum
enim casum hic debemus accipere, tanquam diceret
Gothonielem. Advertendum est autem quod
salvatorem dicat etiam hominem, per quem Deus
salvos faciat. Nam <hi>clamaverunt filii Israel ad Dominum:
et excitavit Dominus salvatorem Israel, et salvavit
eos, Gothoniel filium Cenez, fratrem Caleb juniorem
ipsius: et exaudivit eos.</hi> Inter illa autem quae appellantur <foreign xml:lang="greek">ὑπερβατὰ,</foreign>
 hoc genus rarum est, quoniam habet et
illud quod Graeci vocant <foreign xml:lang="greek">ὑστερολογίαν.</foreign> Quod enim ait
postea, <hi>et exaudivit eos,</hi> si prius ponatur, fit sermo
lucidior. Nam ordo est, <hi>Et clamaverunt filii Israel ad
Dominum, et exaudivit eos, et excitavit Dominus salvatorem
Israel.</hi> Deinde quod hic interpositum est, <hi>et
salvavit eos,</hi> et postea dictum est, <hi>Gothoniel,</hi> aut <hi>Gothonielem
filium Cenez,</hi> si ita diceretur, planius fieret, <hi>Et excitavit Dominus salvatorem Israel Gothoniel filium
Cenez, et salvavit eos.</hi> </p>
        </div3>
<div3>
          <head>XIX.</head>
          <p>
 <hi>[Ib. III, 11.]</hi> Quadraginta annos quievisse terram
promissionis a bellis sub Gothoniele judice Scriptura
testatur: quantum temporis primordia Romani
imperii sub Numa Pompilio tantummodo rege pacata
habere potuerunt.</p>
        </div3>
<div3>
          <head>XX.</head>
          <p>
 <hi>[Ib. III, 19, 20.]</hi> Quaeri potest utrum mentitus
fuerit Aod judex, quando occidit Eglom regem Moab.
Cum enim solus soli insidiaretur ut eum percuteret,
hoc illi ait, <hi>Verbum occultum mihi est ad te, rex;</hi> ut
ille a se omnes qui cum illo fuerant removeret. Quod
cum factum esset, iterum dixit Aod, <hi>Verbum Dei mihi
ad te, rex.</hi> Sed potest non esse mendacium, quandoquidem
verbi nomine solet etiam factum appellare
Scriptura; et revera ita erat. Quod autem dixit, <hi>Verbum Dei,</hi> 
 intelligendum est hoc illi Deum ut faceret
praecepisse, qui eum populo suo excitaverat salvatorem,
sicut illis temporibus talia fieri divinitus
oportebat.</p>
        </div3>
<div3>
          <head>XXI.</head>
          <p>
 <hi>[Ib. III, 17.]</hi> Merito quaeritur quomodo fuerit <hi>exilis valde rex Eglom, et concluserint adipes vulnus,</hi> 
quando percussus est. Sed intelligendum est ea locutione
dictum, quae solet a contrario intelligi, sicut dicitur
lucus, quod minime luceat; et abundare respondetur,
quod non est; et benedixit regi, pro maledixit,
sicut scriptum est in Regnorum libro de Nabuthe <note>(III Reg. XXI, 10, 13)</note>.
Nam in ea interpretatione quae
non secundum Septuaginta, sed ex hebraeo est, ita
invenimus, <hi>Erat autem Eglom crassus nimis.</hi> </p>
        </div3>
<div3>
          <head>XXII.</head>
          <p>
 <hi>[Ib. III, 23.] Et exiit Aod foras et transiit observantes,
et clausit januas domus superioris super eum,
et coarctavit.</hi> Hoc recapitulando dictum est, quod
fuerat praetermissum. Nam prius hoc fecisse intelligendum
est, et sic de superius descendisse, et transiisse
observantes.</p>
        </div3>
<div3>
          <head>XXIII.</head>
          <p>
 <hi>[Ib. III, 25.]</hi> Quomodo pueri regis Eglom
<pb n="0801"/>
clavi aperuerint quod Aod clavi non clauserat, potest
movere: aut si ille clavi clauserat, quomodo secum
eam non auferret, ut isti nec clavi aperire possent.
Proinde aut alia clavis allata est, aut tale clausurae
genus fuit quod sine clavi posset claudi, nec sine
clavi aperiri. Nam sunt quaedam talia, sicut ea quae
veruclata dicuntur.</p>
        </div3>
<div3>
          <head>XXIV.</head>
          <p>
 <hi>[Ib. III, 30.]</hi> Sub judice Aod octoginta annos
pacem habuit Israel in terra promissionis, duplicato
scilicet tempore quam fuit memorabile sub Romanorum
rege Numa Pompilio.</p>
        </div3>
<div3>
          <head>XXV.</head>
          <p>
 <hi>[Ib. III, 31.] Et post eum surrexit Samegar filius
Aneath</hi>, <hi>et percussit alienigenas in sexcentos viros
praeter vitulos boum; et salvavit Israel.</hi> Quomodo post
Aod iste pro Israel pugnaverit, et dictus sit salvasse
Israel, potest esse quaestio. Non enim rursus fuerant
captivati, vel jugo servitutis innexi. Sed intelligendum
ita dictum, <hi>salvavit,</hi> non quia nocuerit aliquid hostis,
sed ne permitteretur nocere; quoniam credendum
est bello coepisse tentare, et hujus victoria fuisse depulsum.
Sed quid sibi velit quod addidit, <hi>praeter vitulos
boum,</hi> obscurum est. An forte et boum stragem pugnando
fecit, et ita dictum est eum occidisse sexcentos
viros, praeter illud quod fecit de bobus occisis? Sed
quare vitulos? An graecae locutionis consuetudo est,
etiam vitulos eos appellare, qui grandes sunt? Nam
ita loqui vulgo in Aegypto perhibentur; sicut apud
nos pulli appellantur gallinae cujuslibet aetatis. Non
autem habet interpretatio ex hebraeo, <hi>praeter vitulos
boum,</hi> sicut ista quae secundum Septuaginta est: sicut
habet illa ex hebraeo, <hi>vomere occisos sexcentos viros,</hi> 
quod ista non habet.</p>
        </div3>
<div3>
          <head>XXVI.</head>
          <p>
 <hi>[Ib. IV, 8.]</hi> Quid est quod respondens Barac
Debborae ait, <hi>Si ibis, ibo; et si non ieris mecum, non
ibo: quoniam nescio diem in qua prosperat angelum
Dominus mecum;</hi> quasi a prophetissa diem audire non
potuerit? nec illa diem respondit, sed perrexit cum
illo. Et quid est, <hi>prosperat angelum Dominus mecum?</hi> 
An hic demonstratum est, quia et Angelorum actus
prosperantur, id est adjuvantur a Domino, ut feliciter
cedant? an locutionis est, <hi>prosperat angelum mecum,</hi> 
id est, facit mecum prospera per angelum?</p>
        </div3>
<div3>
          <head>XXVII.</head>
          <p>
 <hi>[Ib. IV, 15.] Et pavefecit Dominus Sisaram et
omnes currus ejus.</hi> Ecce quemadmodum commendat
Scriptura agere Deum in cordibus, ut det exitum rebus,
quem constituit. Utique enim pavefecit vel obstupefecit
Sisaram, ut traderet eum.</p>
        </div3>
<div3>
          <head>XXVIII.</head>
          <p>
 <hi>[Ib. IV, 22.]</hi> Ubi Jahel mulier quae occidit
Sisaram, cum locuta esset ad Barac qui eum quaerebat,
scriptum est de ipso Barac, quia <hi>intravit ad eam:</hi> 
animadvertendum est non esse consequens ut cum
Scriptura dicit de viro quod intravit ad aliquam feminam,
jam etiam concubuisse credatur. Assidue quippe
sic loquitur Scriptura, <hi>intravit ad eam,</hi> ut nolit intelligi
nisi quod ei mixtus sit. Hic ergo proprie dictum
est, <hi>intravit ad eam,</hi> id est in domum ejus intravit,
<pb n="0802"/>
non ut per haec verba intelligatur concubitus.</p>
        </div3>
<div3>
          <head>XXIX.</head>
          <p>
 <hi>[Ib. V, 7 et 8.]</hi> In Cantico Debborae dicitur, <hi>Defecerunt
habitantes in Israel, defecerunt donec surrexit
Debbora, donec surrexit mater in Israel, elegerunt ut
panem hordeaceum deos novos: tunc expugnaverunt civitates
principum.</hi> Hic intermixtus ordo verborum obscuritatem
facit, et quaestionem movet. Quomodo
enim intelligatur, <hi>Elegerunt ut panem hordeaceum deos
novos, tunc expugnaverunt civitates principum;</hi> quasi
tunc eis faverit Deus ad expugnandas civitates principum,
quando elegerunt ut panem hordeaceum deos
novos? Sed in aliis jam Scripturarum locis saepe didicimus
quemadmodum fiant hyperbata; quorum directione
cum verba ad ordinem redeunt, sensus
explanatur. Iste ergo est ordo: <hi>Defecerunt habitantes
in Israel; defecerunt, elegerunt ut panem hordeaceum
deos novos, donec surrexit Debbora, donec surrexit mater
in Israel: tunc expugnaverunt civitates principum.</hi> </p>
        </div3>
<div3>
          <head>XXX.</head>
          <p>
 <hi>[Ib. V, 8.]</hi> Quaeri potest quomodo dictum sit, <hi>Elegerunt ut panem hordeaceum deos novos;</hi> 
 cum panis
hordeaceus quamvis sit in comparatione triticei panis
abjiciendus, tamen etiam ipse pascat, et vitale alimentum
sit: dii autem novi, quos dicuntur elegisse,
qui defecerunt a Deo vivo, non possunt in alimentis
animae deputari, sed potius in venenis. An hactenus
accipienda est similitudo, quatenus valet ut propter
hoc solum dictum intelligatur, quia sicut plerumque
fastidio fit, ut eligenda rejiciantur, et aspernanda delectent;
ita vitio pravae voluntatis tanquam languore
fastidii, cum esset Deus eorum verus, in falsis elegerunt
nihil aliud quam novitatem spreta veritate; atque
ita cibum mortiferum tanquam panem hordeaceum
elegerunt, non se arbitrantes inde perituros,
sed etiam inde vitam velut esca innoxia licet viliore
sumpturos? Secundum opinionem ergo eorum similitudo
posita est, animique languorem, non secundum
veritatem. Nam dii illi novi nullis sunt cibis vitalibus
comparandi.</p>
        </div3>
<div3>
          <head>XXXI.</head>
          <p>
 <hi>[Ib. VI, 8, 11.] Et factum est, quando clamaverunt
filii Israel ad Dominum propter Madian, et misit
Dominus virum prophetam ad filios Israel, et dixit
eis.</hi> Cur non dicatur nomen hujus prophetae, quod
valde Scripturis inusitatum est, latens causa est; non
tamen nullam esse arbitror. Sed quia post verba quibus
exprobravit inobedientiam populo, sequitur Scriptura
dicens, <hi>Et venit angelus Domini, et sedit sub
quercu, quae erat in Ephra:</hi> non absurde intelligitur
iste angelus significatus nomine viri, ut posteaquam
haec verba dixit, venerit ad quercum memoratam, et
ibi sederit. Nomine enim virorum solere appellari Angelos
notum est <note>(Gen. XIX, 10)</note>: quamvis eum qui
esset angelus, appellatum esse prophetam, non facile
nec evidenter occurrat: eum sane qui propheta esset,
dictum angelum legimus <note>(Matth. XI, 10)</note>: sed si Angelorum
dicta prophetica nota sunt, id est quibus futura
praenuntiaverunt; cur non possit angelus prophetae
nomine nuncupari? Verumtamen, ut dixi, expressum
<pb n="0803"/>
et manifestum de hac re testimonium non
occurrit.</p>
        </div3>
<div3>
          <head>XXXII.</head>
          <p>
 <hi>[Ib. VI, 12.]</hi> Quod angelus dicit ad Gedeon, <hi>Dominus tecum potens in fortitudine,</hi> 
 nominativus casus
est, non vocatibus. Hoc est, <hi>Dominus potens tecum
est;</hi> non, tu potens.</p>
        </div3>
<div3>
          <head>XXXIII.</head>
          <p>
 <hi>[Ib. VI, 14.]</hi> Advertendum est dixisse angelum
tanquam ex Domini auctoritate, <hi>Nonne ecce
misi te?</hi> cum loqueretur ad Gedeon. Quis enim eum
misit, nisi qui ad eum angelum misit? Debbora vero
ait ad Barac, <hi>Nonne mandavit Dominus Deus Israel
tibi <note>(Judic. IV, 6)</note>
          </hi>? Hic autem non dictum est, Nonne
ecce misit te Dominus? sed, <hi>Nonne ecce misi te?</hi> </p>
        </div3>
<div3>
          <head>XXXIV.</head>
          <p>
 <hi>[Ib. VI, 15.]</hi> Ubi respondet Gedeon ad angelum, <hi>In me, Domine;</hi> 
 hoc est, In me intende: <hi>In
quo salvabo Israel? ecce mille mei humiliores in Manasse:</hi> 
intelligitur praepositus fuisse mille hominum,
quos graece <foreign xml:lang="greek">χιλιάρχους</foreign> appellat Scriptura? an quid
aliud?</p>
        </div3>
<div3>
          <head>XXXV.</head>
          <p>
 <hi>[Ib. VI, 18-22.]</hi> Animadvertendum est quod
Gedeon non ait angelo, Offeram tibi sacrificium; sed
ait, <hi>Offeram sacrificium meum, et ponam in conspectu tuo.</hi> 
Unde intelligendum est non eum angelo, sed per angelum
sacrificium offerre voluisse. Quod et ipse angelus
evidenter ostendit, qui non ab eo sacrificium tanquam
sibi sumpsit; sed ait illi: <hi>Accipe carnes et azymos, et
pone ad petram illam, et jus effunde. Et cum hoc fecisset
Gedeon, extendit angelus Domini summum virgae quae erat
in manu ejus, et tetigit carnes et azymos; et accensus est
ignis de petra, et comedit carnes et azymos.</hi> Ita etiam ipse
Angelus in sacrificio quod obtulit Gedeon, officium ministrantis
implevit: ignem quippe homo minister ut
homo sine miraculo subjecisset, quem mirabiliter ut
angelus iste subjecit. Denique tunc cognovit Gedeon
quod Angelus Domini esset: nam hoc Scriptura continuo
subdidit, <hi>Et vidit Gedeon quoniam angelus Domini
est.</hi> Prius ergo tanquam cum homine loquebatur,
quem tamen hominem Dei credidit, ut coram
ipso sacrificium vellet offerre, velut adjuvandus ejus
praesentia sanctitatis.</p>
        </div3>
<div3>
          <head>XXXVI.</head>
          <p>
 <hi>[Ib. VI, 20.]</hi> Quaeri potest quare Gedeon
ausus fuerit sacrificium offerre Deo praeter locum ubi
jusserat Deus? Praeter tabernaculum quippe suum
Deus prohibuerat sacrificari sibi <note>(Deut. XII, 13)</note>; cui
tabernaculo templum postea successit: tempore autem
quo fuit Gedeon, tabernaculum Dei erat in Silo;
atque ideo illic tantum legitime posset sacrificari.
Sed intelligendum est quod illum angelum primo
prophetam putaverat, et tanquam Deum in illo consuluerat
de offerendo sacrificio: quod ille si prohibuisset,
non utique fieret; sed quoniam approbavit,
et ut fieret annuit, Dei auctoritatem Gedeon in faciendo
secutus est. Ita quippe Deus legitima illa constituit,
ut leges non sibi, sed hominibus daret. Unde
quodcumque praeter illa ipse praecepit, non a transgressoribus,
sed potius a piis et obedientibus impletum
intelligendum est: sicut Abraham de immolando
filio <note>(Gen. XXII, 2)</note>. Nam et sic Elias extra tabernaculum
Domini ad convincendos sacerdotes idolorum sacrificavit
<pb n="0804"/> <note>(III Reg. XVIII, 30-38)</note>:
quod ex praecepto
Domini fecisse intelligendus est, qui ei tanquam prophetae
revelatione atque inspiratione jussit ut faceret.
Quanquam tanta consuetudo praeter tabernaculum
sacrificandi crebuerat, ut etiam Salomon in excelsis
sacrificasse inveniatur, nec ejus sacrificium fuisse
reprobatum <note>(Id. III, 4-15)</note>. Et tamen notantur reges,
qui inter opera laudabilia sua non destruxerunt excelsa,
ubi contra Legem Dei populus sacrificare consueverat:
et qui destruxit, majore praedicatione laudatur.
Ita Deus consuetudinem populi sui, qua praeter
ejus tabernaculum, tamen non diis alienis offerebant,
sed Domino Deo suo, sustinebat potius quam
vetabat, etiam sic exaudiens offerentes. Hoc autem
quod Gedeon fecit, quis non intelligat per angelum
procuratum, ut prophetice fieret, in qua prophetia
petra illa commendaretur? Cui quidem petrae non
sacrificatum est, sed de illa ignis commemoratur
exiisse, quo sacrificium consumeretur. Sive enim per
aquam, quam percussa petra effudit in eremo <note>(Num.
XX, 2)</note>, sive per ignem, donum Spiritus sancti significatur,
quod ditissime Dominus Christus effudit super
nos. Nam et in Evangelio significatum est hoc
donum per aquam, ubi ipse Dominus ait, <hi>Si quis sitit,
veniat et bibat: qui credit in me, sicut dicit Scriptura,
flumina de ventre ejus fluent aquae vivae;</hi> ubi Evangelista
subjunxit, <hi>Hoc autem dicebat de Spiritu quem
accepturi erant credentes in eum <note>(Joan. VII, 37-39)</note>
          </hi>. Significatum
est et per ignem, ubi veniente illo super
congregatos legitur, <hi>Visae sunt illis linguae divisae velut
ignis, qui et insedit super unumquemque eorum <note>(Act. II, 3)</note>
          </hi>:
et ipse Dominus ait, <hi>Ignem veni mittere super terram <note>(Luc. XII, 49)</note>
          </hi>.</p>
        </div3>
<div3>
          <head>XXXVII.</head>
          <p>
 <hi>[Ib. VII, 6.] Et factus est numerus eorum
qui lambuerunt manu sua, lingua sua, trecenti viri.</hi> 
Plerique latini codices non habent, <hi>manu sua,</hi> sed
tantummodo, <hi>lingua sua,</hi> quoniam sic intellexerunt
quod supra dictum est, <hi>sicut canes:</hi> graecus autem
habet utrumque, <hi>manu sua, lingua sua,</hi> ut intelligatur
quod manu aquam raptam in os projiciebant; et hoc
erat simile bibentibus canibus, qui non ore apposito,
sicut boves, aquam ducunt quam bibunt, sed lingua
in os rapiunt, sicut etiam isti intelliguntur fecisse,
sed cum manu in os aquam projicerent, quam lingua
exciperent. Nam et interpretatio ex hebraeo planius
id habet his verbis, <hi>Fuit itaque numerus eorum qui
manu in os projiciente aquam lambuerant, trecenti viri.</hi> 
Neque enim solent homines ita bibere, ut sine ope manus,
lingua, sicut canes, aquam hauriant: aut vero
istis praeceptum fuerat ut hoc facerent: sed cum ad
bibendum descendissent ad aquam, multi genu flexo
biberunt, quod facilius et minore labore fieret; pauci
vero quia non flexo genu se incurvaverunt, ut canes
biberunt, sed aqua manu in os jacta. Quorum numerus,
quia trecenti erant, signum insinuat crucis propter
litteram T graecam, qua iste numerus significatur;
per quam etiam gentes magis in crucifixum credituras
praefiguratum est, quod littera graeca est.
<pb n="0805"/>
Unde Graecorum nomine Apostolus omnes gentes significat,
cum dicit, <hi>Judaeo primum et Graeco <note>(Rom. II,
9, 10)</note>
          </hi>, et, <hi>Judaeis et Graecis <note>(I Cor. I, 24)</note>
          </hi>; saepe ita
commemorans circumcisionem et praeputium, quod
in linguis gentium graeca ita excellat, ut per hanc
omnes decenter significentur. Iste numerus et in vernaculis
Abrahae animadvertendus est, per quos fratrem
ab hostibus liberavit, quando eum Melchisedech
in magno mysterio benedixit. Quod enim exuberant
illic decem et octo <note>(nam trecenti decem et octo fuisse
referuntur <hi>[Gen. XIV, 14-20]</hi> )</note>; videtur mihi significatum
quo etiam tempore fieret, id est tertio, quod futurum
erat sub gratia. Nam primum est ante Legem,
secundum sub Lege, tertium sub Gratia. Singula vero
tempora senario numero significata sunt propter perfectionem:
nam ter seni, decem et octo sunt. Unde
et illa mulier decem et octo annos habebat in infirmitate,
quam curvam Salvator cum invenisset, erexit,
et a diaboli alligamento, ut Evangelium indicat,
solvit <note>(Luc. XIII, 11-13)</note>. Nam quod ita isti probati
sunt, per quos vinceret Gedeon, ut similes in bibendo
canibus dicerentur, significat quod contemptibilia et
ignobilia elegit Dominus <note>(I Cor. I, 28)</note>: pro contemptu
enim habetur canis. Unde dicit, <hi>Non est bonum
tollere panem filiorum, et mittere canibus <note>(Matth. XV,
26)</note>
          </hi>: et David ut se tanquam contemptibilem abjiceret,
canem se appellavit loquens ad Saül <note>(I Reg. XXIV,
15)</note>.</p>
        </div3>
<div3>
          <head>XXXVIII.</head>
          <p>
 <hi>[Ib. VII, 11.]</hi> Quid sibi vult quod scriptum
est, <hi>Gedeon descendit ipse, et Phara puer ejus, in partem
quinquaginta, qui erant in castris:</hi> quod latini
quidam codices habent, <hi>in eam partem in qua erant
quinquageni custodes in castris;</hi> alii vero, <hi>in partem
quinquagesimam in castra?</hi> Obscurum quippe dictum
plures sententias interpretum fecit. Sed aut ea pars
castrorum erat, quam servabant quinquaginta custodes;
aut, si quinquageni intelligendi sunt circumquaque
servasse, in unam partem isti descenderunt ubi
erant quinquaginta.</p>
        </div3>
<div3>
          <head>XXXIX.</head>
          <p>
 <hi>[Ib. VII, 13.]</hi> Quod ille qui proximo suo
somnium narravit, quod audivit Gedeon, ut de victoria
futura confirmaretur, dixit se vidisse mensam panis
hordeacei, volventem in castris, et percutientem
tabernaculum Madian, et subvertentem; hoc intelligendum
arbitror quod de canibus, quia per contemptibilia
mundi (quod significat mensa panis hordeacei)
Salvator superbos fuerat confusurus.</p>
        </div3>
<div3>
          <head>XL.</head>
          <p>
 <hi>[Ib. VII, 20.]</hi> Quod exclamari jussit Gedeon
a trecentis suis, <hi>Gladius Domino et Gedeon,</hi> id est
huic Gedeon, hoc significat, quod gladius id erat operaturus
quod Domino placeret et Gedeon.</p>
        </div3>
<div3>
          <head>XLI.</head>
          <p>
 <hi>[Ib. VIII, 26, 27.]</hi> Quaeri solet quid sit Ephud,
vel Ephod: quod quidem si sacerdotale est indumentum,
quod plerique dicunt, vel potius superindumentum,
quod <foreign xml:lang="greek">ἐπένδυμα</foreign> graece dicitur, vel <foreign xml:lang="greek">ἐπωμὶς,</foreign>
quod magis superhumerale interpretari latine potest;
merito movet quomodo de tanto auro Gedeon id fecerit.
Nam ita scriptum est: <hi>Et factum est pondus
inaurium aurearum quas petierat. sicli mille septingenti
<pb n="0806"/>
auri, praeter brachialia et torques et operimenta purpurea,
quae erant super reges Madian, praeter torques quae
erant in cervicibus camelorum ipsorum: et fecit illud Gedeon
in ephud, et statuit illud in civitate sua in Ephra;
et fornicatus est omnis Israel post illud ibi; et factum
est Gedeon et domui ejus in scandalum.</hi> Quomodo ergo
ista vestis de tanto auro fieri potuit? Nam et mater
Samuelis fecit filio suo, sicut legimus, ephud bar,
quod nonnulli interpretati sunt ephud lineum, quando
eum dedit Domino in templo nutriendum <note>(I Reg. II, 18)</note>:
ubi evidentius apparet hoc genus esse indumenti. An
ideo dictum est, <hi>statuit illud in civitate sua,</hi> ut hinc
intelligeretur aureum fuisse factum? Non enim dictum
est, posuit, sed <hi>statuit;</hi> quoniam ita erat solidum
et validum ut statui posset, hoc est, positum
stare.
</p>
          <p>Hoc ergo illicitum cum fecisset Gedeon, <hi>fornicatus
est post illud omnis Israel,</hi> id est, sequendo illud contra
Legem Dei: ubi non frustra quaeritur, cum idolum
non fuerit, id est, cujusquam Dei falsi et alieni simulacrum,
sed ephud, id est, unum de sacramentis tabernaculi
quod ad vestem sacerdotalem pertineret,
quomodo fornicationem Scriptura dicat populi ista sectantis
atque venerantis. Ideo scilicet quod praeter tabernaculum
Dei, ubi erant ista quae ibi fieri jusserat
Deus, extra simile aliquid fieri fas non erat. Ideo sequitur
et dicit Scriptura, <hi>Et factum est Gedeon et domui
ejus in scandalum,</hi> id est, ut ab offenso Deo discederet:
quia et hoc quoddam genus idoli quodam modo
erat, quod extra Dei tabernaculum quodlibet manufactum
pro Deo coleretur; cum illa ipsa quae jussa sunt
in tabernaculo fieri ad Dei potius cultum referrentur,
quam pro Deo aliquid eorum, aut pro Dei simulacro
colendum haberetur.</p>
<p>Quanquam per ephud vel ephod, ea locutione quae
significat a parte totum, omnia possint intelligi quae
constituit Gedeon in sua civitate, veluti ad colendum
Deum similia tabernaculo Dei: et propterea per hoc,
quia hoc est sacerdotalis honoris insigne, quod saepe
Scriptura commemorat; ut hoc sit peccatum Gedeon,
quod extra Dei tabernaculum fecerit aliquid simile,
ubi coleretur Deus: non quod solido auro velut adorandum
constituerit ephud; sed quod ex auro ipso,
quod esset de praeda, fecerit ea quae pertinerent ad
ornamenta vel instrumenta sacrarii, quae omnia per
ephud significata sunt, propter excellentiam, ut dixi,
vestis sacerdotalis. Nam et ipsum ephud non quidem
ex auro solo fieri praeceptum est, si hoc est superhumerale
sacerdotalis vestis: verumtamen etiam aliquid
auri habet. Nam ex auro et hyacintho et purpura et
coccino et bysso ut fieret, divinitus imperatum est <note>(Exod. XXXIX, 2)</note>:
sed quia hoc ita posuerunt Septuaginta
interpretes, ut commemoratis omnibus quae de
spoliis acceperat Gedeon, inferrent, <hi>Et fecit illud Gedeon
in ephud;</hi> videtur ita dictum, tanquam ex toto
illo quod commemoratum est, hoc factum esse credatur:
cum possit etiam illic intelligi locutio quae significat
a toto partem, ut quod dictum est, <hi>Fecit illud in
ephud,</hi> intelligatur. fecit inde ephud, vel, fecit ex eo
<pb n="0807"/>
ephud; non scilicet illud totum consumens in ephud,
sed ex illo quantum sufficiebat impendens. Nam in
illa interpretatione quae ex hebraeo est, sic legitur, <hi>Fecitque ex eo Gedeon ephod.</hi> 
 Quod enim apud Septuaginta
scriptum est <hi>ephud,</hi> hoc in hebraeo perhibetur
dici <hi>ephod.</hi> Non autem omnes sacerdotes tali utebantur
superhumerali, quod esset ex auro et hyacintho et
purpura et coccino et bysso, sed solus summus sacerdos.
Unde illud quod de Samuele commemoravimus
factum illi ab ejus matre, non erat utique tale:
quoniam cum datus est nutriendus, non erat summus
sacerdos, utique puer. Unde, ut dictum est, ephud
bar appellatur, vel potius ephud bat, sicut asserunt
qui hebraeam linguam noverunt, et interpretatur
ephud lineum. Sed Gedeon existimo illud fecisse,
quod erat praecipuum summi sacerdotis indumentum
atque ornamentum, per quod et caetera significata
sunt opera sacrarii, quod in sua civitate praeter Dei
tabernaculum constituerat; et propter hoc peccatum
factum est illi et domui ejus in scandalum, ut sic interiret
(quod postea Scriptura narrat) tanta ejus numerositas
filiorum <note>(Judic. IX, 5)</note>.</p>
        </div3>
<div3>
          <head>XLII.</head>
          <p>
 <hi>[Ib. VIII, 27, 28.]</hi> Non praetereunda oritur
quaestio, quomodo quieverit terra quadraginta annos in
diebus Gedeon, cum post victoriam qua liberavit Hebraeos,
ex auro spoliorum fecerit abominationem, et
post illam fornicatus sit omnis Israel, et fuerit illi et
domui ejus in scandalum. Quomodo ergo post hoc
tantum nefas, quod et Gedeon et populus admisit,
requievit terra quadraginta annos; cum hoc Scriptura
soleat ostendere, cum a Domino Deo populus fornicaretur,
tunc potius pacem illos perdere, non acquirere;
et hostibus subjugari, non ab hostium infestatione
muniri? Sed intelligendum est, sicut solet
Scriptura, per prolepsim, id est per praeoccupationem
dixisse, quod fecerit ephud contra Dei Legem
Gedeon ex illo auro, quod fuerat hostibus devictis
atque prostratis ablatum, quia uno loco dicere voluit
et unde erat aurum, et quid de illo factum sit: sed
postea factum est in fine dierum Gedeon hoc peccatum,
quando consecuta sunt etiam mala quae deinde
Scriptura contexuit, posteaquam commemoravit quot
annis in diebus Gedeon terra conquieverit; quos annos
recapitulando commemoravit, id est, ad ordinem revertendo
quem praeterverterat, prius dicendo de illo
scandalo quod novissime factum est.</p>
        </div3>
<div3>
          <head>XLIII.</head>
          <p>
 <hi>[Ib. VIII, 33.] Et factum est cum esset mortuus
Gedeon, et aversi sunt filii Israel, et fornicati sunt
post Baalim: et posuerunt ipsi sibi Baalberith testamentum,
ut esset eis ipse in deum.</hi> Et Baalim et Baalberith
idola intelligenda sunt. Major itaque transgressio et
fornicatio commissa est a populo post mortem Gedeon,
quam illo vivo propter ephud: quoniam et illud,
etsi illicite factum erat, tamen de sacramentis
tabernaculi erat; ista vero post idola fornicatio non
habet vel falsam paternae religionis defensionem.
Unde etiam illud ephud, si non in fine temporis Gedeon,
sed ante factum est, ita Deus patienter tulit,
ut pax in terra perseveraret; quia licet factum erat
<pb n="0808"/>
quod prohibuerat, non tamen longe recessum erat ab
illo, qui tale aliquid in tabernaculo suo atque in honorem
suum fieri jusserat. Nunc vero graviora commissa,
et apertissimam post idola fornicationem populi
esse noluit impunitam.</p>
        </div3>
<div3>
          <head>XLIV.</head>
          <p>
 <hi>[Ib. IX, 14, 13.]</hi> Quod inducitur rhamnus, id
est quoddam spinarum genus, in similitudinem dicere
omnibus lignis convenientibus eam ut regnaret super
ea, <hi>Si in veritate ungilis me vos, regnare super vos,
venite, confidite in protectione mea: et si non, exeat
ignis de rhamno, et comedat cedros Libani:</hi> obscurus
sensus est, sed eum inventa distinctio manifestat. Non
enim ita legendum est, <hi>Et si non exeat ignis de
rhamno:</hi> sed subdistinguendum, <hi>Et si non,</hi> ac deinde
inferendum, <hi>exeat ignis de rhamno;</hi> id est, Et si non
confiditis in protectione mea, aut, Et si non in veritate
ungitis me regnare super vos, <hi>exeat ignis de
rhamno, et comedat cedros Libani.</hi> Comminantis enim
verba sunt quid facere possit, si noluerint eam regnare
super se. Verum quia non ait, Exibit ignis de
rhamno, et manducabit cedros Libani, sed ait, <hi>Exeat, et manducet;</hi> 
 obscurius factum est quam si
sola distinctio lateret. Vehementioris autem comminationis
est, et quodam modo praesentioris efficaciae,
si quis dicat, Si non vis facere quod volo, saeviat in
te ira mea, id est jam saeviat; utquid eam teneo?
quam si dicat, saeviet, promissivo modo poenam intentans
futuram.</p>
        </div3>
<div3>
          <head>XLV.</head>
          <p>
 <hi>[Ib. IX, 23.] Et emisit Deu sspiritum malignum
inter Abimelech et inter viros Sichimorum.</hi> Hoc verbum,
utrum imperantem, an permittentem Deum significet,
non facile definiri potest. Quod enim hic positum
est, <hi>Emisit,</hi> graecus habet <foreign xml:lang="greek">ἐξαπέτσειλεν·</foreign> quod etiam est
in Psalmis ubi legitur, <hi>Emitte lucem tuam <note>(Psal. XLII,
3)</note>
          </hi>: quanquam in quibusdam locis interpretes nostri,
et ubi est in graeco <foreign xml:lang="greek">ἐξαπέστειλεν,</foreign> <hi>misit</hi> interpretati sunt,
non, <hi>emisit.</hi> Potest ergo et sic intelligi, ut spiritum
malignum Deus tanquam ire inter eos volentem emiserit,
id est, potestatem dederit maligno spiritui ad
eorum pacem perturbandam. Usque adeo autem etiam
mitti a Domino malignum spiritum propter justitiam
vindicandi non absurdum visum est, ut quidam id
quod est <foreign xml:lang="greek">ἐξαπέστειλεν,</foreign> etiam <hi>immisit</hi> interpretati sint.</p>
        </div3>
<div3>
          <head>XLVI.</head>
          <p>
 <hi>[Ib. IX, 32, 33.]</hi> Verba quae misit ad nuntios
Abimelech Zebul princeps civitatis Sichimorum, etiam
id habent: <hi>Et nunc surge nocte tu et populus tuus tecum,
et insidiare in agro. Et erit mane simul ut oritur
sol, maturabis, et tendes super civitatem.</hi> Quod latini
quidam habent <hi>maturabis,</hi> quidam vero <hi>manicabis,</hi> 
graecus habet quod dici posset non uno verbo, <hi>diluculo
surges.</hi> Et fortasse hinc sit dictum, maturabis, a
matutino tempore, quamvis etiam aliis temporibus
dici soleat ad rem accelerandam. Manicabis autem latinum
verbum esse mihi non occurrit. Sed illud movet,
quod cum dixisset, <hi>simul ut oritur sol,</hi> addidit, <hi>diluculo surges;</hi> 
 cum ipsum diluculum quod graece dicitur <foreign xml:lang="greek">ὄρθρος,</foreign>
 tempus ante solem significet, quod jam
usitatissime dicitur, cum albescere coeperit. Sic itaque
<pb n="0809"/>
intelligendum est, ut quod positum est <hi>mane,</hi> ipsum
diluculum intelligatur. Additum est autem, <hi>simul ut
oritur sol,</hi> ut exprimeretur non jam orto sole faciendum,
sed ubi fulgor apparuerit solis orientis. Non enim
aliunde albescit diluculum; nisi cum coeperit partem
coeli, quam videmus ab oriente, lux solis ad eam redeuntis
attingere. Hinc est quod etiam in Evangelio
unam atque eamdem rem alius evangelista dicit diluculo
factam, cum adhuc obscurum esset <note>(Joan. XX,
1)</note>, alius oriente sole <note>(Marc. XVI, 2)</note>; quia et ipsa
lux quantulacumque diluculi sole utique fiebat
oriente, id est ad ortum veniente, et fulgorem suum
de suae praesentiae propinquitate jactante. Quam lucem
quidam idiotae solis non esse putaverunt, sed illam
esse quae primitus condita est, antequam Deus quarto
die conderet solem.</p>
        </div3>
<div3>
          <head>XLVII.</head>
          <p>
 <hi>[Ib. X, 1.] Et surrexit post Abimelech, qui
salvum faceret Israel Thola filius Phua, filius patris
fratris ejus, vir Issachar.</hi> Filium patrui ejus, dixit <hi>filium patris fratris ejus,</hi> 
 cum ordinatius et usitatius
atque apertius diceretur, filium fratris patris ejus:
filius enim erat patrui ejus, sicut evidentius in ea interpretatione
quae ex hebraeo est, invenitur. Non ergo
quod dictum est <hi>patris fratris,</hi> ab eo declinatum est
quod est in nominativo pater fratris, sed ab eo quod
est patris frater, hoc est enim patruus. Nam sive ponatur
in nominativo, hic pater fratris, sive ponatur
hic patris frater, genitivum facit hujus patris fratris.
Verum altera oritur quaestio, quomodo fuerit patruus
Abimelech <hi>vir Issachar,</hi> id est vir de tribu Issachar,
cum Abimelech patrem habuerit Gedeon, qui Gedeon
de tribu fuit Manasse. Quomodo ergo Phua et Gedeon
fratres fuerunt, ut possit esse Phua patruus Abimelech,
cujus patrui filius Thola succederet, secundum
istam narrationem, ipsi Abimelech? Potuerunt ergo
Gedeon et Phua unam habere matrem, ex qua diversis
patribus nascerentur, et fratres essent unius matris
filii, non unius patris. Solebant enim nubere feminae
de aliis tribubus in alias tribus. Unde et Saül
cum esset de tribu Benjamin, dedit filiam suam David
homini de tribu Juda <note>(I Reg. XVIII, 27)</note>: et sacerdos
Joiade, utique homo de tribu Levi, duxit filiam
Joram regis, hominis de tribu Juda <hi>[II Paral. XXII,
11)</hi>. Hinc factum est, ut Elizabeth et Mariam cognatas
in Evangelio legamus <note>(Luc. I, 36)</note>, cum fuerit Elizabeth
de filiabus Aaron: ex quo intelligitur de tribu
Levi et filiabus Aaron aliquam nupsisse in tribum
Juda, unde ita fieret inter ambas illa cognatio, ut
Domini caro non solum de regia, verum etiam de sacerdotali
stirpe propagaretur.</p>
        </div3>
<div3>
          <head>XLVIII.</head>
          <p>
 <hi>[Ib. XI, 24.]</hi> Inter caetera quae Jephte mandat
per nuntios regi filiorum Ammon, etiam hoc dicit: <hi>Nonne quaecumque haereditavit tibi Chamos deus tuus,
haec haereditabis; et omnia quaecumque haereditavit Dominus
Deus noster a facie vestra, haec haereditabimus?</hi> 
 Quod
quidam latini sic interpretandum putaverunt, ut dicerent, <hi>Nonne quaecumque dedit tibi in haereditatem Chamos
deus tuus, haec possidebis?</hi> 
 ubi videri potest confirmasse
<pb n="0810"/>
Jephte deum istum, qui vocatur Chamos,
potuisse aliquid dare in haereditatem cultoribus suis.
Quidam vero sic habent, <hi>Nonne quaecumque possedit
Chamos deus tuus, haec possidebis?</hi> et hoc ita sonat,
quasi aliquid potuerit possidere. An forte secundum
hoc dictum est, quod sub Angelis constitutae sunt
gentes, juxta Canticum Moysi famuli Dei <note>(Deut. XXXII,
8, sec. LXX)</note>? Numquidnam ergo ille angelus, sub
quo erant filii Ammon, Chamos appellatus est? Quis
hoc audeat affirmare, cum possit intelligi secundum
ejus opinionem dictum, quia putabat deum suum hoc
possidere, vel in possessionem sibi dedisse? Magis autem
iste sensus elucet in iis verbis quae graecus habet, <hi>Nonne quaecumque haereditavit tibi Chamos Deus tuus,
haec haereditabis?</hi> 
 ut in eo quod positum est, <hi>tibi,</hi> intelligatur
ita dictum, ac si diceretur, sicut videbitur
tibi. Tibi enim haereditavit qui hoc putas, non quod
ille aliquid posset haereditare. Denique in eo quod
sequitur, <hi>Et omnia quaecumque haereditavit Dominus
Deus noster,</hi> non dixit, haereditavit nobis, tanquam diceret,
sicut nobis videtur; sed, vere haereditavit, <hi>a
facie vestra;</hi> quoniam abstulit ipsis, et his dedit: <hi>haec</hi> 
inquit, <hi>haereditabimus.</hi> </p>
        </div3>
<div3>
          <head>XLIX.</head>
          <p>
 <hi>[Ib. XI.]</hi> De filia Jephte quod eam pater in
holocaustoma obtulit Deo; quoniam in bello voverat,
si vicisset, eum se haulocaustoma oblaturum, qui sibi
de domo exiens occurrisset; quod cum vovisset, vicit;
et occurrente sibifilia, quod voverat reddidit: solet
esse magna et ad dijudicandum difficillima quaestio;
quibusdam quid sibi hoc velit nosse cupientibus et pie
quaerentibus; quibusdam vero qui Scripturis his sanctis
imperita impietate adversantur, hoc maxime in
crimen vocantibus, quod Legis et Prophetarum Deus
etiam humanis sacrificiis fuerit delectatus. Quorum
calumniis sic primitus respondemus, ut Deum Legis
et Prophetarum, atque ut expressius dicam, Deum
Abraham et Deum Isaac et Deum Jacob nec illa sacrificia
delectaverint, ubi pecorum holocausta offerebantur;
sed quod significativa fuerint et quaedam umbrae
futurorum, res ipsas nobis quae his sacrificiis significabantur,
commendare voluisse: fuisse autem
etiam istam utilem causam cur illa mutarentur, nec
modo juberentur, imo prohiberentur offerri, ne vere
secundum carnalem affectum talibus Deum delectari
putaremus.
</p>
          <p>Sed utrum etiam humanis sacrificiis significari futura
oportuerit, merito quaeritur: non quod mortes
hominum quandoque moriturorum in hac causa exhorrescere
et formidare deberemus, si illi qui haec de
se fieri gratanter acciperent, in aeternam remunerationem
commendarentur Deo: sed si hoc verum esset,
hoc genus sacrificiorum Deo non displiceret; displicere
autem Deo satis evidenter eadem Scriptura testatur.
Nam cum omnia primogenita sibi dicari, et
sua esse voluerit atque praeceperit; redimi tamen a
se voluit primogenita hominum <note>(Exod. XIII, 2, 12, 13)</note>,
ne immolandos Deo crederent filios suos, quos natos
primitus suscepissent. Deinde hoc apertius ita loquitur,
quod humana holocausta sic Deus improbet, ut prohibeat,
<pb n="0811"/>
detestans ea in aliis gentibus, et populo suo
praecipiens ne audeat imitari: <hi>Si autem,</hi> inquit, <hi>exterminaverit
Dominus Deus tuus gentes, in quas tu intras
haereditare terram eorum a conspectu tuo, et haereditabis
eos, et habitabis in terra eorum; attende tibi ipsi, ne exquiras
sequi eos, postquam exterminati fuerint a facie
tua, ne exquiras deos eorum dicens, Quemadmodum faciunt
gentes diis suis, faciam et ego: non facies ita Domino
Deo tuo. Abominamenta enim quae Dominus odit,
fecerunt diis suis; quoniam et filios suos et filias suas
comburunt igni diis suis <note>(Deut. XII, 29 31)</note>
            </hi>.</p>
<p>Quid evidentius ostendi potest his sanctae Scripturae
testimoniis, ut alia hujuscemodi omittam, quam Deum
a quo haec Scriptura humano generi contributa est,
non solum non diligere, verum etiam odisse talia sacrificia,
in quibus homines immolantur? Illa plane diligit
et coronat, cum quisque justus iniquitatem patiens
usque ad mortem pro veritate decertat, vel ab inimicis,
quos pro justitia offendit, occiditur, retribuens eis
bona pro malis, id est pro odio dilectionem. Talem
dicit Dominus sanguinem justum, a sanguine Abel
usque ad sanguinem Zachariae <note>(Matth. XXIII, 35)</note>.
Praecipue autem quod sanguinem fudit ipse pro nobis,
et sacrificium seipsum obtulit Deo; sic utique obtulit,
ut ab inimicis pro justitia occideretur: hunc imitata
martyrum millia usque ad mortem pro veritate certarunt,
et ab inimicis saevientibus immolata sunt; de
quibus dicit Scriptura, <hi>Tanquam aurum in fornace probavit
illos, et sicut holocausti hostiam accepit illos <note>(Sap.
III, 6)</note>
            </hi>. Unde et Apostolus dicit, <hi>Ego enim jam immolor <note>(II Tim. IV, 6)</note>
            </hi>.</p>
<p>Sed non sic Jephte de filia fecit holocaustoma Domino;
sed sicut praeceptum fuerat pecora offerri, et
prohibitum fuerat homines immolari. Magis hoc illi
simile videtur quod fecit Abraham, quod Dominus
specialiter fieri praecepit <note>(Gen. XXII)</note>, non generali lege
ut talia sibi sacrificia fierent aliquando mandavit, imo
etiam fieri omnino prohibuit. Distat itaque hoc quod
Jephte fecit a facto Abrahae, quoniam ipse jussus obtulit
filium: iste autem fecit quod et Lege vetabatur,
et nullo speciali jubebatur imperio. Deinde non solum
in sua Lege postea, verum etiam tunc Deus in
ipso Abrahae filio talibus sacrificiis quam non delectaretur
ostendit; cum patrem cujus fidem jubendo probaverat,
a filii tamen interfectione prohibuit, ac arietem,
quo sacrificium licite secundum veterum congruam
temporibus consuetudinem compleretur, apposuit.</p>
<p>Si autem hoc quemquam movet, quomodo pie crediderit
Abraham Deum sacrificiis talibus delectari, si
haec illicite offeruntur Deo; et ideo putat recte credidisse
etiam Jephte quod tale sacrificium Deo posset
esse acceptum: primo consideret aliud esse ultro vovere,
aliud jubenti obtemperare. Non enim, si aliquid
praeter morem in domo a domino institutum servo jubetur,
atque id laudabili obedientia facit, ideo non est
<pb n="0812"/>
plectendus, si hoc facere sponte praesumpserit. Deinde
habebat quod crederet Abraham, ut propter divinum
imperium non parceret filio, non credens Deum tales
victimas libenter accipere, sed hoc eum propterea
jussisse, ut resuscitaret occisum, et hinc aliquid tanquam
Deus sapiens demonstraret. Nam hoc de illo
etiam in Epistola legitur, quae inscribitur ad Hebraeos;
et fides ejus, quia hoc de Deo crediderit, quod posset
filium ejus suscitare, laudatur <note>(Hebr. XI, 17-19)</note>.
Iste vero et Deo non jubente neque poscente, et contra
legitimum ejus praeceptum, ultro sacrificium vovit
humanum. Sic enim scriptum est: <hi>Et vovit Jephte votum
Domino, et dixit: Si traditione tradideris mihi filios
Ammon in manu mea, et erit quicumque exierit de januis
domus meae in obviam mihi, in revertendo me in pace a
filiis Ammon, et erit, Domino offeram eum halocaustoma.</hi> </p>
<p>Non utique his verbis pecus aliquod vovit, quod secundum
Legem holocaustoma posset offerre. Neque
enim est aut fuit consuetudinis, ut redeuntibus cum
victoria de bello ducibus pecora occurrerent. Quantum
autem attinet ad multa animalia, canes solent
dominis blando famulatu alludentes currere in obviam:
de quibus ille in suo voto cogitare non posset, ne in
injuriam Dei aliquid, non solum illicitum, verum etiam
contemptibile et secundum Legem immundum vovisse
videretur. Nec ait, Quodcumque exierit de januis domus
meae in obviam mihi, offeram illud holocaustoma;
sed ait, <hi>quicumque exierit offeram eum:</hi> ubi procul
dubio nihil aliud quam hominem cogitavit; non tamen
fortasse unicam filiam: quanquam illam in tanta
paterna gloria quis posset anteire, nisi forte uxor?
Nam quod non dixit, quaecumque, sed <hi>quicumque exierit
de januis domus meae,</hi> solet Scriptura masculinum
genus pro quolibet sexu ponere: sicut de Abraham
dictum est, <hi>Surgens a mortuo <note>(Gen. XXIII, 3)</note>
            </hi>; cum
ejus uxor mortua fuisset.</p>
<p>Quia ergo de hoc voto atque facto nihil videtur
Scriptura judicasse, sicut de Abraham, quando filium
jussus obtulit, apertissime judicavit; sed tantummodo
scriptum reliquisse legentibus judicandum, quemadmodum
de facto Judae filii Jacob, quando ad nurum
quidem suam nesciens intravit, verum quantum in
ipso fuerat fornicatus est, quia meretricem putavit <note>(Id. XXXVIII, 15)</note>,
neque approbavit hoc Scriptura, neque
reprobavit, sed justitia et lege Dei consulta aestimandum
pensandumque dimisit: quia ergo de isto
Jephte facto in neutram partem sententiam Scriptura
Dei protulit, ut noster intellectus in judicando exerceretur,
possemus jam dicere Deo displicuisse tale
votum, et ad illam perductum esse vindictam, ut patri
potissimum filia unica occurreret; quod si sperasset
atque voluisset, non continuo, ut eam vidit, scidisset
vestimenta sua, et dixisset, <hi>Heu me, filia
mea, impedisti me; in offendiculum facta es in oculis
meis.</hi> Deinde sexaginta dierum tam longa dilatione
data filiae suae Dominus ab unicae charissimae
nece cum eum non prohibuerit, sicut prohibuit Abraham,
<pb n="0813"/>
donec perficiendo quod voverat seipsum percuteret
orbitate gravissima, Deum autem nequaquam
hominis immolatione placaret: et ideo hujuscemodi
patri poenam fuisse retributam, ne impunitum talis
voti relinqueretur exemplum, ut aut magnum aliquid
se vovere Deo putarent homines, cum victimas humanas
voverent, et, quod est horribilius, filiorum; aut
non vera, sed potius simulata eadem vota essent, cum
velut exemplo Abrahae sperarent qui vovissent, Deum
prohibiturum talia vota compleri.</p>
<p>Possemus, inquam, haec dicere, nisi ab ista sententia
duo nos praecipue divinarum Scripturarum testimonia
retardarent; ut hanc rem gestam et in libris tantae
auctoritatis memoriae commendatam, diligentius quantum
Dominus adjuvat, et cautius perscrutemur, ne in
ullam partem judicium temerarium proferamus. Unum,
quod in Epistola ad Hebraeos iste Jephte inter tales
commemoratur, ut eum culpare vereamur, ubi sic
scriptum est: <hi>Et quid adhuc dicam? Deficit enim me
tempus enarrandi de Gedeon, Barac, Samson, et Jephte,
et David, et Samuel, et Prophetis; qui per fidem vicerunt
regna, operantes justitiam consecuti sunt promissiones <note>(Hebr. XI, 32)</note>
            </hi>.
Alterum, quod ubi de illo ista
narrantur, quod tale voverit et impleverit votum,
praemisit Scriptura dicens, <hi>Et factus est super Jephte
Spiritus Domini, et perrexit Galaad et Manasse, et
transiit speculam Galaad, et de specula Galaad ad trans
filios Ammon, et votum vovit Jephte Domino,</hi> et caetera
ad hoc ipsum votum pertinentia; ut omnia quae deinceps
facta sunt, tanquam opera Spiritus Domini, qui super
eum factus est, intelligenda videantur. Ista testimonia
nos compellunt quaerere potius cur factum sit,
quam facile improbare quod factum est.</p>
<p>Sed primo illud quod ex Epistola quae ad Hebraeos
est, commemoravi, inter illos laudabiles viros qui
ibidem recoluntur, non solum est Jephte, verum
etiam Gedeon, de quo similiter Scriptura dicit, <hi>Spiritus
Domini confortavit Gedeon <note>(Judic. VI, 34)</note>
            </hi>: et tamen
ejus factum, quod de illo auro praedae operatus
est ephud, et fornicatus est post illud omnis Israel,
et factum est domui Gedeon in scandalum <note>(Id. VIII,
27)</note>, non solum laudare non possumus; verum etiam
quia Scriptura hic apertissime judicavit, reprobare
minime dubitamus: nec tamen ex hoc ulla fit injuria
Spiritui Domini, qui eum confortavit, ut hostes populi
ejus tanta facilitate superaret. Cur ergo inter illos
commemoratur, <hi>qui per fidem vicerunt regna, operantes
justitiam;</hi> nisi quia sancta Scriptura, quorum
fidem atque justitiam veraciter laudat, non hinc impeditur
eorum etiam peccata, si qua novit, et oportere
judicat, notare veraciter? Nam et in eo quod idem Gedeon
signum petens, sicut ipse locutus est, tentavit
in vellere <note>(Id. VI, 39)</note>, nescio utrum non fuerit transgressus
praeceptum quod scriptum est, <hi>Non tentabis
Dominum Deum tuum <note>(Deut. VI, 16)</note>
            </hi>: verumtamen
etiam in ejus tentatione Dominus quod praenuntiare
volebat ostendit; in compluto scilicet vellere et area
tota circumquaque sicca, figurare primum populum
Israel, ubi erant sancti cum gratia coelesti, tanquam
<pb n="0814"/>
pluvia spirituali; et postea compluta area sicco vellere,
figurare Ecclesiam toto orbe diffusam, habentem
non in vellere tanquam in velamine, sed in aperto coelestem
gratiam, illo priore populo velut ab ejusdem
gratiae rore alienato atque siccato. Nec tamen frustra
inter fideles et operantes justitiam, propter bonam
fidelemque vitam, in qua eum credendum est esse defunctum,
tale in Epistola ad Hebraeos meruit testimonium.</p>
<p>Utrum autem quia posteaquam dictum est, <hi>Factus
est super Jephte Spiritus Domini,</hi> ea secuta sunt, ut votum
illud voveret, atque hostes vinceret, et quod voverat
redderet, Spiritui Domini omnia deputanda
sint, ut perinde habeatur et hoc sacrificium, tanquam
id Dominus sicut Abrahae fieri jusserit, non facile
dixerim; cum utique de Gedeon possit haec afferri
differentia, quia post peccatum quod fecit, quando fecit
ephud post quod universus populus fornicatus est,
nulla est ejus commemorata prosperitas: postea vero
quam Jephte votum vovit, illa est insignis ejus victoria
consecuta, propter quam adipiscendam voverat,
et qua adepta quod voverat solvit. Rursus enim considerandum
est, quia Gedeon, etsi non posteaquam
fecit ephud, tamen posteaquam tentavit Dominum,
quod utique peccatum est, magna strage hostibus
caesis atque superatis populo acquisivit salutem. Sic
enim scriptum est: <hi>Et dixit Gedeon ad Dominum,
Non irascatur indignatio tua in me, et loquar adhuc
semel, et tentabo adhuc semel in vellere,</hi> et caetera.
Iram quippe Dei metuebat, quia noverat tentando se
peccare, quod Deus in Lege sua manifestissime prohibet.
Hoc tamen peccatum ejus et mirabilis signi
evidentia et magna victoriae prosperitas liberationisque
populi consecuta est. Jam enim Deus statuerat
afflicto populo subvenire, atque hujus ducis, quem
ad hoc opus assumpserat, utebatur animo non solum
fideli et pio, verum etiam subdeficiente et delinquente,
et ad praenuntianda quae volebat, et complenda quae
dixerat.</p>
<p>Non enim per istos tantum, qui etiamsi peccaverunt,
inter justos tamen narrantur, sed etiam per
ipsum Saülem omni modo reprobatum, multa Deus
populo suo praestitit, in quem insilivit etiam Spiritus
Dei, et prophetavit; non cum juste ageret, sed cum
in virum sanctum David innocentemque saeviret <note>(I Reg.
XIX, 20-23)</note>. Agit enim Spiritus Domini et per bonos
et per malos, et per scientes et per nescientes, quod
agendum novit, et statuit: qui etiam per Caipham
acerrimum Domini persecutorem, nescientem quid
dixerit, insignem protulit prophetiam, quod oporteret
Christum mori pro gente <note>(Joan. XI, 49-51)</note>. Quis
enim egit nisi Spiritus Domini, curans praenuntiare
ventura, ut judici Gedeon tentare volenti Dominum,
et non credenti quod ei fuerat per manum ejus de
salute populi jam locutus, hoc potissimum de vellere
prius compluto, postmodum sicco, et de area primum
sicca, postea rigata veniret in mentem? Ut quod subdefecit
a fide, infirmitati ejus delictoque deputetur;
quod vero etiam tali ejus animo ad hoc quod generi
<pb n="0815"/>
humano significari oportebat usus est Deus, ad ejus
intelligatur misericordiam et mirabilem providentiam
pertinere.</p>
<p>Si quis autem dicit omnia scientem fecisse et
dixisse Gedeon ex revelatione prophetica, ut per eum
signa talia monstrarentur; nec defecisse a fide; et
quod ei jam promiserat Dominus credidisse; sed
actione prophetica in vellere voluisse tentare, atque
ita illius tentationem fuisse inculpabilem, sicut dolum
Jacob <note>(Gen. XXVII, 15, 16)</note>; et illud quod Domino
ait, <hi>Non irascatur indignatio tua in me,</hi> non ideo
dixisse quod iram ejus timeret, sed quod eum confideret
non irasci, cum ea faceret quae Spiritu ejus dictante
facienda esse tanquam propheta sentiret: dicat
ut videtur, dum modo illud quod de facto ephud
Scriptura ipsa culpavit, quodlibet significet, non audeat
excusare a peccato. Nam et illud quod trecenti
viri ad signum crucis ipso numero pertinentes, hydrias
fictiles acceperunt, eisque ardentes faculas incluserunt,
quibus hydriis fractis repente lumina numerose
micantia tantam hostium multitudinem terruerunt <note>(Judic. VII, 16-22)</note>,
tanquam ex suo arbitrio
videtur fecisse Gedeon; non enim Scriptura dicit
Dominum admonuisse ut hoc faceret: et tamen tam
grande signum quis ejus animo atque consilio faciendum,
nisi Dominus, inspiravit? Qui praefiguravit sanctos
suos thesaurum evangelici luminis in vasis fictilibus
habituros, sicut Apostolus dicit, <hi>Habemus autem
thesaurum istum in vasis fictilibus <note>(II Cor. IV, 7)</note>
            </hi>: quibus
in passione martyrii tanquam vasculis fractis,
major eorum gloriae fulgor emicuit, quae impios evangelicae
praedicationis inimicos inopinata illis Christi
claritate superavit.</p>
<p>Seu ergo per scientes, seu per nescientes, praefigurationem
praedicationemque futurorum Spiritus Domini
propheticis temporibus operatus est: nec ideo
peccata eorum dicendum est non fuisse peccata; quia
et Deus, qui et malis nostris bene uti novit, etiam
ipsis eorum peccatis usus est ad significanda quae voluit.
Proinde si propterea peccatum non fuit, sive cujuslibet
necis humanae, sive etiam parricidale sacrificium
vel vovere, vel reddere, quia magnum aliquid
et spirituale significavit; frustra Deus talia prohibuit,
et se odisse testatus est; quoniam et illa quae fieri
jussit, utique ad aliquam significationem rerum spiritualium
magnarumque referuntur. Cur ergo illa prohiberet,
quandoquidem poterant propter eamdem rerum
earumdem significationem, propter quam et ista
licite fiebant, nihilominus licite fieri; nisi quia nec
tale aliquid significantia quale expedit credere, humana
Deo sacrificia placuerunt, quando non pro justitia
quisque ab inimicis, quia recte vivere voluit aut
peccare noluit, interimitur, sed homo ab homine tanquam
electa hostia more pecoris immolatur?</p>
<p>Quid si, ait aliquis, quoniam pecorum victimae jam
eo ipso quo fuerant usitatae, quamvis et ipsae a recte
intelligentibus ad significationem spiritualium referrentur,
minus tamen faciebant intentos ad magnum
sacramentum Christi et Ecclesiae requirendum; propterea
<pb n="0816"/>
Deus re insigni et inopinata volens quasi dormientes
hominum animos excitare, eo magis quo talia
sibi sacrificia offerri vetuerat, curavit sibi ejusmodi
aliquid offerendum, ut ipsa admiratio magnam gigneret
quaestionem, et magna quaestio ad perscrutandum
magnum mysterium studium piae mentis erigeret, pie
vero scrutans mens hominis altitudinem prophetiae,
velut hamo piscem Dominum Christum de profundo
Scripturarum levaret? Huic nos rationi et considerationi
non obsistimus. Sed alia quaestio est de animo
voventis, alia de providentia Dei qualicumque animo
ejus optime utentis. Quamobrem si Spiritus Domini
qui factus est super Jephte, ut hoc voveret omnino
praecepit, quod quidem Scriptura non aperuit; tamen
si hoc ille praecepit, cujus non licet jussa contemnere,
non solum insipientia culpanda non est, verum etiam
laudanda obedientia est. Hoc enim, etiamsi se homo
ipse interimat, quod utique humana voluntate atque
consilio facere nefas est, profecto intelligendum est
obedienter fieri potius quam sceleste, si divinitus jussum
est: de qua quaestione satis in primo libro de
Civitate Dei disputavimus <note>(De Civit. Dei, lib. 1, c. 21)</note>.
Si autem Jephte humanum secutus errorem, humanum
sacrificium vovendum putavit, ejus quidem peccatum
de unica filia jure punitum est, quod etiam ipse
verbis suis satis videtur ostendere, ubi ait, <hi>Heu me,
filia mea, impedisti me; in offendiculum facta es in oculis
meis;</hi> discissis etiam vestimentis suis. Verumtamen
etiam hic ejus error habet aliquam laudem fidei,
qua Deum timuit, ut quod voverat redderet, nec divini
in se judicii sententiam declinavit; sive sperans
Deum prohibiturum, sicut fecit Abrahae, sive ejus voluntatem
etiam non prohibentis intellectam facere potius
quam contemnere statuens.</p>
<p>Quanquam et hic merito quaeri potest utrum verius
intelligitur hoc Deum nolle fieri, et in eo potius
Deo, si non fieret, obediretur, quoniam hoc
se nolle et in Abrahae filio et in legitima prohibitione
monstraverat. Verumtamen si propterea Jephte
non faceret, sibi potius in unica pepercisse, quam Dei
voluntatem secutus esse videretur. Magis ergo intellexit
in eo quod ei filia occurrit, ultorem Deum, justaeque
poenae se fideliter subdidit, timens saeviorem
tanquam de tergiversatione vindictam. Credebat enim
etiam bonae et virginis animam filiae bene recipi, quod
non seipsa voverat immolandam, sed voto et voluntati
non restiterat patris, et Dei fuerat secuta judicium.
Mors enim sicut nec sibi a quoquam sponte
nec cuiquam sponte inferenda est; ita Deo jubente
recusanda non est, cujus constitutione quocumque
temporis obeunda est: nec quisquam qui eam perpeti
detrectat, ut omnino evitetur, sed tantummodo ut differatur,
laborat. Haec autem festinantibus nobis de
praedicta quaestione satis esse utcumque discussa pro
hac quidem parte visa sunt.</p>
<p>Nunc jam quid Spiritus Domini, sive per nescientem
Jephte sive per scientem, sive per ejus imprudentiam
<pb n="0817"/>
sive per obedientiam, sive per offensionem
sive per fidem, in hac re gesta praefiguraverit, quantum
Deus adjuvat, requiramus, breviterque pendamus.
Admonet enim nos et urget quodam modo iste sanctarum
Scripturarum locus cogitare quemdam potentem
virtute. Talis enim dicitur Jephte, quod nomen interpretatur
Aperiens. Dominus autem Christus, sicut indicat
Evangelium discipulis suis <hi>aperuit sensum, ut intelligerent
Scripturas <note>(Luc. XXIV, 45, 27)</note>
            </hi>. Hunc Jephte
fratres ejus reprobaverunt, et de paterna domo expulerunt,
objicientes ei quod esset filius fornicariae,
tanquam ipsi essent de uxore legitima nati. Hoc etiam
egerunt adversus Dominum principes sacerdotum et
Scribae et Pharisaei, qui de Legis observatione gloriari
videbantur, tanquam ille solveret Legem, et ideo
veluti non esset legitimus filius. Et quanquam de
sancta quidem Virgine corpus assumpserat, quod
fidelibus notum est; tamen ejus mater, quantum ad
gentem pertinet, etiam illa Judaica synagoga dici potest.
Revolvat qui voluerit propheticos Libros, et videat
quoties et quanta verbi severitate atque indignatione
Domini, illa gens velut impudica mulier de suis
fornicationibus arguatur. Unde est etiam illud in hoc
libro recentissimum, vel cum post ephud quod fecit
Gedeon, omnis Israel legitur fornicatus, vel quod
abierunt post deos gentium quibus erant circumdati.
Unde in illos divina ira commota est, ut per annos decem
et octo contererentur a filiis Ammon <note>(Judic. VIII,
27, et X, 6-8)</note>. Sed numquid non ex eadem gente
Israel etiam illi nati erant sacerdotes, et Scribae, et
Pharisaei, quos in eis diximus fuisse praefiguratos, qui
Jephte, tanquam isti Dominum Christum, veluti non
legitimum filium persecuti expulerunt? Sed in eo similitudo
adumbrata est, quod isti, ut dixi, veluti Legis
observatores, eum qui contra praecepta Legis facere
videbatur, tanquam legitimi non legitimum, jure
sibi visi sunt ejecisse. Secundum hoc enim plebs illa
dicta est fornicari, quod Legis praecepta non servans,
tanquam viro non exhibebat fidem.</p>
<p>Sic autem scriptum est de Jephte, <hi>Et creverunt filii
uxoris, et ejecerunt Jephte.</hi> Verbum quod positum est, <hi>creverunt,</hi> 
 significat in figura, praevaluerunt: quod in
Judaeis impletum est, qui praevaluerunt infirmitati
Christi, quia ita voluit, ut ab eis quae oportebat passione
perferret; sicut hoc idem significans Jacob praevaluit
angelo, cum quo ut idipsum portenderet luctabatur <note>(Gen. XXXII, 24-28)</note>.
Dixerunt ergo ad Jephte, <hi>Non haereditabis in domo patris nostri, quoniam filius
mulieris fornicariae tu.</hi> 
 Tanquam dicerent quod Evangelium
loquitur, <hi>Non est iste homo a Deo, qui sic solvit
sabbatum <note>(Joan. IX, 16)</note>
            </hi>: se autem velut jactantes legitimos
filios Domino dixerunt, <hi>Nos ex fornicatione
non sumus nati; unum patrem habemus Deum <note>(Id. VIII,
41)</note>
            </hi>. <hi>Et fugit Jephte a facie fratrum suorum, et habitavit
in terra Tob.</hi> Fugit, quoniam se quantus esset abscondit;
fugit, quoniam eos saevientes latuit: <hi>Si enim
cognovissent, nunquam Dominum gloriae crucifixissent <note>(I Cor. II, 8)</note>
            </hi>.
Fugit, quoniam morientis infirmitatem
viderunt, virtutem autem resurgentis non viderunt.
<pb n="0818"/>
Habitavit autem in terra bona, vel, ut expressius dicamus,
opima. Quod enim graece <foreign xml:lang="greek">ἀγαθὸν,</foreign> hoc latine
opimum dicitur: id autem interpretatur Tob. Ubi
mihi videtur intelligenda ejus a mortuis resurrectio.
Nam quae terra magis opima, quam terrenum corpus
excellentia immortalitatis et incorruptionis indutum?</p>
<p>Quod autem dicitur de Jephte, quia posteaquam fugiens
a facie fratrum suorum habitavit in terra Tob,
colligebantur ad eum viri latrones, et obambulabant
cum ipso; quanquam et ante passionem objectum
fuerit Domino, quod cum publicanis et peccatoribus
manducaret, quando respondit, non esse necessarium
sanis medicum, sed aegrotis <note>(Matth. IX, 11, 12)</note>; et
inter iniquos deputatus est <note>(Isai. LIII, 12)</note>, quando
inter latrones crucifixus est, et unum ex eis de cruce
in paradisum transtulit <note>(Luc. XXIII, 33, 43)</note>: tamen
posteaquam resurrexit, et esse coepit, secundum id
quod supra exposuimus, in terra Tob, collecti sunt
ad illum scelerati homines propter remissionem peccatorum;
qui cum illo ambulabant, quia secundum
ejus praecepta vivebant. Neque hoc fieri desinit usque
nunc, et deinceps, quousque ad eum confugiunt mali,
ut justificet impios qui ad eum convertuntur, et discant
iniqui vias ejus <note>(Psal. L, 15)</note>.</p>
<p>Jam illud, quod hi qui abjecerant Jephte (erat enim
Galaadites), conversi sunt ad eum, et quaesiverunt
eum, per quem liberarentur ab inimicis suis; quam
clara praefiguratione significat, quod hi qui abjecerunt
Christum, ad eum rursus conversi, in illo reperiunt
salutem! sive illi intelligantur quos Petrus apostolus
cum de ipso scelere arguisset, sicut in Actibus Apostolorum
legitur, et hortatus esset ut ad eum converterentur,
quem fuerant persecuti, compuncti sunt
corde, et ab illo quem a se alienaverant, desideraverunt
salutem (quid est autem liberari ab inimicis, nisi
a peccatis? sic enim illis ait, <hi>Agite poenitentiam, et baptizetur
unusquisque vestrum in nomine Domini Jesu Christi;
et remittentur vobis peccata vestra <note>(Act. II, 22-38)</note>
            </hi>: sive
illa potius significetur, quae in fine speratur vocatio
gentis Israel. Magis quippe ipsa videtur apparere in
eo quod dicitur, <hi>Et factum est post dies:</hi> quod utique
post tempus significat; et per hoc insinuat non illud
intelligendum quod recenti Domini passione est, sed
quod postea futurum est. Quo videtur etiam id pertinere,
quod seniores Galaad venerunt ad Jephte, ut per
aetatem senilem posteriora et novissima tempora accipienda
sint. Interpretatur autem Galaad Abjiciens,
sive Revelatio. Quorum utrumque satis apte huic rei
congruit; quia primo Dominum Christum abjecerunt,
eisque postea revelabitur.</p>
<p>Quod vero contra filios Ammon dux quaerebatur
Jephte, quibus victis liberarentur, qui eo duce adversus
illos bellare cupiebant, quoniam interpretatur
Ammon Filius populi mei, sive Populus moeroris;
profecto aut illi significantur inimici, qui ex ipsa gente
perseverantes in infidelitate praedicti sunt; aut omnino
omnes gehennae praedestinati, ubi erit eis fletus et
stridor dentium <note>(Matth. XXV, 30)</note>, tanquam populo
<pb n="0819"/>
moeroris. Quanquam populus moeroris, etiam diabolus
et angeli ejus non inconvenienter intelliguntur; sive
quia aeternam miseriam eis quos decipiunt acquirunt;
sive quia et ipsi aeternae miseriae deputati sunt.</p>
<p>Eleganter sane, ad exprimendam multo evidentius
prophetiam, Jephte respondit senioribus Galaad: <hi>Nonne vos odio habuistis me, et ejecistis me de domo
patris mei, et emisistis me a vobis? et quid est quod venistis,
quando tribulati estis?</hi> 
 Tale aliquid figuratum
est in Joseph, quem fratres vendentes abjecerunt <note>(Gen. XXXVII, 28)</note>;
et cum fame tribularentur, ad ejus
opem misericordiamque conversi sunt <note>(Id. XLII-XLIV)</note>.
Hic vero multo amplius elucet significatio futurorum,
quod non ipsi prorsus fratres qui ejecerunt Jephte,
ad eum venerunt; sed Galaad seniores pro universo
illo populo eidem supplicantes. Sicut eadem gens dicitur
Israel, sive in eis qui tunc fuerunt, Christumque
reprobaverunt, sive in eis qui ad ejus opem postea
reversi sunt. Populo enim dicitur inimico, sive in
majoribus sive in posteris suis longa odia trahenti
atque servanti, tandemque converso in eis qui tunc
convertendi sunt, <hi>Nonne vos odio habuistis me, et ejecistis
me de domo patris mei?</hi> Hoc enim eis visum est
qui persecuti sunt, quod ejecerunt Christum de domo
David, in qua regni ejus non erit finis <note>(Luc. I, 33)</note>.</p>
<p> <hi>Et dixerunt seniores Galaad ad Jephte: Non sic modo
venimus ad te.</hi> Tanquam dicerent Judaei conversi ad
Christum: Tunc venimus ut persequeremur, modo
venimus ut sequamur. Profitentur etiam adversus
inimicos eum futurum sibi caput. Respondet ille, si eorum
vicerit inimicos, quod erit eis in principem: quod
Gedeon noluit, cum id Israelitae voluissent. Respondit
quippe illis: <hi>Princeps vester Dominus erit <note>(Judic. VIII,
22, 23)</note>
            </hi>. Rex enim nomine principis significatur: quod
nondum habebat gens illa tempore Judicum. Coeperunt
autem habere Saülem <note>(I Reg. X, 1)</note> et deinceps successores
ejus alios, qui in libris Regnorum leguntur. Nam in
Deuteronomio cum eis praecipitur qualem debeant habere
regem, si hoc eis placuerit <note>(Deut. XVII, 14)</note>, non ibi rex,
sed princeps appellatur. Sed quia iste Jephte illum figurabat,
qui verus est rex, quod etiam in titulo scriptum
fuit, qui cruci ejus affixus est, quem Pilatus delere vel
emendare non ausus est <note>(Joan. XIX, 19-22)</note>; ideo credendum
est esse dictum, <hi>Ero vobis in principem.</hi> Illi
autem dixerant, <hi>Eris nobis in caput:</hi> quoniam caput
viri Christus <note>(I Cor. XI, 3)</note>, et ipse est caput corporis
Ecclesiae <note>(Ephes. V, 23)</note>. Denique posteaquam
eos liberavit Jephte ab omnibus inimicis, non
eis factus est rex, ut intelligeremus, illud quod dictum
est, ad prophetiam potius pertinuisse de Christo,
quam ad ipsum proprie Jephte, de quo Scriptura narrationem
ita concludit: <hi>Et judicavit Jephte Israel sex
annis, et mortuus est Jephte Galaadites, et sepultus est
in civitate sua Galaad <note>(Judic. XII, 7)</note>
            </hi>. Judicavit ergo
Israel sicut caeteri Judices: non ibi regnavit ut princeps,
sicut hi qui Regnorum voluminibus continentur.</p>
<p>Jamvero quod posteaquam eis idem Jephte dux
constitutus est, misit nuntios ad hostes prius pacis
verba portantes, illud ostenditur quod ait Apostolus,
<pb n="0820"/>
in quo Christus loquebatur: <hi>Si fieri potest, quod ex
vobis est, cum omnibus hominibus pacem habentes <note>(Rom.
XII, 18)</note>
            </hi>. Verba porro ipsa quae mandavit Jephte,
omnia pertractare nimis longum est, festinantibus nobis:
videntur tamen mihi sic intelligenda, quantum
attinet ad significationem futurorum, ut in eis advertatur
doctrina Christi, admonens nos quemadmodum
sit ambulandum, hoc est, vivendum inter eos qui non
secundum propositum vocati sunt. Novit enim Dominus
qui sunt ejus <note>(II Tim. II, 19)</note>.</p>
<p>Jamvero quod cum esset debellaturus inimicos, factus
est super eum Spiritus Domini, significatur Spiritus
sanctus impertitus membris Christi.</p>
<p>Quod autem <hi>pertransiit Galaad et Manasse, et transiit
speculam Galaad, et ab specula Galaad ad trans filios
Ammon,</hi> proficientia significantur membra Christi ad
victoriam de inimicis reportandam. Galaad quippe interpretatur
Abjiciens, Manasse Necessitas. Transeundi
sunt ergo a proficientibus abjicientes, id est contemnentes:
transeunda et necessitas, ne forte cum transierit qui
proficit contemnentes, cedat terrentibus. Transeunda
etiam specula Galaad, quoniam Galaad etiam Revelatio
interpretatur. Est autem specula altitudo ad prospiciendum,
vel despiciendum, id est desuper aspiciendum.
Specula itaque Galaad congruenter mihi videtur
significare superbiam revelationis: unde dicit Apostolus, <hi>Et in magnitudine revelationum ne extollar 
 <note>(II Cor.
XII, 7)</note>
            </hi>. Ergo et ipsa transeunda est, id est, non est
in ea manendum propter cadendi periculum. His pertransitis,
facile superantur inimici: quod significat
dicendo, <hi>Et ab specula Galaad transiit ad filios Ammon,</hi> 
de quibus inimicis jam supra dictum est.</p>
<p> <hi>Et vovit Jephte votum, et dixit: Si traditione tradideris
mihi filios Ammon in manu mea, et erit quicumque
exierit de januis domus meae in obviam mihi in revertendo
me in pace a filiis Ammon, et erit Domino, et
offeram eum holocaustoma.</hi> Quemlibet in hoc loco cogitaverit
Jephte secundum cogitationem humanam,
non videtur unicam filiam cogitasse; alioquin non
diceret, cum illam cerneret occurrisse, <hi>Heu me, filia
mea, impedisti me; in offendiculum facta es in oculis
meis. Impedisti</hi> enim ita dictum est, tanquam ad hoc
se impeditum indicaverit, ne illud quod cogitarat impleret.
Sed quem potuit cogitare primitus occurrentem,
qui filios alios non habebat? An conjugem cogitavit,
et ut hoc fieret Deus noluit, et ut non relinqueret
impunitum, ne quis deinceps id auderet; et ut magna
providentia, ex hoc quoque ipso quod accidit, sacramentum
Ecclesiae figuraret? Ex utroque igitur prophetia
coaptata est; et ex eo quod vovens cogitavit,
et ex eo quod nolenti contigit. Si enim conjugem
cogitavit, conjux Christi Ecclesia est. <hi>Propterea relinquet
homo patrem et matrem, et adhaerebit uxori suae;
et erunt duo in carne una. Sacramentum hoc magnum
est,</hi> inquit Apostolus, <hi>ego autem dico in Christo et in
Ecclesia <note>(Ephes. V, 31, 32)</note>
            </hi>. Sed quia hujus Jephte
conjux virgo esse non potuit, in eo quod filia potius
occurrit, et inulta non remansit prohibitum sacrificium
voventis audacia, et virginitas Ecclesiae figurata est.
<pb n="0821"/>
Nec abhorret a vero, quod filiae nomine eadem significatur
Ecclesia: nam cujus alterius typum gerebat
etiam illa mulier, cui post tactam fimbriam suam sanatae,
ait Dominus, <hi>Filia, fides tua te salvam fecit; vade
in pace <note>(Matth. IX, 20-22)</note>
            </hi>? Et certe, unde nullus ambigit,
discipulos suos ipse sponsi filios appellavit, se
apertissime indicans sponsum: <hi>Non possunt,</hi> inquit, <hi>jejunare filii sponsi, quamdiu cum illis est sponsus;
venient autem dies cum auferetur ab eis sponsus, et
tunc jejunabunt 
 <note>(Ibid., 15)</note>
            </hi>. Holocaustoma ergo erit
Ecclesia, quam <hi>virginem castam</hi> beatus Apostolus appellat <note>(II Cor. XI, 2)</note>,
quando in resurrectione mortuorum
fiet in universa, quod scriptum est, <hi>Absorpta
est mors in victoriam.</hi> Tunc tradet regnum Deo et
Patri <note>(I Cor. XV, 54, 24)</note>. Quod regnum ipsa Ecclesia
est, rex ipse cujus figuram vovens ille gestabat. Sed
quoniam tunc fiet, cum completa fuerit sexta aetas
saeculi, ideo sexaginta dierum a virginitate dilatio postulata
est. Ex omnibus quippe aetatibus Ecclesia congregatur.
Quarum prima est, ab Adam usque ad diluvium:
secunda a diluvio, id est, a Noe usque ad
Abraham: tertia ab Abraham usque ad David: quarta a
David usque ad transmigrationem in Babyloniam: quinta
ab hac transmigratione usque ad Virginis partum:
sexta inde usque in hujus saeculi finem. Per quas sex aetates
tanquam per sexaginta dies flevit sancta virgo Ecclesia
virginalia sua: quia licet virginalia, tamen fuerant
peccata deflenda; propter quae universa ipsa virgo
toto orbe diffusa quotidie dicit, <hi>Dimitte nobis debita
nostra <note>(Matth. VI, 12)</note>
            </hi>. Eosdem autem sexaginta dies,
duos menses maluit appellare, quantum existimo, propter
duos homines; unum per quem mors, alterum
per quem resurrectio mortuorum; propter quos etiam
duo Testamenta dicuntur.</p>
<p>Quod vero <hi>factum est in praeceptum in Israel, ex
diebus in dies conveniebant lamentari filiam Jephte Galaaditem,
quatuor dies in anno:</hi> non puto significare
aliquid post impletum holocaustoma, quod erit in vitam
aeternam; sed praeterita tempora Ecclesiae, in
quibus erant beati lugentes. Quatriduo autem figurata
est ejus universitas, propter quatuor partes orbis,
per quas longe lateque diffusa est. Ad historiae vero
proprietatem, non arbitror hoc decrevisse Israelitas,
nisi quia intelligebant in ea re judicium Dei magis
ad percutiendum patrem fuisse depromptum, ne tale
vovere sacrificium deinceps ullus auderet. Nam quare
luctus et lamentatio decerneretur, si votum illud laetitiae
fuit?</p>
<p>Si autem et illud, quod populus Ephraem postea ab
eodem Jephte debellatus est, ad judicium Dei, quod
erit in fine, referendum est, sicut ipse Dominus dicit, <hi>Eos qui noluerunt me regnare sibi, adducite et interficite
coram me 
 <note>(Luc. XIX, 27)</note>
            </hi>; nec ibi quadraginta duo
millia, quae ceciderunt, vacanti numero commemorata
sunt <note>(Judic. XII, 4, 6)</note>. Sicut enim illi duo menses
propter sexaginta dies senarium numerum sex aetatum
significant: ita et ibi sexies septenarius ductus
hoc idem figurat, quantum ad sex aetates saeculi pertinet;
sexies enim septem quadraginta duo sunt. Nec
<pb n="0822"/>
frustra et ipse Jephte sex annis populum judicavit.</p>
        </div3>
<div3>
          <head>L.</head>
          <p>
 <hi>[Ib. XIII, 4.]</hi> Quaeri potest quomodo dixerit angelus
ad matrem Samson, cum annuntiaret ei filium
futurum, quia sterilis erat, <hi>Et nunc observa, et non
bibas vinum et siceram, non manduces omne immundum.</hi> 
Quid est enim immundum? nisi forte dissolutio disciplinae,
quae esse coeperat in Israel, etiam ad ea manducanda
eos labefecerat, quae prohibuerat Deus in
generibus animalium <note>(Deut. XIV, 3-19)</note>. Cur enim
non credatur etiam hoc eos multo proclivius facere
potuisse, qui etiam ad cultum idolorum transgrediebantur?</p>
        </div3>
<div3>
          <head>LI.</head>
          <p>
 <hi>[Ib. XIII, 6.]</hi> Quod mater Samson viro suo indicans
quemadmodum illi angelus annuntiaverit filium
futurum, dixit, <hi>Et interrogabam eum unde esset, et nomen
suum non annuntiavit mihi,</hi> quaeri potest utrum
verum dixerit; quoniam hoc non legitur, cum ei angelus
loqueretur. Sed intelligendum est hoc ibi Scripturam
tacuisse, hic autem commemorasse quod ibi
tacuerat. Illud etiam quod non ait, Interrogavi eum
quid vocaretur, et nomen suum non annuntiavit mihi,
sed ait, Interrogavi <hi>unde esset;</hi> videtur inconsequens
quod addidit, <hi>et nomen suum non annuntiavit mihi.</hi> 
Non enim nomen ejus interrogaverat, cum quaereret
unde esset, sed locum vel civitatem, cum hominem
putaret. Nam et hominem Dei eum appellavit, specie
tamen vel habitu angelo similem, hoc est, quia tam
praeclarum vidit, sicut ipsa narravit. Sed si ita distinguatur, <hi>Et interrogabam eum unde esset, et nomen
suum,</hi> 
 ut subaudiatur, interrogabam eum, et postea
inferatur, <hi>non annuntiavit mihi,</hi> non habet quaestionem:
ad utrumque enim referri potest, quod ait, <hi>non
annuntiavit mihi,</hi> id est, nec unde esset, nec nomen
suum.</p>
        </div3>
<div3>
          <head>LII.</head>
          <p>
 <hi>[Ib. XIII, 7, 5.]</hi> Item quod ait eadem mulier,
dictum sibi esse ab angelo, quoniam <hi>Nazaraeus Dei
erit puer a ventre usque ad diem mortis suae,</hi> non legitur
ab angelo dictum. Et quod legitur dictum, <hi>Ipse
incipiet salvum facere Israel de manu Philistiim,</hi> non
est a muliere commemoratum. Itaque et aliquid non
dixit, quod audivit; et tamen nihil credenda est
dixisse quod non audivit: sed Scripturam potius non
omnia verba angeli posuisse, cum ipsum mulieri loquentem
insereret narrationi. Ideo autem dictum est, <hi>a ventre usque ad diem mortis suae,</hi> 
 quia Nazaraei dicebantur
in Lege, ad tempus qui votum habebant, secundum
ea quae Scriptura per Moysen praeceperat <note>(Num. VI, 2-21)</note>.
Unde est hoc, quod huic jussum
est ut ferrum non ascenderet in caput ejus, et vinum
et siceram non biberet. Hoc enim tota vita sua observavit
Samson, quod illi qui vocati sunt Nazaraei certis
diebus observabant, voventes votumque reddentes.</p>
        </div3>
<div3>
          <head>LIII.</head>
          <p>
 <hi>[Ib. XIII, 16, 15, 1.]</hi> Quod dicit Scriptura, <hi>Quoniam ignoravit Manue quia angelus Dei est,</hi> 
 manifestum
est etiam ejus uxorem hominem credidisse.
Quod ergo ei dixit, <hi>Vim faciamus tibi nunc, et faciamus
in conspectu tuo haedum caprarum,</hi> tanquam hominem
invitavit, sed ita ut hoc cum illo epularetur,
quod sacrificium fecisset. Nam facere haedum caprarum
<pb n="0823"/>
non solet dici, nisi cum fit sacrificium. Denique
et ille ita respondit, <hi>Si vim feceris mihi, non manducabo
de panibus tuis;</hi> ubi ostendit se fuisse ad epulas
invitatum. Deinde addidit, <hi>Et si feceris holocaustum,
Domino offeres illud.</hi> Utique ideo dixit, <hi>Si feceris holocaustum,</hi> 
quia ille dixerat, <hi>Faciamus in conspectu
tuo haedum caprarum.</hi> Non autem omne sacrificium
holocaustum erat; nam de holocausto non manducabatur,
quia totum incendebatur, et ideo vocabatur
holocaustum. Sed angelus etiam non manducaturus,
holocaustum potius fieri admonuit, non tamen sibi,
sed Domino: propter hoc maxime, quia gens Israel
illo tempore consueverat, quibuslibet diis falsis sacrificare;
unde et tunc offenderat Deum, ut traderetur
inimicis per quadraginta annos.</p>
        </div3>
<div3>
          <head>LIV.</head>
          <p>
 <hi>[Ib. XIII, 16-23.]</hi> Quid sibi vult, quod posteaquam
manifestatus est Manue et uxori ejus angelus,
qui cum eis loquebatur, dixit idem Manue uxori suae, <hi>Morte moriemur, quoniam Deum vidimus;</hi> 
 ex illa scilicet
Legis sententia, ubi scriptum est, <hi>Nemo potest
faciem meam videre et vivere <note>(Exod. XXXIII, 20)</note>
          </hi>? Opinabantur
ergo ut homines, Deum se vidisse, tanto
utique miraculo facto, quod in igni sacrificii stetit,
qui cum illis prius quasi homo loquebatur. Sed Deum
in angelo, an Deum ipsum angelum appellabant? Sic
enim scriptum est: <hi>Et sumpsit Manue haedum caprarum,
et sacrificium; et obtulit super petram Domino
mirabilia facienti; et Manue et uxor ejus exspectabant.
Et factum est dum ascenderet flamma desuper altare ad
coelum, et ascendit angelus Domini in flamma. Et Manue
uxorque illius exspectabant; et ceciderunt super
faciem suam super terram. Et non apposuit ultra angelus
Domini apparere ad Manue et ad uxorem ejus. Tunc
cognovit Manue quoniam angelus Domini est; et dixit
Manue ad uxorem suam, Morte moriemur, quoniam
Deum vidimus.</hi> In his ergo verbis quia non dixit, Morte
moriemur, quoniam angelum Domini vidimus, sed, <hi>Deum vidimus,</hi> 
 oritur quaestio, utrum in angelo intelligebant
Deum, an eumdem angelum Deum vocabant.
Illud enim tertium, quod Deum putaverant qui erat angelus,
dici non potest, apertissime dicente Scriptura, <hi>Tunc cognovit Manue quoniam angelus Domini est.</hi> 
 Sed
unde metuebat mortem? Non enim Scriptura in Exodo
dixerat, Nemo videt faciem angeli, et vivet, sed, <hi>faciem
meam</hi> dixit, cum Deus loqueretur. An et in hoc
ipso quod in angeli praesentia Deum cognoverat Manue,
ita perturbatus est, ut mortem timeret? Quod autem
illi uxor sua respondit, <hi>Si vellet Dominus mortificare
nos, non accepisset de manu nostra holocaustoma et sacrificium,
nec illuminasset nos omnia haec; sed nec audita
fecisset nobis haec:</hi> utrum ipsum angelum crediderunt
accepisse sacrificium, quia viderunt eum in altaris
flamma stetisse? an per hoc intellexerunt accepisse
Dominum, quia hoc fecit angelus, ut se ostenderet
angelum? Quodlibet autem horum sit, jam tamen angelus
<pb n="0824"/>
dixerat, <hi>Si autem facis holocaustum, Domino offer
illud;</hi> hoc est, non mihi, sed Domino. Quod ergo
stetit angelus in altaris flamma, magis significasse intelligendus
est illum magni consilii Angelum in forma
servi <note>(Isai. IX, 6)</note>, hoc est, in homine quem suscepturus
erat, non accepturum sacrificium; sed ipsum
sacrificium futurum.</p>
        </div3>
<div3>
          <head>LV.</head>
          <p>
 <hi>[Ib. XV, 8, 15.]</hi> Quid est quod dictum est, quod <hi>percussit alienigenas Samson tibiam super femur?</hi> 
 Quis
enim habet tibiam super femur, cum tibia deorsum
versus non sit, nisi a genu usque ad talum? Deinde
si locum corporis significaret, ubi eos vulneravit,
numquidnam omnes quos percussit, in uno corporis
loco fuerant vulnerati? Quod si esset credibile, possemus
forsitan suspicari eum pugnasse tibia alicujus
animalis tanquam fuste, et ea illos super femur percussisse:
sicut de illo scriptum est, quod maxilla
asini mille occiderit. Sed neque illud, ut dixi, credibile
est, quod pugnans unum tantum locum observaverit
ubi eos percuteret: et non ait Scriptura, Percussit
eos tibia super femur, sed <hi>tibiam super femur.</hi> 
Nimirum ergo inusitata locutio facit obscuritatem. Ita
enim dictum est, ac si diceretur, Percussit eos valde
mirabiliter, id est, ut admirando stupentes tibiam super
femur ponerent; tibiam scilicet unius pedis super
femur alterius, sicut solent sedere, qui mirando
stupent. Tanquam si diceretur, Percussit eos manum
ad maxillam; id est, tanta caede, ut manum ad maxillam;
tristi admiratione ponerent. Hunc sensum ita se
habere etiam interpretatio quae est ex hebraeo, satis
edocet nam ita legitur, <hi>Percussit eos ingenti plaga, ita
ut stupentes suram femori imponerent.</hi> Tale est enim,
ac si diceret, tibiam femori imponerent; quoniam sura
utique retrorsus cum tibia est.</p>
        </div3>
<div3>
          <head>LVI.</head>
          <p>
 <hi>[Ib. XV, 12.]</hi> Quid est quod ait Samson viris
Juda, <hi>Jurate mihi ne interficiatis me vos, et tradite me
eis, ne forte occurratis in me vos?</hi> Quam locutionem
ita nonnulli interpretati sunt, <hi>ne forte veniatis adversum
me vos.</hi> Sed hoc eum ne ab his interficeretur
dixisse, illud indicat, quod in Regnorum libro scriptum
est, jubente Salomone ut homo occideretur, et
dicente, <hi>Vade, occurre illi <note>(III Reg. II, 29)</note>
          </hi>. Quod ideo
non intelligitur, quia non est consuetudinis apud nos
ita dici. Sic enim quod militares potestates dicunt,
Vade, alleva illum, et significat, Occide illum, quis
intelligat, nisi qui illius locutionis consuetudinem novit?
Solet et vulgo apud nos dici, Compendiavit illi;
quod est, occidit illum: et hoc nemo intelligit, nisi
qui audire consuevit. Haec est enim vis generalis
omnium locutionum, ut quemadmodum ipsae linguae,
non intelligantur, nisi audiendo vel legendo
discantur.

</p>
        </div3>
      </div1>
</body>
  </text>
</TEI>