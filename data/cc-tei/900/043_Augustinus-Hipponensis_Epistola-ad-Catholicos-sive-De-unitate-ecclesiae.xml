<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Epistola ad Catholicos sive De unitate ecclesiae</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 43</title>
           <idno>AugHip.EpAdCaS</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>Epistola ad Catholicos sive De unitate ecclesiae</head>

<p>Proposita quaestione, Sitne Christi Ecclesia apud Catholicos, an apud Donatistas, quod hic nonnisi ex sacrae Scripturae locis
certis et claris definiendum: proferuntur primum testimonia ex Instrumento vetere ac novo quam plurima, quibus ostenditur
doceri evidenter ac certo, Ecclesiam Christi veram eam esse, quae toto terrarum orbe diffunditur. Deinde vero,
quae pauca ex iisdem canonicis Scripturis objectari a schismaticis solent pro parte Donati, ea et ambigua incertaque
esse, et per se ad eorum tuendam causam, cum ratione contraria explicari possint, nullum robur habere. Donatistarum
etiam de traditione, de persecutione, aliaeque in Catholicos calumniae data occasione refutantur.</p>
<p>
          <pb n="0391"/>AUGUSTINUS episcopus, dilectissimis fratribus ad nostrae
dispensationis curam pertinentibus: Salus quae
in Christo est, et pax unitatis et charitatis ejus sit
vobiscum, et integer spiritus vester et anima et
corpus in diem Domini nostri Jesu Christi servetur.</p>
<p>CAPUT PRIMUM.--1. Meministis, fratres, Petiliani
Donatistarum Constantiniensis episcopi perparvam
Epistolae partem in manus nostras aliquando
venisse, eique particulae quod responderimus scripsisse
me ad Dilectionem vestram. Sed cum postea
tota et plena nobis a fratribus qui ibi sunt mitteretur,
placuit ei ab exordio respondere, tanquam praesentes
ageremus: quemadmodum semper scitis nos cum eis
agere voluisse, ut sine studio contentionis, quid vel
ab ipsis vel a nobis dicatur, collata disputatione omnibus
appareret. In multorum enim manibus illam
Epistolam esse didicimus, qui etiam multa ex illa memoriter
tenent, aliquid verum adversus nos eum
dixisse arbitrantes. Sed nunc si legere voluerint quae
respondimus, profecto intelligent quid sibi abjiciendum,
et quid tenendum sit. Neque enim illa nostra
sunt, sicut ipsi possunt considerare, si velint sine
studio partium judicare: nam de Scripturis sanctis
ita sunt omnia prolata et probata, ut ea negare non
possit, nisi qui illarum Scripturarum se inimicum
esse profitetur. Sed de illo opere nostro video quid
possint dicere illius tam malae causae pertinacissimi
defensores: me videlicet absentis Epistolae respondisse,
ubi verba mea ille non audiret, quibus continuo
responderet. Defendat ergo verba Epistolae suae,
et, si potest, ostendat responsionibus meis non ea
fuisse refutata atque convicta. Aut si hoc non vult,
faciat et ipse huic Epistolae meae, quod ego illi ipsius,
cui jam respondi. Illam quippe scripsit ad suos, sicut
ego hanc ad vos: cui si velit etiam ipse respondeat.</p>
<p>CAPUT II.--2. Quaestio certe inter nos versatur,
Ubi sit Ecclesia; utrum apud nos, an apud illos. Quae
utique una est, quam majores nostri Catholicam nominarunt,
<pb n="0392"/>
ut ex ipso nomine ostenderent, quia per
totum est. Secundum totum enim, <foreign xml:lang="greek">καθ' ὅλον</foreign> graece dicitur.
Haec autem Ecclesia corpus Christi est, sicut
Apostolus dicit: <hi>Pro corpore ejus, quae est Ecclesia <note>(Coloss. I, 24)</note>
          </hi>.
Unde utique manifestum est, eum qui
non est in membris Christi, christianam salutem habere
non posse. Membra vero Christi per unitatis charitatem
sibi copulantur, et per eamdem capiti suo
cohaerent, quod est Christus Jesus. Totum igitur quod
annuntiatur de Christo, caput et corpus est: caput est
ipse unigenitus Jesus Christus Filius Dei vivi, <hi>ipse
salvator corporis <note>(Ephes. V, 23)</note>
          </hi>, qui <hi>mortuus est propter
delicta nostra, et resurrexit propter justificationem
nostram <note>(Rom. IV, 25)</note>
          </hi>: corpus ejus Ecclesia, de qua
dicitur, <hi>ut exhiberet sibi gloriosam Ecclesiam, non habentem
maculam, aut rugam, aut aliquid hujusmodi <note>(Ephes. V, 27)</note>
          </hi>.
Inter nos autem et Donatistas quaestio
est, ubi sit hoc corpus, id est, ubi sit Ecclesia. Quid
ergo facturi sumus? in verbis nostris eam quaesituri,
an in verbis capitis sui, Domini nostri Jesu Christi?
Puto quod in illius potius verbis eam quaerere debemus,
qui veritas est, et optime novit corpus suum. <hi>Novit</hi> 
 enim <hi>Dominus qui sunt ejus <note>(II Tim. II, 19)</note>
          </hi>.</p>
<div3>
          <head>3.</head>
          <p>
 Quae sint autem verba nostra, in quibus eam
quaeri non oportet, advertite, et videte etiam ibi quid
intersit inter nostra verba et illorum: et tamen in
verbis nostris Ecclesiam quaeri nolumus. Quidquid
nobis invicem objicimus, de traditione codicum divinorum,
de thurificatione, de persecutionibus, verba
nostra sunt. Et in talibus quidem nos hunc tenemus
modum, ut vel utraque vera esse deputentur, sive
quae a nobis, sive quae ab ipsis dicuntur, vel utraque
falsa, vel nostra vera et sua falsa, vel nostra falsa et
sua vera. Et in his omnibus nullum crimen esse orbis
christiani, cui nos communicamus, ostendimus. Si
enim vera sunt crimina et quae a nobis in illos et quae
ab ipsis in nos dicuntur, faciamus quod ait Apostolus, <hi>Donantes nobismetipsis, sicut et Deus in Christo donavit
nobis 
 <note>(Ephes. IV, 32)</note>
          </hi>: ut maligni homines, nec illi
<pb n="0393"/>
qui forte fuerunt vel sunt apud nos, nec qui vel fuerunt
vel sunt apud illos, impediant concordiam nostram
et vinculum pacis, uno eorum scelere correcto,
quod se frustra separaverunt ab unitate orbis terrarum,
cum tales haberent. Si autem utraque falsa sunt,
sive quae nos illis, sive quae illi nobis objiciunt vel de
traditione, vel de persecutione innocentium; nullam
video litis causam, nisi quia est causa ut illi se corrigant,
qui se sine causa separaverunt. Quod si nos vera
dicimus, quoniam Gesta quae proferimus, et litteris
Imperatoris ad quem tunc et primo scripserunt et postmodum
appellaverunt, et totius orbis communione
firmamus; quae autem illi dicunt, ideo falsa esse convincuntur,
quia ipsis temporibus, cum eadem quaestio
versaretur, obtinere causam suam minime potuerunt:
major in eis apparet sacrilegae animositatis furor et
animarum innocentium persecutio, quam si solo schismatis
crimine tenerentur. Et illa quidem tribuant,
non omnibus, sed quibus voluerint suorum, schisma
tamen crimen est omnium. Porro si crimina traditionis
et persecutionis vera volunt esse quae objiciunt,
et falsa quae objiciuntur a nobis, nec sic purgantur a
crimine schismatis. Ad quosdam quippe illa pertinere
possunt, non ad universum orbem christianum. Quem
si contagione perisse arbitrantur; omitto dicere, quam
multa sancti bono pacis etiam cognita mala in hominum
congregatione toleraverint: illud dico, isti ostendant,
quomodo eorum contagione non perierint, quos
sacrilegos incestatores consecratae pudicitiae feminarum
inter se latere vel latuisse, vel modo nesciunt,
vel aliquando nescierunt. Profecto dicturi sunt, hoc
ipso se non contaminatos quod nescierunt. Quomodo
ergo contaminatus est orbis, qui nescit adhuc an vera
sint ista quae dicuntur? Putemus nobis modo probata,
modo demonstrata: quid agimus de tot gentibus?
Deseruntur nescientes, ergo deseruntur innocentes:
et cum illud sit nullum crimen illorum, hoc
esse incipit sceleratissimum nostrum. An currere
debemus, et eos docere quod scimus? Utquid hoc? Si
ut innocentes sint; innocentes sunt etiam dum nesciunt.
Non enim malefacta hominum cognoscendo,
sed cognitis non consentiendo, de incognitis autem
non temere judicando, innocentiam custodimus. Ac
per hoc, ut dixi, innocens est orbis terrarum, qui
crimina quae ab istis in quosdam dicuntur, etiamsi
vera dicuntur, ignorat. Ab his autem innocentibus
qui se ipsos separaverunt, eodem ipso crimine separationis
et schismatis innocentiam perdiderunt: et
modo nos docent, vera se dicere in quosdam, ut ab eis
nos separent in quos non habent vera quae dicant .</p>
        </div3>
<div3>
          <head>4.</head>
          <p>
 Hoc enim eis dicit orbis terrarum, quod quidem
sermone brevissimum est, sed robustissimum veritate.
Afri nempe inter se episcopi confligebant: si finire
inter se obortam dissensionem non poterant, ut sive
per concordiam compositis, sive degradatis qui male
contenderent, hi qui bonam causam habebant in communione
orbis terrarum per unitatis vinculum permanerent;
<pb n="0394"/>
restabat utique ut episcopi transmarini, qua
pars maxima diffundebatur Ecclesiae catholicae, de
Afrorum collegarum dissensionibus judicarent, illis
videlicet instantibus qui crimen malae ordinationis
aliis objiciebant. Hoc si factum non est, culpa eorum
est a quibus fieri debuit, non orbis terrarum, qui non
ad se perlata nescivit. Si autem factum est, quid peccaverunt
ecclesiastici judices, qui crimina etiamsi
vera et ad se delata, sibi tamen non probata, damnare
nullo modo debebant? Numquid eos mali polluere poterant,
qui eis manifestari non poterant? Si autem
manifestati sunt eis, et aliqua vel segnitia vel conniventia
 tales a communione removere noluerunt, et
perverso judicio pro eis etiam dixerunt sententias:
quid peccavit orbis terrarum, qui causam illam malos
judices habuisse nescivit, et eos male judicasse non
credidit, de quibus judicare non potuit? Sicut enim
reorum scelus, si judices latuit, non eos utique contaminavit:
sic et judicum scelus, si aliquod fuit, quia
orbem terrarum latuit, eum profecto contaminare non
potuit. His igitur innocentibus innocenter communicamus,
hodieque nescientes quae tunc acta sint. Quapropter
etiamsi vera esse quae in quosdam dicunt,
hodie didicerimus, nulla causa est cur ab innocentibus
qui haec nesciunt recedamus, et transeamus ad
eos, qui propterea crimine schismatis omnes implicati
sunt, quia id fecerunt quod nos facere suadent, ut
non exemplo Apostolorum toleremus malos, sed
exemplo haereticorum deseramus bonos. Sed faciamus
orbem terrarum, quod fieri non potest, hodie nobiscum
ad liquidum posse cognoscere vera esse quorumdam
scelera, quos isti criminantur: numquid ex hoc
innocentior fieri poterit, quam erat antequam nosset?
Sicut enim eos maculare non poterant incogniti mali,
etiamsi adhuc in hac vita essent; ita qui jam ex hac
vita emigrarunt, etiam cogniti maculare non possunt.
Si ergo talis est causa nostra in verbis nostris de
quorumdam criminibus, quae alternis nobis objicimus,
ut tam invicta sit, etiamsi falsa esse quae in quosdam
illorum dicimus, et vera esse quae in quosdam nostrum
dicunt, hodie cognoscamus, quid habent quod
respondeant; sive illa potius vera sint quae nos dicimus,
et falsa quae dicunt, sive utraque falsa sint, sive
utraque vera sint; quandoquidem et ipsi vincuntur
ibi, quod solum votis omnibus sibi ut credatur, exoptant?
</p>
          <p>CAPUT III.--5. Sed, ut dicere coeperam, non audiamus,
Haec dicis, haec dico; sed audiamus, Haec
dicit Dominus. Sunt certe Libri dominici, quorum
auctoritati utrique consentimus, utrique cedimus,
utrique servimus: ibi quaeramus Ecclesiam, ibi discutiamus
causam nostram. Hic forte dicturi sunt: Quid
quaeris in Libris quos ignibus tradidisti? Ad hoc respondeo,
Quid times ne legantur isti Libri, si eos ab
<pb n="0395"/>
ignibus custodisti? Eos certe ille tradidisse credatur,
qui eis lectis non consentire convincitur. Aut si forte
isti Libri ita designant traditorem suum, sicut designavit
Dominus Judam; legant in eis nominatim et expresse
vel Caecilianum vel ordinatores ejus, eorumdem
Librorum futuros fuisse traditores, et si non eos anathematizavero,
ipse cum eis judicer tradidisse. Sed
neque nos in eis Libris invenimus Majorini ordinatores
designatos esse traditores, quamvis haec aliunde
recitemus. Auferantur ergo illa de medio, quae adversus
nos invicem, non ex divinis canonicis Libris,
sed aliunde recitamus. Quod si nolint ut auferantur,
videant quia et si utraque vera sunt, nulla fuit causa
separationis illorum, ut eos fugerent quos habebant:
et si utraque falsa sunt, nulla fuit causa separationis
illorum, ut eos fugerent quos in nullo
crimine reperiebant: et si nostra vera, illorum autem
falsa sunt, nulla fuit causa separationis illorum,
quia potius se corrigere, atque in unitate permanere
debebant: et si nostra falsa sunt, et illorum vera
sunt, nulla fuit causa separationis illorum, quia innocentem
orbem terrarum, cui haec demonstrare vel
noluerunt vel non potuerunt, deserere non debebant.</p>
        </div3>
<div3>
          <head>6.</head>
          <p>
 Quaerat fortasse aliquis, et dicat mihi: Cur ergo
ista vis auferri de medio, quando communio tua,
etiamsi proferantur, invicta est? Quia nolo humanis
documentis, sed divinis oraculis sanctam Ecclesiam
demonstrari. Si enim sanctae Scripturae in Africa sola
designaverunt Ecclesiam, et in paucis Romae Cutzupitanis
 vel Montensibus, et in domo vel patrimonio
unius Hispanae mulieris; quidquid de chartis aliis
aliud proferatur, non tenent Ecclesiam nisi Donatistae.
Si in paucis Mauris provinciae Caesareensis eam
sancta Scriptura determinat; ad Rogatistas transeundum
est. Si in paucis Tripolitanis et Byzacenis et
Provincialibus; Maximianistae ad eam pervenerunt. Si
in solis Orientalibus; inter Arianos et Eunomianos et
Macedonianos, et si qui illic alii sunt, requirenda est.
Quis autem possit singulas quasque haereses enumerare
gentium singularum? Si autem Christi Ecclesia
canonicarum Scripturarum divinis et certissimis testimoniis
in omnibus gentibus designata est: quidquid
attulerint, et undecumque recitaverint qui dicunt, <hi>Ecce hic est Christus, ecce illic;</hi> 
 audiamus potius, si
oves ejus sumus, vocem pastoris nostri dicentis, <hi>Nolite
credere <note>(Matth. XXIV, 23)</note>
          </hi>. Illae quippe singulae in
multis gentibus, ubi ista est, non inveniuntur: haec
autem, quae ubique est, etiam ubi illae sunt invenitur.
Ergo in Scripturis sanctis canonicis eam requiramus.
</p>
          <p>CAPUT IV.--7. Totus Christus caput et corpus
est. Caput unigenitus Dei Filius et corpus ejus Ecclesia,
sponsus et sponsa, duo in carne una <note>(Ephes. V,
23, 30, 31)</note>. Quicumque de ipso capite, ab Scripturis
sanctis dissentiunt, etiamsi in omnibus locis inveniantur
<pb n="0396"/>
in quibus Ecclesia designata est, non sunt in
Ecclesia. Et rursus quicumque de ipso capite Scripturis
sanctis consentiunt, et unitati Ecclesiae non
communicant, non sunt in Ecclesia; quia de Christi
corpore, quod est Ecclesia, ab ipsius Christi testificatione
dissentiunt. Verbi gratia, qui non credunt
Christum in carne venisse de virgine Maria ex semine
David, quod apertissime Scriptura Dei loquitur; aut
non in corpore ipso resurrexisse, in quo crucifixus et
sepultus est; etiamsi per omnes terras inveniantur
per quas est Ecclesia, non utique sunt in Ecclesia:
quia ipsum caput Ecclesiae non tenent, quod est
Christus Jesus; nec in aliqua divinarum Scripturarum
obscuritate falluntur, sed notissimis et apertissimis
earum testimoniis contradicunt. Item, quicumque
credunt quidem quod Christus Jesus, ita ut dictum
est, in carne venerit, et in eadem carne, in qua natus
et passus est, resurrexerit, et ipse sit Filius Dei,
Deus apud Deum, et cum Patre unum, et incommutabile
Verbum Patris, per quod facta sunt omnia;
sed tamen ab ejus corpore, quod est Ecclesia, ita
dissentiunt, ut eorum communio non sit cum toto
quacumque diffunditur, sed in aliqua parte separata
inveniatur; manifestum est eos non esse in catholica
Ecclesia. Quapropter, quia cum Donatistis quaestio
nobis est, non de capite, sed de corpore, id est, non
de ipso salvatore Jesu Christo, sed de ejus Ecclesia;
ipsum caput de quo consentimus, ostendat nobis corpus
suum de quo dissentimus, ut per ejus verba jam
dissentire desinamus. Ille est autem unigenitus Filius
et Verbum Dei; et ideo nec Prophetae sancti vera
loqui potuissent, nisi ab ipsa veritate, quod est Verbum
Dei, manifestaretur eis quod dicerent, et juberetur
ut dicerent. Proinde prioribus temporibus per
Prophetas sonuit Verbum Dei: deinde per se ipsum,
cum <hi>Verbum caro factum est, et habitavit in nobis <note>(Joan. I, 14)</note>
            </hi>:
deinde per Apostolos, quos misit ad
se praedicandum <note>(Matth. XXVIII, 19, 20)</note>, ut esset
salus usque ad fines terrae. In his igitur omnibus
quaerenda est Ecclesia.</p>
<p>CAPUT V.--8. Sed quoniam multa in alios vel
ob aliud dicta, in quos volunt, et ad quos volunt
maledici plerumque convertunt, multa etiam propter
exercendas rationales mentes figurate atque obscure
posita per aenigmatis imagines vel ambiguitatis ancipitem
sensum, fallaci aliquando interpretationi consonare
et convenire creduntur, hoc etiam praedico
atque propono, ut quaeque aperta et manifesta deligamus.
Quae si in sanctis Scripturis non invenirentur,
nullo modo esset unde aperirentur clausa et illustrarentur
obscura. Verbi enim gratia, videte quam facile
sit vel nobis in eos dicere, vel illis in nos, quod ait
Dominus Pharisaeis: <hi>Similes estis monumentis dealbatis,
quae aforis apparent hominibus speciosa, intus vero
plena sunt ossibus mortuorum et omni spurcitia: sic et
vos aforis quidem apparetis hominibus justi, intus autem
<pb n="0397"/>
pleni estis hypocrisi et iniquitate <note>(Matth. XXIII, 27, 28)</note>
            </hi>.
Haec sive in illos a nobis, sive ab eis in nos dicantur,
nisi prius probetur manifestissimis documentis qui
sint, qui cum sint injusti, justos se esse confingant,
conviciante magis levitate quam convincente veritate
dici, quis mediocriter sanus ignoret? Aliter quippe
illa Dominus in Pharisaeos dicebat tanquam Dominus,
id est cognitor cordis, et humanorum omnium secretorum
et testis et judex: nos autem prius debemus
invenire et ostendere quid arguamus, ne ipsi potius
gravissimo crimine insanae temeritatis arguamur.
Sane, si ante docuerint nos tales esse, nequaquam
recusare debemus talibus sanctarum Scripturarum
verbis nos reprehendi atque contundi. Ita si nos eos
tales esse docuerimus, erit similiter in potestate nostra,
quibus dominicis increpationibus jam demonstratos
convictosque feriamus.</p>
        </div3>
<div3>
          <head>9.</head>
          <p>
 Sic et illa interim seponenda sunt, quae obscure
posita et figurarum velaminibus involuta, et secundum
nos, et secundum illos possunt interpretari.
Est quidem acutorum hominum dijudicare atque
discernere, quis ea probabilius interpretetur: sed
nolumus in has ingeniorum contentiones, in ea causa,
quae populos tenet, nostram disputationem committere.
Nulli nostrum dubium est, per arcam Noe,
salva rerum gestarum fide, ut deletis peccatoribus
domus justi a diluvio liberaretur, etiam Ecclesiam
fuisse figuratam. Quae forte humani ingenii conjectura
videretur, nisi hoc Petrus apostolus in epistola sua
diceret <note>(I Petr. III, 20, 21)</note>. Sed quod ille ibi non dixit,
si quis nostrum dicat, propterea cuncta animalium
genera ibi fuisse, quia in omnibus gentibus
futura praenuntiabatur Ecclesia, fortasse Donatistis
aliud videatur, et aliter hoc interpretari velint. Similiter
et ipsi aliquid obscure et ambigue positum,
si pro sua sententia interpretentur, si nobis pateat
aliud inde dicere quod pro nobis sonat, quis erit finis?
Nam quidam eorum episcopus, cum hic apud Hipponem,
sicut audivimus, sermonem in populo faceret,
dixit eamdem arcam Noe ideo bituminatam intrinsecus,
ne aquam emitteret suam; ideo autem etiam extrinsecus,
ne admitteret alienam. Ad hoc utique valere
voluit hanc interpretationem, ne Baptismus vel
extra Ecclesiam posse exire credatur, vel qui extra
datus fuerit, acceptetur. Visus est aliquid dicere, et
acclamatum est ab eis qui libenter audiebant, nec
diligenter de his quae audierant cogitabant, ut, quod
erat facile, adverterent fieri non posse ut extrinsecus
admittat aquam compago lignorum, si non emittit
intrinsecus: si autem ab ea parte quae intus est
emittit, consequens esse ut ab ea etiam quae est foris
admittat. Sed etsi hoc de compacto ligno verum esset
quod ille dixit, quis me prohiberet de arca ex utraque
parte bituminata, si possem aliquid aliud dicere,
ut incertum esset quid horum, vel quid fortasse
aliud tertium res illa significaret? Neque enim absurde
<pb n="0398"/>
dicitur, aut non etiam multo probabilius, per bitumen,
quia violentum gluten et res ferventissima est,
significatam esse charitatem. Unde enim dicitur in
Psalmo, <hi>Agglutinata est anima mea post te <note>(Psal. LXII,
9)</note>
          </hi>, nisi flagrantissima charitate? Quae, quoniam praeceptum
est, ut sit nobis in invicem et in omnes,
ideo et intus et foris arca bituminata. Aut certe quia
scriptum est, <hi>Charitas omnia tolerat <note>(I Cor. XIII, 7)</note>
          </hi>:
vis ipsa tolerantiae tenax unitatis per bitumen significata
est, quo ideo intus et foris arca illita est, quia intus
et foris mali tolerandi sunt, ne pacis compago solvatur.
In hac ergo disputatione nostra parcamus talibus interpretationibus,
et apertum aliquid quo manifestetur
Ecclesia requiramus.</p>
        </div3>
<div3>
          <head>10.</head>
          <p>
 Nempe scriptum est in libro judicum: <hi>Et dixit
Gedeon ad Dominum: Quoniam tu salvum facies Israel
in manu mea, quemadmodum locutus es; ecce ego pono
vellus lanae in area, et si factus fuerit ros in vellere,
in omnem vero terram siccitas, sciam quoniam salvum
facis in manu mea Israel, sicut locutus es. Et factum
est sic: et diluculo vigilavit Gedeon in crastinum, et expressit
vellus; et decucurrit ros de vellere plena pelvis
aquae. Et dixit Gedeon ad Dominum: Non irascatur
furor tuus in me, Domine, et loquar adhuc semel, et
tentabo adhuc semel in vellere. Fiat siccitas in vellere
tantum, in omnem autem terram fiat ros. Et fecit Deus
sic in nocte illa, et facta est siccitas in vellere tantum,
super omnem autem terram ros <note>(Judic. VI, 36-40)</note>
          </hi>.
Non video quid hic aliud figuratum et praenuntiatum
sit, nisi ut aream intelligamus orbem terrarum, locum
autem velleris populum Israel. Novimus enim illam
quondam gentem divini sacramenti gratia tanquam
coelesti rore perfusam; cujus muneris per omnes
in circuitu gentes, quia eo carebant, tanquam siccitas
erat. Erat autem apud illum populum hoc
munus in vellere, id est in velamine et quasi in nube
secreti, quia nondum fuerat revelatum. Nunc autem
videmus orbem terrarum jam revelato rore saginari
per Evangelium Domini nostri Jesu Christi, quod
tunc in illo tegmine figurabatur: illam vero gentem
amisso sacerdotio quod habebat, quia in Scripturis
non intelligit Christum, tanquam in sicco vellere remansisse.
Nec in talibus tamen rerum figuris, quamvis
non videam quid hic aliud possit intelligi, volo
quaeramus Ecclesiam. Prorsus quae alicujus vel talis
interpretationis indigent, interim seponamus: non
quia falsa sunt, quae hoc modo de talibus tanquam
involucris interpretando solvuntur; sed quia vel interpretem
quaerunt, nolo in eis nostra ingenia comparentur;
sed aperta veritas clamet, luceat, in obturatas
aures irrumpat, dissimulantium oculos feriat;
nemo in eis latebris quaerat falsae suae sententiae
locum, omnem conatum contradicendi confundat,
omnem frontem impudentis elidat.
</p>
          <p>CAPUT VI.--11. O Donatistae, Genesim legite. <hi>Per memetipsum juravi, dicit Dominus, Propter quod
fecisti verbum hoc, et non pepercisti filio tuo amantissimo
<pb n="0399"/>
propter me, nisi benedicens benedicam te, et implendo
implebo semen tuum tanquam stellas coeli, et
tanquam arenam quae secus oram maris est, et haereditate
possidebit semen tuum civitates adversariorum</hi>,
<hi>et benedicentur in semine tuo omnes gentes terrae, quia
obaudisti vocem meam 
 <note>(Gen. XXII, 16-18)</note>
            </hi>. Quid ad haec
dicitis? An Judaeorum nobiscum perversitate contenditis,
ut dicatis in solo populo nato ex carne Abrahae
intelligendum semen Abrahae? Sed Judaei Paulum
apostolum non legunt in synagogis suis, quem vos
legitis in conventiculis vestris. Quid ergo dicat Apostolus,
audiamus. Quaerimus enim jam, quemadmodum
intelligendum sit semen Abrahae. <hi>Fratres,</hi> inquit, <hi>secundum hominem dico, tamen hominis confirmatum
testamentum nemo irritum facit, aut superordinat.
Abrahae dictae sunt promissiones et semini ejus.
Non dicit, Et seminibus, tanquam in multis; sed tanquam
in uno, Et semini tuo, quod est Christus 
 <note>(Galat.
III, 15, 16)</note>
            </hi>. Ecce in quo semine benedicuntur omnes
gentes. Ecce testamentum Dei: aperite aures. <hi>Hominis,</hi> 
inquit, <hi>confirmatum testamentum nemo irritum
facit, aut superordinat.</hi> Quare vos irritum facitis testamentum
Dei, dicendo nec in omnibus gentibus esse
completum, et periisse jam de gentibus in quibus erat
semen Abrahae? Quare superordinatis dicendo, in
nullis terris haeredem permanere Christum, nisi ubi
potuit cohaeredem habere Donatum? Non invidemus
alicui: legite nobis hoc de Lege, de Prophetis, de
Psalmis, de ipso Evangelio, de apostolicis Litteris:
legite, et credimus; sicut nos vobis legimus et de
Genesi et de Apostolo, quia in semine Abrahae, quod
est Christus, benedicuntur omnes gentes.</p>
        </div3>
<div3>
          <head>12.</head>
          <p>
 Audite hoc idem testamentum ad Isaac etiam
filium Abrahae. <hi>Facta est autem fames super terram,
praeter famem quae ante facta est in tempore Abrahae.
Abiit autem Isaac ad Abimelech regem Philistinorum in Gerara: et apparuit illi Dominus, et dixit, Noli descendere
in Aegyptum, habita autem in terra quam tibi
dixero, et habita in terra hac, et ero tecum, et benedicam
te. Tibi enim et semini tuo dabo omnem terram
hanc: et statuam jusjurandum tecum, quod juravi
Abraham patri tuo: et ampliabo semen tuum tanquam
stellas coeli; et dabo tibi et semini tuo omnem terram
hanc: et benedicentur in semine tuo omnes gentes terrae,
pro his quae obaudivit Abraham pater tuus vocem meam,
et servavit praecepta mea, et justitias meas, et legitima
mea 
 <note>(Gen. XXVI, 1 5)</note>
          </hi>. Respondete ad ista. Semen
quippe Abraham, hoc idem semen est et Isaac, quod
est Christus. Quomodo enim venerit Christus ex tribu
Juda in carne per virginem, quis quoquo modo Christianus
ignorat?</p>
        </div3>
<div3>
          <head>13.</head>
          <p>
 Audite hoc idem testamentum ad Jacob. <hi>Et
exiit Jacob a puteo jurationis, et profectus est in Charram,
et devenit in locum, et dormivit in loco illo,
quoniam solis occasus erat: et sumpsit lapidem ex lapidibus
loci, et posuit ad caput suum, et dormivit in
<pb n="0400"/>
loco illo. Et visum vidit, et ecce scala stabilita super
terram, cujus caput pertingebat ad coelum, et Angeli
Dei ascendebant et descendebant per illam: et Dominus
incumbebat super illam, et dixit, Ego sum Dominus
Deus Abraham patris tui, et Deus Isaac. Noli timere;
terram in qua tu dormis super eam, tibi dabo eam et
semini tuo. Et erit semen tuum sicut arena terrae, et
multiplicabitur supra mare, et in Africum, et in Aquilonem,
et ad Orientem. Et benedicentur in te omnes tribus
terrae, et in semine tuo. Et ecce ego sum tecum custodiens
te in omni via quacumque ibis, et reducam te
in terram hanc: quia non te derelinquam, donec faciam
omnia quae tecum locutus sum <note>(Gen. XXVIII, 10-15)</note>
          </hi>.
Ecce cui promissioni resistitis, ecce quam firmum
testamentum irritum facitis. Dicit Deus, <hi>Non te derelinquam,
donec faciam omnia quae tecum locutus sum:</hi> 
et vos contradicitis, dicentes ut vobis potius credamus
quidquid criminis objicitis ignoto et ignaro orbi
terrarum; Deo autem dicenti, <hi>Non relinquam donec
faciam,</hi> non credamus.</p>
        </div3>
<div3>
          <head>14.</head>
          <p>
 Legite nobis de Scripturis canonicis eos tradidisse
divinos codices, quos nominatim accusatis; legite
tam aperta, quam sunt ista quae vobis de Genesi
legimus. Non a vobis quaerimus quid lapis ille significet,
quem Jacob sibi ad caput posuit cum dormiret;
quid scala stabilita super terram, cujus caput pertingebat
ad coelum; quid Angeli Dei ascendentes et descendentes
per illam. Requirant ista prudentiores atque
doctiores, et in populo pacato eloquantur, ubi
non obstrepat improba contradictio, de obscuritate
sacramenti et aenigmate lectionis armans impudentiam
suam. Non desunt corda fidelium, quae commemoret
Dominus ex Evangelio, ubi ait, cum vidisset Israelitam
in quo dolus non erat, quia Jacob qui has vidit
scalas, ipse dictus est Israel: non desunt ergo, quos
inde ipse commemoret Dominus; ibi quippe ait, <hi>Videbitis
coelum apertum, et Angelos Dei ascendentes et
descendentes super Filium hominis <note>(Joan. I, 47, 51)</note>
          </hi>, id
est, super semen Abrahae, in quo benedicuntur omnes
gentes. Sed haec non inculco recusantibus. Ecce quod
audite: <hi>Erit semen tuum sicut arena terrae, et multiplicabitur
supra mare, et in Africum, et in Aquilonem, et
in Orientem: et benedicentur in te omnes tribus terrae,
et in semine tuo.</hi> Date mihi hanc Ecclesiam, si apud
vos est: ostendite vos communicare omnibus gentibus,
quas jam videmus in hoc semine benedici. Date
hanc, aut furore deposito accipite, non a me, sed ab
illo ipso in quo benedicuntur omnes gentes. Haec de
primo Legis libro commemorasse suffecerit: plura
innotescent sine impia contentione et cum pia dilectione
legentibus.
</p>
          <p>CAPUT VII.--15. Quid in Prophetis, quam multa
et quam manifesta sunt testimonia Ecclesiae per omnes
gentes toto terrarum orbe diffusae? Unde pauca
commemorabo, plura relinquens otio diligentiae cum
Dei timore legentibus. Accipiamus per os Isaiae sancti
divina responsa, et ejus ora tanquam Dei oracula sciscitemur.
Sileant humanarum contentionum animosa
et perniciosa certamina: inclinemus aurem verbo Dei
<pb n="0401"/>
Dicat Isaias ubi Ecclesiam sanctam Deo revelante praeviderit,
ut in verbis futura dicentis jam nunc praesentia
videamus. <hi>Repleta est,</hi> inquit, <hi>universa terra ut cognoscat
Dominum, ut aqua multa operiat mare. Et erit
in illa die radix Jesse, et qui exsurget principium habere
in nationes, in eum gentes sperabunt <note>(Isai. XI, 9
et 10)</note>
            </hi>. Radicem Jesse Christum esse ex semine David
secundum carnem natum, nullus quoquo modo christianus
ignorat: et si contentiosus est, cum Apostolo
contendat, qui hoc testimonio in Litteris suis utitur <note>(Rom. XV, 12)</note>.
Item dicit: <hi>Germinabit et florescet
Israel, et replebitur orbis terrarum fructu ejus <note>(Isai.
XXVII, 6)</note>
            </hi>. Israel nempe filius fuit Isaac, nepos Abraham,
cui promissum est quod in semine ejus benedicerentur
omnes gentes: quod semen Christum interpretatur
Apostolus. Venit autem Christus ex semine
Abraham per Isaac et per Israel, et deinceps, sicut
generationes ad ortum Christi pertinentes evangelista
contexit <note>(Matth. I)</note>. Qui ergo vult contra disputare,
contradicat Evangelio, neget ex semine Israel venisse
Christum, ut possit negare quod Isaias dicit, <hi>Germinabit
et florescet Israel, et replebitur orbis terrarum
fructu ejus.</hi> Item dicit: <hi>Ego Deus primus, et in his quae
advenient ego sum. Viderunt gentes, et timuerunt fines
terrae <note>(Isai. XLI, 4, 5)</note>
            </hi>. Hoc est quod alibi Scriptura
dicit, <hi>Primus et novissimus <note>(Apoc. XXII, 13)</note>
            </hi>, ut sit <foreign xml:lang="greek">α</foreign>
et <foreign xml:lang="greek">ω,</foreign> quae sunt litterae in signo Christi omnibus notae.
Pro eo enim quod ibi est, <hi>novissimus,</hi> hic positum est, <hi>et in his quae advenient ego sum.</hi> 
 Huic ergo manifestationi
contradicunt, qui nolunt credere, imo qui nolunt
jam videre compleri quod sequitur: <hi>Viderunt
gentes; et timuerunt fines terrae.</hi> Item paulo post: <hi>Jacob
puer meus, suscipiam illum; Israel electus, suscepit
eum anima mea. Dedi Spiritum meum in illum: judicium
gentibus proferet. Non clamabit, neque cessabit,
neque audietur foris vox ejus. Arundinem quassatam non
confringet, et lignum fumigans non exstinguet, sed cum
veritate proferet judicium. Refulgebit, et non confringetur,
donec ponat in terra judicium: et in nomine ejus
gentes sperabunt <note>(Isai. XLII, 1-4)</note>
            </hi>. Hoc testimonium de
Christo intelligendum, et in Evangelio positum est.
Qui audet, contradicat: qui autem non audet, speret
in eum cum gentibus, et ab unitate gentium in eum
sperantium non recedat; aut si recesserat, redeat, ne
pereat.</p>
        </div3>
<div3>
          <head>16.</head>
          <p>
 Item dicit Isaias: <hi>Et nunc sic dicit Dominus:
Qui finxit me in utero servum sibi, ut congregem Jacob
et Israel ad eum; appropinquabo illum, et honorabor
coram Domino</hi>, <hi>et Deus meus erit mihi virtus. Et
dixit mihi: Maximum tibi erit hoc, vocari te puerum
meum, ut constituas tribus Jacob, et prolem Israel
convertas. Et posui te in testamentum generis in lucem
gentium, ut sis salus usque ad fines terrae.</hi> Et paulo
post: <hi>Sic dicit,</hi> inquit, <hi>Dominus Israel: Tempore
aptissimo exaudivi te, et in die salutis adjuvi te.</hi> Certe
ista verba cum commemorasset apostolus Paulus,
<pb n="0402"/>
nonnisi in Christianis ostendit impleri. Connexuit
enim dicens: <hi>Ecce nunc tempus acceptabile, ecce nunc
dies salutis <note>(II Cor. VI, 2)</note>
          </hi>. Audiamus ergo quid Isaias
adjungat: <hi>Dedi te,</hi> inquit, <hi>in testamentum gentium, ut
incolas terram, et possideas haereditatem deserti.</hi> Et
interpositis deinde connectit, et dicit: <hi>Ecce isti a
longinquo venient; hi autem ab aquilone et mari; alii
autem ex terra Persarum. Exsulta, coelum, et in laetitia
esto, terra: emittant montes jucunditatem; quoniam
misertus est Deus populi sui, et humiles populi sui
allocutus est. Dixit autem Sion: Dereliquit me Dominus,
et Deus oblitus est mei. Numquid capiet oblivio
mulierem filii sui, vel potest fieri ut non misereatur
fetus uteri sui? Nunc ecce et si illam oblivio habebit,
me tamen tui nullo modo oblivio capiet, dicit Dominus.
Ecce super manus meas descripsi tuos muros, in conspectu
etiam meo es in perpetuum, et brevi aedificaberis
ab his a quibus eversa es.</hi> Cum igitur per apostolicam
vocem non sinamur hoc de populo Judaeorum, sed
de Christianorum intelligere, quid intellecturi sumus
in eo quod ait hoc loco Isaias, <hi>Et brevi aedificaberis ab
his a quibus eversa es;</hi> nisi reges terrae qui primo
persequebantur Ecclesiam, post adjuturos eam tanto
ante praedictum? Sed quia multi eorum in suis iniquitatibus
morituri erant, adjungit et dicit: <hi>Et qui
desolaverunt te, discedent a te.</hi> Deinde quia omnes
gentes adjungerentur Ecclesiae, sequitur et dicit: <hi>Circumspice ubique oculis tuis, et vide universos. Vivo
ego, dicit Dominus: omnes hos indues te, et dispones
eos ut ornamentum novae nuptae; quoniam quae deserta
fuerunt in te, et corrupta et delapsa, nunc in maxima
arctura erunt per eos qui commorantur istic: longe a
te efficiantur, qui te transvorabant</hi>.
 <hi>Dicent enim in
aures tuas filii tui quos amiserae. Angustia nobis est in
isto loco, facito itaque nobis etiam nunc locum in quo
commoremur. Tu vero dices in corde tuo: Quis generavit
mihi istos, cum sciam esse me sine filiis et viduam?
Quis ergo istos educavit mihi? Ego enim derelicta fui
sola, hi autem mihi ubi erant? Sic dicit Dominus:
Ecce tollam in nationes manus meas, et in insulas
signum meum, et adducam filios tuos in sinu, filias
etiam tuas super humeros portabunt: et erunt reges
educatores vestri; quae autem principales sunt, nutrices
vestrae, super terram declinantes faciem deprecabuntur
te, et vestigia pedum tuorum elingent, et scies
quoniam ego Dominus, nec erubesces <note>(Isai. XLIX, 5 23)</note>
          </hi>.
Et paulo post adjungit, et dicit: <hi>Audite me; audite,
populus meus; reges quoque, intendite mihi; quoniam
lex a me prodiet, et judicium meum in lucem gentibus.
Appropinquat mature justitia mea, et salutare meum
proficiscetur, et in brachio meo gentes salvantur <note>(Id.
LI, 4, 5)</note>
          </hi>. De hoc brachio Scripturas apostolicas consulamus.
Cum enim apostolus Paulus de Judaeorum
infidelitate ejusdem prophetae testimonium posuisset,
quod eis Christus non fuerit revelatus, hoc posuit: <hi>Quis credidit auditui nostro? et brachium Domini cui
<pb n="0403"/>
revelatum est 
 <note>(Rom. X, 16; Isai. LIII, 1)</note>
          </hi>? Deinde in
consequentibus adjungit Isaias et dicit: <hi>Erumpant laetitia simul deserta Jerusalem, quoniam misertus est
ejus, et eruit Jerusalem, et patefaciet Dominus brachium
suum sanctum in conspectu universarum gentium,
et videbunt omnes nationes usque ad ultima
terrae 
 salutem quae a Deo est <note>(Isai. LII, 9, 10)</note>
          </hi>. Quis
tam surdus, quis tam demens, quis tam mente caecus,
ut his tam evidentibus testimoniis obloquatur?</p>
        </div3>
<div3>
          <head>17.</head>
          <p>
 Sed ad manifestiora veniamus. Certe sacratissimas
nuptias in Scripturis novimus; sponsum
et sponsam, Christum et Ecclesiam. Utrumque describit
Isaias, ne forte in eorum aliquo erremus,
quod cui acciderit, utrumque amittit. Quia de hoc
conjugio in sacramento dictum est, sicut testatur
Apostolus, <hi>Erunt duo in carne una <note>(Ephes. V, 31)</note>
          </hi>. Sic
ergo prior ipse describitur: post multa quae de illo
ita dicit Isaias, ut et ipsi obmutescant Judaei; ne
longum sit omnia memorare, hoc paululum advertite. <hi>Et peccata,</hi> 
 inquit, <hi>eorum ipse portabit, ideo haereditate
possidebit multos, et fortium partietur spolia, propter
quod tradita est in mortem anima ejus, et inter
iniquos deputatus est, et ipse peccata multorum sustinuit,
et propter iniquitates nostras traditus est <note>(Isai.
LIII, 11 et 12)</note>
          </hi>. Haec de Domino nostro Jesu Christo
tanto ante praedicta et prophetata fatemini. Hic
ergo sponsus utquid traditus est ad mortem, utquid
inter iniquos deputatus est tanta humilitate celsitudinis
suae? Quid egit, quid acquisivit? Quis ita
surdus est, ut haec non audiat? quis ita obtusus,
ut non intelligat? quis ita caecus, ut non videat? <hi>Ideo,</hi> 
 inquit, <hi>ipse haereditate possidebit multos, et fortium
partietur spolia, propter quod tradita est in mortem
anima ejus et inter iniquos deputatus est.</hi> Quid
est, haeretici, quod de paucitate gloriamini, si propterea
Dominus Jesus Christus traditus est ad mortem,
ut haereditate multos possideret? Et qui sunt
hi multi, vel quam late occupant terram; quae sequuntur
audiamus.</p>
        </div3>
<div3>
          <head>18.</head>
          <p>
 Praenuntiato sponso et expresso, procedat et
sponsa in verbis Isaiae: legamus eam in veritate paginarum
sanctarum, et agnoscamus in orbe terrarum.
Hoc testimonium de sancta Ecclesia praedictum etiam
Paulus apostolus posuit. Non est quo fugiat contentiosa
tergiversatio haereticorum. <hi>Laetare, sterilis,</hi> inquit, <hi>quae non paris; erumpe et exclama, quae non parturis;
quoniam multi filii desertae, magis quam ejus quae habet
virum 
 <note>(Galat. IV, 27)</note>
          </hi>. Ubi est, inquam, quod de paucitate
gloriamini? Nonne isti sunt multi, de quibus
paulo ante dictum est, <hi>Ideo ipse haereditate possidebit
multos?</hi> Nam quae est haereditas ejus, nisi Ecclesia
ejus? <hi>Multi,</hi> inquit, <hi>filii desertae, magis quam ejus quae
<pb n="0404"/>
habet virum:</hi> Synagogam scilicet Judaeorum volens
intelligi virum habentem, quoniam acceperat legem.
Hinc jam potest dijudicari quod dicimus. Comparent
isti multitudinem suam in Afris vel in Africa constitutam,
cum multitudine Judaeorum per omnes terras
quacumque dispersi sunt, et videant quam sint in illorum
comparatione paucissimi. Quomodo ergo de
se dictum assignabunt, <hi>Multi filii desertae, magis quam
ejus quae habet virum?</hi> Rursus comparent multitudinem
Christianorum per omnes gentes, quibus non
communicant, et videant quam pauci sint in comparatione
omnes Judaei; et tandem aliquando intelligant
in Ecclesia catholica toto orbe diffusa, istam
prophetiam esse completam: <hi>Multi filii desertae, magis
quam ejus quae habet virum.</hi> Sed cui habenti virum
haec deserta praelata fuerit in multitudine filiorum,
sit obscurum, sit in aenigmate: hanc tamen esse Ecclesiam
Christi, de qua dictum est, <hi>Multi filii desertae,
magis quam ejus quae habet virum,</hi> quisquis contradicit,
non mihi, sed Apostolo contradicit.</p>
        </div3>
<div3>
          <head>19.</head>
          <p>
 Unde autem multos filios esset habitura, consequenter
adjungit, et ait: <hi>Dixit enim Dominus, Dilata
locum tabernaculi tui et aularum tuarum; fige,
noli parcere, longos fac funiculos tuos, et palos tuos
confirma, adhuc in dextram et in sinistram extende:
et semen tuum gentes possidebit, et civitates desertas inhabitabis.
Ne timeas, quoniam praevalebis, neque verearis
quod detestabilis fueris. Confusionem aeternam oblivisceris,
ignominiae viduitatis tuae non eris memor: quoniam
ego Dominus qui facio te, Dominus nomen illi, et
qui liberavit te, Deus Israel universae terrae vocabitur. <note>(Isai. LIV, 1-5)</note>
          </hi>.
Ecce quousque jussa est extendere
funiculos, donec Deus ejus Israel universae terrae vocetur.
De illa quippe et ei dicitur alio loco per eumdem
prophetam: <hi>Propter Sion non tacebo, et propter
Jerusalem non quiescam, donec prodeat sicut lux justitia
mea; salvatio autem mea sicut facula ardebit, et videbunt
omnes gentes justitiam tuam, et reges honorem
tuum: et vocabit te nomine tuo novo, quod Dominus
vocavit illud; et eris corona pulchritudinis in conspectu
Domini, et diadema regni in manu Dei tui; et jam non
vocaberis derelicta, et terra tua non vocabitur deserta.
Tu enim vocaberis voluntas mea, et terra tua orbis terrarum <note>(Id. LXII, 1-4)</note>
          </hi>.
Quid dici manifestius adhuc
exigendum est? Ecce ex uno propheta quam multa,
quam clara! et tamen resistitur et contradicitur, non
cuiquam homini, sed Spiritui Dei, et evidentissimae
veritati. Et tamen ab eis qui nomine christiano gloriari
volunt, gloriae Christi ipsius invidetur, ne ista,
quae tanto ante de illo praenuntiata sunt, credantur
impleri, cum jam non praenuntiantur, sed ostenduntur,
videntur, tenentur. Jamvero si de omnibus Prophetis
Ecclesiae praesignatae, quam sicut legimus,
cernimus, testimonia colligere in hanc unam Epistolam
velim; vereor ne ipse videar judicare pauca esse,
<pb n="0405"/>
quae tam multa sunt, ut ex isto solo Isaia si omnia
congregare vellem, modum debiti sermonis excederem.
</p>
          <p>CAPUT VIII.--20. Jam ergo pauca de Psalmis
audiamus, tanto ante cantata, et nunc jam compleri
cum magno gaudio videamus. Et prius illud ipsum
quod Petilianus in Epistola sua quo ore posuerit
nescio, audiant et judicent. <hi>Dominus dixit ad me:
Filius meus es tu; ego hodie genui te. Postula a me, et
dabo tibi gentes haereditatem tuam, et possessionem
tuam fines terrae <note>(Psal. II, 7, 8)</note>
            </hi>. Quis enim christianus
unquam dubitavit hoc de Christo esse praedictum,
aut hanc haereditatem aliud quam Ecclesiam esse intellexit?
Et quia bonos et malos intra eadem retia
Sacramentorum erat habitura, <hi>Reges eos,</hi> inquit, <hi>in
virga ferrea, tanquam vas figuli conteres eos.</hi> Eadem
quippe firma et inflexibili justitia boni reguntur, mali
conteruntur.</p>
        </div3>
<div3>
          <head>21.</head>
          <p>
 Quis tam devius et absurdus est a divinis eloquiis,
qui non ipsum Evangelium recognoscat, cum
cantatur ille psalmus ubi scriptum est, <hi>Foderunt manus
meas et pedes meos, dinumeraverunt omnia ossa
mea. Ipsi vero consideraverunt et conspexerunt me, diviserunt
sibi vestimenta mea, et super vestimentum meum
miserunt sortem <note>(Psal. XXI, 17-19; Matth. XXVII, 30,
et Joan. XIX, 24)</note>
          </hi>? Quando etiam cum hoc factum
Evangelista narraret, hujus testimonii memor fuit.
Quid autem hujus crucis pretio, quid tantae celsitudinis
tanta humilitate, quid illo innocentissimo et divino
sanguine comparatum est, nisi quod illic in
consequentibus dicitur: <hi>Commemorabuntur, et convertentur
ad Dominum universi fines terrae; et adorabunt in
conspectu ejus universae patriae gentium: quoniam Domini
est regnum, et ipse dominabitur gentium <note>(Psal.
XXI, 28, 29)</note>
          </hi>? Nonne Apostolus de praedicatoribus
Novi Testamenti dictum exposuit quod scriptum est, <hi>In omnem terram exivit sonus eorum, et in fines orbis
terrae verba eorum 
 <note>(Rom. X, 18; Psal. XVIII, 5)</note>
          </hi>? De
quo alio nisi de Christo intelligitur: <hi>Deus deorum
Dominus locutus est, et vocavit terram a solis ortu usque
ad occasum; ex Sion species decoris ejus <note>(Psal. XLIX,
1, 2)</note>
          </hi>? Cujus, nisi Christi vox est, <hi>Dormivi conturbatus?</hi> 
Et unde conturbatus, sequitur et dicit, <hi>Filii hominum
dentes eorum arma et sagittae, et lingua eorum
machaera acuta:</hi> quorum nisi eorum qui clamaverunt, <hi>Crucifige, crucifige 
 <note>(Luc. XXIII, 21)</note>
          </hi>? Utquid hoc totum?
Cui bono, cui lucro? Audi quid sequatur: <hi>Exaltare super coelos, Deus, et super omnem terram
gloria tua 
 <note>(Psal. LVI, 5, 6)</note>
          </hi>. Ecce habes Christum in
passione dormisse, et resurrectione super coelos
ascendisse. Et unde gloria ejus super omnem terram,
nisi quia Ecclesia ejus per omnem terram? In his
duabus sententiis brevissimis, vos, haeretici, totum
quod inter nos agitur interrogo. <hi>Exaltare,</hi> inquit, <hi>super
coelos, Deus, et super omnem terram gloria tua.</hi> 
Cur Dominum Christum exaltatum super coelos praedicatis,
et ejus gloriae super omnem terram non
communicatis?
<pb n="0406"/>
</p>
        </div3>
<div3>
          <head>22. </head>
          <p>
Psalmus septuagesimus primus <hi>in Salomonem</hi> 
titulatur: sed quia ita dicta sunt quae in illum regem
temporalem, et postea graviter peccantem, convenire
non possunt, etiam contra ipsos Judaeos de Christo
esse praedicta invictissime defenduntur. Nullus autem
hoc christianus negat. Talia enim dicta sunt, de quibus
dubitari non possit, quod ad Christum pertineant.
Ibi etiam dicuntur haec, ubi agnoscatur Ecclesia toto
orbe diffusa, omnibus etiam regibus Christo subjugatis: <hi>Et dominabitur,</hi> 
 inquit, <hi>a mari usque ad mare,
et a flumine usque ad terminos orbis terrae.</hi> A flumine
utique ubi eum Spiritus sanctus in columbae specie,
et vox de coelo manifestavit. Deinde sequitur: <hi>Coram
illo decident Aethiopes, et inimici ejus terram lingent.
Reges Tharsis et insulae munera offerent, reges
Arabum et Saba dona adducent. Et adorabunt eum omnes
reges</hi>, <hi>omnes gentes servient ei.</hi> Et paulo post: <hi>Et benedicentur in eo omnes tribus terrae, omnes gentes
magnificabunt eum. Benedictus Dominus Deus Israel,
qui fecit mirabilia solus. Et benedictum nomen gloriae
ejus in aeternum et in saeculum saeculi. Et replebitur
gloria ejus omnis terra. Fiat, fiat.</hi> 
 Ite nunc, Donatistae,
et clamate: Non fiat, non fiat. Vicit vos Dei verbum
dicens: <hi>Fiat, fiat.</hi> Ecce manifestata est in Psalmis
Ecclesia toto orbe diffusa, super quam requiescit
gloria regis ejus. Unde et ipsa regina est sponsa ejus,
de qua ei dicitur in quadragesimo quarto psalmo: <hi>Astitit regina a dextris tuis, in vestitu deaurato, circumamicta
varietate.</hi> 
 Et ad eam ipsam exhortandam
continuo divinus sermo dirigitur: <hi>Audi, filia, et vide,
et inclina aurem tuam, et obliviscere populum tuum et
domum patris tui; quoniam concupivit rex speciem
tuam, quia ipse est Deus tuus.</hi> Attendite unde coeperit
alloqui sponsam Christi divina prophetia: <hi>Audi,</hi> inquit, <hi>filia, et vide.</hi> 
 Vos autem nec audire vultis haec
praedicta, nec videre completa: et tamen et auditis et
videtis inviti. Audite ergo quid paulo post ei dicitur:
audite hoc ex pagina divina quomodo praenuntietur,
et videte in omni terra quomodo compleatur. <hi>Pro patribus
tuis,</hi> inquit, <hi>nati sunt tibi filii, constitues eos
principes super omnem terram.</hi> Quam multa praeteream
de hac re testimonia Scripturarum, norunt, qui
legunt; et ego novi, sed onerare Epistolam nolo, cui
responderi flagito.
</p>
          <p>CAPUT IX.--23. Quid ad haec dicturi sunt quae
commemoravi ex Lege, et Prophetis, et Psalmis, de
Christi Ecclesia, quae toto orbe diffunditur, cui malunt
repugnare perversi, quam communicare correcti?
Quid, inquam, dicturi sunt, utrum haec falsa esse, an
obscura? Sed falsa esse non audent dicere: premuntur
enim mole tantae auctoritatis. Haec ergo cum vera
esse fateantur, impleri non posse contendunt: quasi
aliud sit prophetiam crimine falsitatis arguere, quam
dicere, quae praenuntiavit, non posse compleri. Hoc
est enim dicere non esse prophetiam, sed potius pseudoprophetiam.
Et cum quaesieris ab eis, cur haec impleri
<pb n="0407"/>
non possint; respondent: <hi>Quia homines nolunt.
Cum arbitrio quippe libero,</hi> inquiunt, <hi>homo creatus est, et
si vult, credit in Christum; si non vult, non credit: si vult
perseverat in eo quod credit; si non vult, non perseverat.
Et ideo cum coepisset per orbem terrarum crescere
Ecclesia, noluerunt homines perseverare, et defecit ex
omnibus gentibus christiana religio, excepta parte Donati.</hi> 
Quasi vero nescierit Spiritus Dei futuras hominum
voluntates. Quis hoc insanissimus dixerit? Cur
ergo non hoc potius praenuntiavit, quod de voluntatibus
hominum sciebat futurum? Hoc enim modo quo
isti putant haec esse praedicta, quisquis voluerit potest
esse propheta, ut cum ea quae praedixerit, impleta
non fuerint, respondeat, Homines noluerunt:
libero enim arbitrio christiani sunt. Hoc modo poterat
aliquis prophetare Christum non in cruce passurum,
sed gladio moriturum; ut cum aliter factum esset,
responderet, Quid ego feci? Homines in libero
arbitrio constituti noluerunt ei facere quod ego praedixeram,
et hoc fecerunt quod ipsi voluerunt. Jam
cui non occurrat, quam multa isto modo poterant
prophetari, vel etiam possunt a quibuslibet hominibus?
Quis enim dubitaverit quod Judas Christum, si
voluisset, non utique tradidisset: et Petrus, si voluisset,
ter Dominum non negasset? Sed ideo fuit de
istis certa praedictio, quia et Deus etiam futuras praevidet
voluntates.</p>
<p>CAPUT X.--24. Verumtamen quanquam haec et
tardis cordibus pateant, audiamus hinc et ipsius
Verbi vocem ore propriae carnis expressam. Certe
cum post resurrectionem praeberet se etiam contrectandum
atque palpandum manibus dubitantium discipulorum,
et cum accepisset coram illis, et manducasset
quod ei porrexerant, dixit eis: <hi>Isti sunt sermones
quos locutus sum ad vos, cum adhuc essem vobiscum,
quia oportebat adimpleri omnia scripta in Lege
Moysi, et Prophetis, et Psalmis de me.</hi> De quo autem,
nisi de illo scripta sunt, quae nos quoque commemoravimus
ex Lege, et Prophetis, et Psalmis, sicut
per singula demonstravi? Cum ergo ipse dicat
qui Veritas est <note>(Joan. XIV, 6)</note>, <hi>Oportebat adimpleri
omnia;</hi> quomodo isti negant, nisi quia veritati inimici
sunt? Si autem obscura esse adhuc dicunt, et hinc
ipsum caput audiamus verissimum demonstratorem
corporis sui. Cum enim dixisset, <hi>quia oportebat adimpleri
omnia scripta in Lege Moysi, et Prophetis, et
Psalmis de me;</hi> tanquam quaereremus utrum in eo
quod dixit, <hi>de me,</hi> illic intelligenda esset Ecclesia,
propter id quod scriptum est, <hi>Erunt duo in carne una <note>(Gen. II, 24)</note>
            </hi>;
ut non solum de capite, verum etiam de
corpore certa divina oracula teneremus, sequitur
Evangelista et dicit: <hi>Tunc aperuit illis sensum, ut intelligerent
Scripturas, et dixit illis: Quoniam sic scriptum
est, et sic oportebat Christum pati, et resurgere
a mortuis tertia die.</hi> Hic ipsum caput ostenditur, quod
etiam se manibus discipulorum praebuit contrectandum.
<pb n="0408"/>
Vide quemadmodum de corpore adjungat, quod
est Ecclesia, ut nos nec in sponso, nec in sponsa errare
permittat. <hi>Et praedicari,</hi> inquit, <hi>in nomine ejus
poenitentiam, et remissionem peccatorum per omnes gentes,
incipientibus ab Jerusalem <note>(Luc. XXIV, 44-47)</note>
            </hi>.
Quid hac voce veracius, quid divinius, quid manifestius?
Me piget eam commendare verbis meis, et haereticos
non pudet eam oppugnare verbis suis.</p>
        </div3>
<div3>
          <head>25.</head>
          <p>
 Dicant ea testimonia, quae posui de Lege, et
Prophetis, et Psalmis, obscura esse et figurate dicta
etiam aliter posse intelligi; quanquam et in eis egerim
quantum potui, ut nec hoc audeant dicere: sed
ecce dicant. Numquid et hoc obscure dictum, aut
aenigmatis velamento inumbratum est, quod ipse
Christus dixit: <hi>Quia sic scriptum est, et sic oportebat
Christum pati, et resurgere tertia die, et praedicari in
nomine ejus poenitentiam et remissionem peccatorum
per omnes gentes, incipientibus ab Jerusalem?</hi> Si obscurum
est, <hi>Dormivi conturbatus;</hi> numquid obscurum
est, <hi>quia oportebat Christum pati?</hi> Si obscurum est, <hi>Exaltare super coelos, Deus;</hi> 
 numquid obscurum est, <hi>et resurgere tertia die?</hi> 
 Si obscurum est, <hi>Super omnem
terram gloria tua <note>(Psal. LVI, 5, 6)</note>
          </hi>; numquid obscurum
est, <hi>et praedicari in nomine ejus poenitentiam, et
remissionem peccatorum per omnes gentes?</hi> Si obscurum
est, <hi>Deus deorum Dominus locutus est, et vocavit
terram, a solis ortu usque ad occasum;</hi> numquid obscurum
est, <hi>et praedicari in nomine ejus poenitentiam et
remissionem peccatorum per omnes gentes?</hi> Sic enim
terra vocata est a solis ortu usque ad occasum,
quemadmodum ipse ait, <hi>Non veni vocare justos, sed
peccatores in poenitentiam <note>(Matth. IX, 13)</note>
          </hi>. Si obscurum
est, <hi>Ex Sion species decoris ejus <note>(Psal. XLIX, 1,
2)</note>
          </hi>; numquid obscurum est, <hi>incipientibus ab Jerusalem?</hi> 
Ipsa est enim Sion quae Jerusalem. Sed quid
ad me? Dicant ea quae posui de Lege, et Prophetis,
et Psalmis, non pertinere ad haec verba Domini, quae
in Evangelio leguntur: non curo, nec resisto. Certe
tamen nisi in Lege, et Prophetis, et Psalmis hoc
praedictum esset, sive in eis testimoniis quae ipse
adhibui, sive in aliis, nequaquam dixisset Dominus, <hi>Oportet impleri omnia quae scripta sunt in Lege Moysi,
et Prophetis et Psalmis de me:</hi> 
 ac deinde aperto eorum
sensu ut intelligerent Scripturas, doceret ea ipsa quae
de illo scripta sunt in Lege, et Prophetis, et Psalmis,
eo modo ut diceret, <hi>Quoniam sic scriptum est, et sic
oportebat Christum pati et resurgere tertia die, et praedicari
in nomine ejus poenitentiam et remissionem peccatorum
per omnes gentes, incipientibus ab Jerusalem.</hi> 
Non ego potuerim in Lege, et Prophetis, et Psalmis
haec scripta cognoscere: ibi tamen hoc esse
scriptum ille dicit, qui Veritas est. Sed etsi haec ibi
scripta esse non diceret, procul dubio sufficeret Christianis
quod Christus ipse dixisset, <hi>oportere praedicari
in nomine suo poenitentiam et remissionem peccatorum
per omnes gentes, incipientibus ab Jerusalem.</hi> Sed dubitantes
discipulos suos quamvis conspecto et contrectato
ejus corpore, majore documento Scripturarum
voluit confirmare, quam quod se ipse visibilem atque
<pb n="0409"/>
palpabilem mortalium sensibus admovebat. Teneamus
ergo Ecclesiam ex ore Domini designatam, unde
coeptura, et quousque perventura esset; coeptura
scilicet ab Jerusalem, et perventura in omnes gentes.</p>
        </div3>
<div3>
          <head>26.</head>
          <p>
 Hic jam quisquis dixerit, Jerusalem non illam
visibilem civitatem intelligendam, sed figurate positam,
ut spiritualiter accipiatur tota Ecclesia aeterna
in coelis, et ex parte in terris peregrina; potest dicere
etiam illud figurate dictum, <hi>Quia oportebat Christum
pati, et resurgere tertia die.</hi> Quod quisquis dixerit,
nec quoquo modo christianus habendus est. Sicut
ergo illud proprie positum est, ita et quod adjunctum
est de omnium gentium Ecclesia incipiente ab Jerusalem.
Exposuit enim Dominus haec de se dicta esse
in Lege, et Prophetis, et Psalmis: et utique ipsa expositio
non potuit esse figurata; alioquin non esset
expositio. Deinde cum Jerusalem figurate posita et
spiritualiter intellecta universam Ecclesiam significet,
quomodo universa Ecclesia incipit ab universa Ecclesia,
tanquam Jerusalem incipiat ab Jerusalem? Manifestum
est ergo proprie positum de illa civitate, unde
etiam coepisse probatur Ecclesia, etiam atque etiam
ipso manifestante, et nullam insidiarum latebram calliditati
haereticae relinquente. Sic enim sequitur et
dicit: <hi>Et vos horum testes; et ego mitto promissionem
meam super vos. Vos autem sedete in civitate quoadusque
induamini virtute ex alto.</hi> In qua utique civitate
sedere eos jussit quoadusque induerentur virtute ex
alto, id est, Spiritu sancto, quem se missurum esse
promiserat, ab ea civitate coepturam praedixit Ecclesiam.
Si autem non eam putant esse Jerusalem, audiant
quod sequitur: <hi>Produxit autem illos usque Bethaniam,
et levavit manus suas, et benedixit illos. Et
factum est cum benedixisset illos, discessit ab eis. Et ipsi
reversi sunt cum gaudio magno in Jerusalem, et fuerunt
semper in templo laudantes Deum <note>(Luc. XXIV, 48 53)</note>
          </hi>.
Ecce ubi ostenditur illa civitas, in qua eos sedere
jussit, donec induerentur virtute ex alto.
</p>
          <p>CAPUT XI.--27. Et hic quidem quot diebus
cum eis fuerit, posteaquam se vivum post passionem
suam oculis eorum et manibus demonstravit, praetermissum
est; non autem tacetur in Actibus Apostolorum,
ubi rursus eadem manifestatione verborum
dominicorum futura per orbem terrarum praenuntiatur
Ecclesia: ubi nullus omnino dubitare permittatur,
nisi qui de sanctarum Scripturarum fide dubitat, illam
esse Jerusalem visibilem civitatem, unde coepit Ecclesia
post Domini Jesu Christi resurrectionem et ascensionem;
nec aliud eum voluisse ostendere, nisi hujus
terrae loca, unde illi daret initium, et quomodo eam
per cuncta inde diffunderet. Sic enim scriptum est in
Actibus Apostolorum: <hi>Primum quidem sermonem feci
de omnibus, o Theophile, quae coepit Jesus facere et docere
usque in diem quo Apostolos elegit per Spiritum
sanctum, mandans eis praedicare Evangelium: quibus
et manifestavit se ipsum post passionem suam in multis
signis, per dies quadraginta apparens eis, et disputans
<pb n="0410"/>
de regno Dei. Et cum conversaretur cum eis, praecepit
eis ne discederent ab Jerosolymis, sed exspectarent promissionem
ejus, quam audistis, inquit, ex ore meo. Quia
Joannes quidem baptizavit aqua, vos autem Spiritu sancto
baptizabimini, quem et accepturi estis non post multos
hos dies. At illi quidem convenientes interrogabant eum,
dicentes: Domine, si in tempore hoc restitues regnum
Israel? Quibus respondens dixit: Non est vestrum scire
tempora vel momenta</hi>, <hi>quae Pater posuit in sua potestate;
sed accipietis virtutem Spiritus sancti supervenientem
in vos, et eritis mihi testes in Jerusalem, et in
tota Judaea, et Samaria, et usque in totam terram <note>(Act.
I, 1-8)</note>
            </hi>. Ecce et hic manifestatum est unde coeptura,
et quousque perventura esset Ecclesia.</p>
        </div3>
<div3>
          <head>28.</head>
          <p>
 Quid ad haec dicunt qui christianos se superbissime
dicunt, et Christo apertissime contradicunt?
Nos hanc Ecclesiam tenemus, contra istas divinas
voces nullas humanas criminationes admittimus. Movet
enim nos plurimum, quod Dominus noster, cui
non credere sacrilegum et impium est, novissimis
verbis suis, quae habuit in terra, haec primitivae Ecclesiae
documenta salubria et novissima dereliquit.
His enim dictis mox ascendit in coelum: praemunire
voluit aures nostras adversus eos, quos procedentibus
temporibus exsurrecturos esse praedixerat, et dicturos, <hi>Ecce hic est Christus, ecce illic 
 <note>(Matth. XXIV, 23)</note>
          </hi>.
Quibus ne crederemus admonuit. Nec ulla nobis excusatio
est, si crediderimus contra vocem pastoris,
tam claram, tam apertam, tam manifestam, ut nemo
vel obtusus et tardus corde possit dicere, Non intellexi.
Quis enim non intelligat, <hi>Sic oportebat Christum
pati, et resurgere tertia die, et praedicari in nomine ejus
poenitentiam et remissionem peccatorum per omnes gentes,
incipientibus ab Jerusalem?</hi> Quis non intelligat, <hi>Eritis mihi testes in Jerusalem, et in tota Judaea, et
Samaria, et usque in totam terram? His dictis, elevatus
est, et nubes suscepit eum, et viderunt eum euntem in coelum?</hi> 
Quid hoc est, rogo? Cum verba novissima hominis
morientis audiuntur, ituri ad inferos, nemo eum dicit
esse mentitum, et impius judicatur haeres, qui forte
illa contempserit: quomodo ergo effugiemus iram
Dei, si vel non credentes, vel contemnentes repulerimus
verba novissima, et unici Filii Dei, et nostri
Domini ac Salvatoris, et ituri in coelum, et inde prospecturi
quis ea negligat, quis observet; et inde venturi,
ut de omnibus judicet? Habeo manifestissimam
vocem pastoris mei, commendantis mihi et sine ullis
ambagibus exprimentis Ecclesiam: mihi imputabo si
ab ejus grege, quod est ipsa Ecclesia, per verba hominum
seduci atque aberrare voluero; cum me praesertim
admonuerit dicens, <hi>Quae sunt oves meae, vocem
meam audiunt et sequuntur me <note>(Joan. X, 27)</note>
          </hi>. Ecce vox
ejus clara et aperta: hac audita qui eum non sequitur,
quomodo se ovem ejus dicere audebit? Nemo
mihi dicat: O quid dixit Donatus, o quid dixit Parmenianus,
aut Pontius, aut quilibet illorum! Quia nec
catholicis episcopis consentiendum est, sicubi forte
<pb n="0411"/>
falluntur, ut contra canonicas Dei Scripturas aliquid
sentiant. Sed si custodito unitatis et charitatis vinculo
in hoc incidunt, fiet in eis quod Apostolus ait; <hi>Et si quid aliter sapitis, hoc quoque Deus vobis revelabit <note>(Philipp. III, 15)</note>
          </hi>.
Jam vero istae divinae voces de universa
Ecclesia, ita manifestae sunt, ut contra eas nisi haeretici
animosa perversitate et caeco furore latrare non possint.</p>
        </div3>
<div3>
          <head>29.</head>
          <p>
 Sed praedictam demonstravimus Ecclesiam in
verbo Dei sponso ejus, sive per Legem, et Prophetas,
et Psalmos, sive per os proprium, ab Jerusalem coepturam,
et perventuram usque ad terminos orbis
terrae: quomodo autem coeperit ab Jerusalem, et in
omnes gentes inde diffusa fructificet, in eodem verbo
Dei etiam per Apostolos demonstratur, sicut scriptum
est in Actibus Apostolorum, quod jam commemoravi
dixisse Dominum, <hi>Eritis mihi testes in Jerusalem, et
in tota Judaea, et Samaria, et usque in totam terram.</hi> 
Deinde sequitur: <hi>Haec cum dixisset, videntibus illis elevatus
est, et nubes suscepit eum ab oculis eorum. Et cum
intuerentur in coelum euntem illum, ecce duo viri astiterunt
illis in veste candida, qui et dixerunt: Viri Galilaei,
quid statis respicientes in coelum? Iste Jesus qui assumptus
est a vobis in coelum, sic veniet quemadmodum vidistis
eum euntem in coelum. Tunc reversi sunt in Jerusalem
a monte qui vocatur Elaeon, qui est juxta Jerosolymam,
sabbati habens iter. Et cum introissent, ascenderunt
in superiora, ubi erant inhabitantes, Petrus et
Joannes, Jacobus et Andreas, Philippus et Thomas,
Bartholomaeus et Matthaeus, Jacobus Alphaei, et Simon
Zelotes, et Judas Jacobi. Hi omnes erant asservientes
unanimes orationi cum mulieribus et Maria, quae fuit
mater Jesu, et fratribus ejus. In his autem diebus surgens
Petrus in medio discipulorum, dixit; erat autem
turba hominum circiter centum viginti.</hi> Deinde narratur,
Petro faciente sermonem, quemadmodum Mathias
in locum Judae traditoris Domini subrogatus sit.
Et post ejus ordinationem sequitur Scriptura dicens: <hi>Et cum complerentur dies Pentecostes, erant omnes simul
in unum</hi>:
 <hi>et factus est repente de coelo sonus, velut
decurrentis spiritus vehementis, et replevit totam domum,
ubi erant sedentes; et visae sunt illis distributae
linguae velut ignis: consedit autem super unumquemque
eorum, et repleti sunt omnes Spiritu sancto, et coeperunt
loqui variis linguis, prout Spiritus dabat pronuntiare
illis. Erant autem inhabitantes in Jerusalem Judaei viri
religiosi</hi>, <hi>ex omni gente quae est sub coelo. Cumque facta
esset haec vox, convenit multitudo, ac mente confusa
est, quia audiebat unusquisque eorum sua lingua loquentes
eos. Stupebant autem et mirabantur ad invicem dicentes:
Nonne omnes isti qui loquuntur, Galilaei sunt?
Et quomodo nos audivimus unusquisque propriam linguam,
in qua nati sumus? Parthi, et Medi, et Elamitae,
et qui inhabitant Mesopotamiam Judaei, et Cappadociam,
Pontum, et Asiam, Phrygiamque et Pamphyliam, Aegyptum,
et partes Lybiae quae sunt ad Cyrenen, et qui advenerant
Romani, Judaeique et advenae, Cretenses et Arabes
<pb n="0412"/>
audiebant loquentes illos suis linguis magnalia Dei.
Stupebant autem et haesitabant ad invicem dicentes:
Quidnam vult hoc esse? Alii vero irridebant eos, dicentes:
Quia musto repleti sunt isti. Stans vero Petrus cum
undecim discipulis, elevavit vocem suam, et locutus est dicens:
Viri Judaei, et universi qui habitatis Jerusalem, hoc
vobis notum sit:</hi> et caetera, quibus eos exhortabatur ad
fidem. Quae cum terminasset, sequitur Scriptura ita
narrans: <hi>His igitur auditis, compuncti sunt corde, dicentes
ad Petrum et ad Apostolos: Quid faciemus, viri
fratres? Ostendite nobis. Petrus autem dixit ad eos:
Poenitentiam agite, et baptizetur unusquisque vestrum
in nomine Jesu Christi in remissionem peccatorum, et
accipietis gratiam Spiritus sancti. Vobis est enim promissio,
et filiis vestris, et omnibus qui longe sunt, quoscumque
advocaverit Dominus Deus noster. Et aliis quidem
verbis plurimis testificabatur eis dicens: Salvamini
a generatione prava hac. Illi vero recepto verbo hoc,
crediderunt, et baptizati sunt. Et adjectae sunt in illa
die animae circiter tria millia <note>(Act. I et II)</note>
          </hi>. Ecce quemadmodum
coepta est ab Jerusalem, inde itura Ecclesia
per omnes linguas: quod etiam praesignatum
est in eis, qui ibidem constituti accepto Spiritu sancto
linguis omnibus sunt locuti.</p>
        </div3>
<div3>
          <head>30.</head>
          <p>
 Jam per alias gentes quemadmodum ierit, quod
etiam ipse Petrus praedixerat, ubi ait, <hi>Vobis est promissio
et filiis vestris, et omnibus qui longe sunt, quoscumque
advocaverit Dominus Deus noster;</hi> deinceps
videamus. Narrantur enim consequenter ea, quae tunc
gesta sunt Jerosolymis usque ad passionem Stephani
diaconi: ubi etiam Saulus commemoratur consentiens
occisioni ejus. Qua completa, ita deinde narratur: <hi>Facta
est autem in illa die persecutio magna in Ecclesia quae erat
in Jerosolymis: omnesque dispersi sunt in regionibus Judaeae,
et Samariae, exceptis Apostolis, qui remanserunt Jerosolymis.</hi> 
Videte quemadmodum deinceps impleatur,
quod per ordinem Dominus dixerat, <hi>Eritis mihi testes
in Jerusalem, et in tota Judaea, et Samaria, et usque
in totam terram</hi> Jam in Jerusalem factum erat:
sequebatur in Judaea, et Samaria, propter quod illi
dispersi sunt in regionibus Judaeae, et Samariae. Hoc
enim de illis mox dicitur: <hi>At illi qui dispersi erant,
transeuntes per civitates et castella, evangelizabant
verbum Dei.</hi> Quia vero ierant et Apostoli, audito
quod recepisset Samaria verbum Dei, quando per
impositionem manus eorum acceperunt Spiritum
sanctum, ita dicitur de Petro et Joanne: <hi>Petrus
autem et Joannes testificati verbum Domini, rediebant
Jerosolymam, multisque viris Samaritanorum evangelizabant
transeuntes.</hi> Deinde narratur de illo Eunucho,
qui rediens ab Jerosolymis, a Philippo baptizatus
est: et de ipso Philippo dicitur, <hi>Angelus autem Domini
rapuit Philippum ab eo, et amplius non vidi
eum Eunuchus. Ibat autem via sua gaudens: Philippus
autem inventus est venisse in Azotum. Unde revertens
evangelizabat per omnes civitates usque dum veniret
in Caesaream <note>(Act. VIII)</note>
          </hi>. Sic ergo invenitur et per
Judaeae et Samariae civitates praedicatum Evangelium
<pb n="0413"/>
Restabat ergo ut praedicaretur ex ordine etiam per
omnes gentes, sicut Dominus dixerat, <hi>usque in
totam terram.</hi> Vocatur ergo Saulus de coelo, fit ex
persecutore praedicator, et dicit de illo Dominus ad
Ananiam: <hi>Vade, quoniam vas electionis est mihi, ut
portet nomen meum coram gentibus, et regibus, et
filiis Israel magnificari. Ego enim monstrabo ei quanta
patietur propter nomen meum.</hi> Jam itaque tenemus
Ecclesiam in Jerusalem, et per totam Judaeam, et
Samariam. Unde apertissime paulo post dicitur: <hi>Ecclesiae quidem per totam Judaeam, et Galilaeam, et
Samariam habebant pacem, instructae et confirmatae in
timore Domini, et consolatione sancti Spiritus replebantur <note>(Id. IX)</note>
          </hi>.
Deinde paucis interpositis, venitur
ad eum locum, ubi Cornelius centurio credidit, et
cum suis baptizatus est, qui omnes gentiles erant
incircumcisi. Quod antequam fieret, Petrus vidit in
assumptione mentis, cum oraret, coelum apertum,
et quatuor initiis ligatum vas quoddam tanquam linteum
limpidum, in quo erat omne genus quadrupedum
ac ferarum, et volucrum coeli. Et facta est vox: <hi>Petre, surge, macta, et manduca.</hi> 
 Ait autem Petrus: <hi>Domine, nunquam manducavi omne commune et immundum.</hi> 
Et vox rursus ad eum: <hi>Quae Deus mundavit,
tu communia ne dixeris.</hi> Quod autem per hoc
visum gentes crediturae significatae sint, non opus
est ut conjiciamus: ipse quippe apostolus hoc exponit
in illo vase sibi demonstratum. Cum enim ingressus
esset domum ubi erat Cornelius, et multi
convenissent, dixit ad eos: <hi>Vos melius scitis quomodo
abominandum sit viro Judaeo, jungi aut accedere ad
alienigenam; sed mihi Deus ostendit, nullum communem
aut inquinatum dicere hominem <note>(Id. X)</note>
          </hi>. Ita exposuit
illam vocem, quam de animalibus in illo linteo
demonstratis audierat, <hi>Quae Deus mundavit, tu
ne communia dixeris.</hi> Jam cui non appareat, illo vase
significatum orbem terrarum, cum omnibus gentibus?
Unde etiam quatuor initiis erat alligatum, propter
notissimas quatuor partes, Orientem et Occidentem,
Austrum et Aquilonem, quas saepissime
Scriptura commendat. Jamvero Paulus missus ad
gentes, quae loca circumierit disseminans verbum
Dei; et natas confirmans Ecclesias, longum est commemorare.
Cui Judaei cum restitissent Antiochiae,
ipse et Barnabas dixerunt ad eos: <hi>Vobis oportebat
primum loqui verbum Dei</hi>; <hi>sed quoniam repulistis
illud, et indignos vos judicastis vita aeterna, ecce convertimur
ad gentes. Sic enim praecepit nobis Dominus:
Posui te lumen gentibus, ut sis in salutem usque in
extremum terrae.</hi> Et sequitur dicens: <hi>Audientes autem
gentes, perceperunt verbum Dei, et crediderunt quotquot
erant destinati in vitam aeternam <note>(Id. XIII, 46-48)</note>
          </hi>.
Ecce et hic commemoratum est testimonium ex propheta
Isaia, quod et nos posuimus, ut sit salus
usque in extremum terrae <note>(Isai. XLIX, 6)</note>.
</p>
          <p>CAPUT XII.--31. Ut ergo non commemorem
<pb n="0414"/>
gentes, quae post Apostolorum tempora crediderunt,
et accesserunt Ecclesiae: illae ipsae solae, quas in
sanctis Litteris, in Actibus, in Epistolis Apostolorum,
et in Apocalypsi Joannis invenimus, quas
utrique amplectimur, et quibus utrique subdimur;
dicant isti nobis quemadmodum Africana seditione
perierint. Has enim accepimus, non ex conciliis
contendentium episcoporum, non ex disputationibus
novitiis, non ex forensibus vel municipalibus Gestis;
sed ex Litteris sanctis canonicis. Antiochena Ecclesia,
ubi primum appellati sunt discipuli Christiani <note>(Act. XI, 26)</note>,
quomodo potuit Afrorum perire criminibus?
Quis tam vehemens Africus tam longe potuit
ablatam spargere pestilentiam, ubi nec nomina
eorum per quos ortum est, vel de quibus ortum est
hoc malum, nota esse potuerunt, Athenis, Iconio,
Listris? Quis delevit Ecclesias apostolico labore fundatas?
In extremis Epistolae ad Romanos dicit idem
apostolus doctor Gentium: <hi>Audacius autem scripsi vobis
ex parte, tanquam commemorans vos, propter gratiam
quae data est mihi a Deo, ut minister sim Christi
Jesu in Gentibus, consecrans Evangelium Dei, ut fiat
oblatio Gentium acceptabilis, sanctificata in Spiritu
sancto. Habeo ergo gloriam in Christo Jesu ad Deum.
Non enim audeo quidquam eorum loqui, quorum non
perfecerit Christus per me in obedientiam Gentium verbo
et opere, in potestate signorum et prodigiorum, in virtute
Spiritus sancti, ita ut ego ab Jerusalem et in circuitu
usque in Illyricum repleverim Evangelium Christi <note>(Rom. XV, 15-19)</note>
            </hi>.
Quaerite, Donatistae, si nescitis,
quaerite ab Jerusalem per terrena itinera in circuitu
usque in Illyricum quot mansiones sint: si tot Ecclesias
computemus, dicite quemadmodum per Africanas
contentiones perire potuerunt. Ad Corinthios,
ad Ephesios, ad Philippenses, ad Thessalonicenses,
ad Colossenses, vos solas Apostoli Epistolas in lectione,
nos autem et Epistolas in lectione ac fide, et
ipsas Ecclesias in communione retinemus. Jamvero
Galatia non una Ecclesia est, sed in ea regione innumerabiles.
Corinthios autem videte quemadmodum
salutaverit: <hi>Paulus apostolus Jesu Christi per voluntatem
Dei, et Timotheus frater, Ecclesiae Dei quae est
Corinthi, cum sanctis omnibus, qui sunt in universa
Achaia <note>(II Cor. I, 1)</note>
            </hi>. Quot putatis esse Ecclesias in
universa Achaia? Fortasse ubi Achaia sit, nescitis,
et de tam incognita provincia tanta caecitate judicatis,
ut eam criminibus Afrorum periisse dicatis. Nonne
plena sunt florentissimis Ecclesiis omnia loca quae
Petrus nominavit, Pontus, Galatia, Cappadocia,
Asia, Bithynia <note>(I Petr. I, 1)</note>? Quid Joannes quibus
scripsit, Smyrnae, Pergamo, Sardis, Tiathyrae,
Philadelphiae, Laodiciae, quae sunt Ecclesiae <note>(Apoc. I,
11)</note>? Jam enim Ephesum commemoravimus. Dicat
mihi aliquis vestrum, ubi sint, quantum ab invicem
distent. Fortasse modo id quaeritis, vel legendo vel
audiendo cognoscere. Cognoscite ergo etiam quam
longe ab Africa remotae sunt, et dicite nobis cur eas
<pb n="0415"/>
omnino vobis incognitas, et in apostolicis Litteris
manifestatas, tam sacrilega temeritate accusetis, et
tanta dementia criminibus Afrorum periisse dicatis?
Postremo quid de illis in sanctis canonicis Libris
scriptum sit, scio: quid de illis vos dicatis, nescio.
Certe sicut nos eas legimus Ecclesias Christi ex codicibus
quos et vos veneramini: sic et vos ex codicibus
quos et nos veneramur, quemadmodum perierint,
legite nobis. An placet vobis, ut contra Ecclesias,
quae membra sunt unius Ecclesiae toto orbe diffusae,
quas nobis per Scripturas suas Spiritus sanctus commendavit
et tradidit, undelibet prolata quaelibet hominum
maledicta credamus? Hoc quidem vobis placet,
sed nobis non placet. Quibus autem justius placeat,
et vos videtis; sed victi animositate, non
vultis vinci veritate. Ecce sunt Scripturae Dei, ecce
sunt in eis Ecclesiae, et universali totius orbis nomine,
et nominatim designatae et expressae: quid
majores vestri collegis suis objecerint, nescierunt;
quales ea causa judices habuerit, nescierunt; quomodo
ergo perierunt? Ecce sunt Scripturae quibus
credo, ecce sunt Ecclesiae quibus communico: ubi
tibi lego nomina earum, ibi mihi lege crimina earum.</p>
        </div3>
<div3>
          <head>32.</head>
          <p>
 Si autem aliunde clamas vel recitas, nos post
vocem pastoris nostri, per ora Prophetarum, per
os proprium, per ora Evangelistarum nobis apertissime
declaratam, voces vestras non admittimus, non
credimus, non accipimus. <hi>Quae sunt oves meae,</hi> inquit
pastor coelestis, <hi>vocem meam audiunt, et sequuntur
me <note>(Joan. X, 27)</note>
          </hi>. Vox ejus de Ecclesia non est
obscura. Quisquis ab ejus grege errare non vult,
hunc audiat, hunc sequatur. Fidelissimus dispensator
ejus Doctor Gentium in fide et veritate, quia ipse
in eo loquebatur, haec dicit: <hi>Miror quod sic tam cito
transferimini ab eo qui vos vocavit in gratiam Christi,
in aliud Evangelium; quod non est aliud, nisi aliqui
sunt conturbantes vos, et volentes convertere Evangelium
Christi. Sed licet si nos, aut angelus de coelo vobis evangelizaverit
praeterquam quod evangelizavimus vobis,
anathema sit. Sicut praediximus, et nunc iterum dico,
si quis vobis evangelizaverit praeterquam quod accepistis,
anathema sit <note>(Galat. I, 6-9)</note>
          </hi>. Evangelizata est nobis
Ecclesia per totum orbem terrarum futura. Hoc in
Lege, et Prophetis, et Psalmis esse praenuntiatum
ipse Dominus testificatus est, qui eam coepturam ab
Jerusalem et per omnes gentes permanaturam esse
praedixit, testes sibi futuros in Jerusalem, et in tota
Judaea, et Samaria, et usque in totam terram, cum
jam in coelum ascenderet, praenuntiavit. Haec verba
facta secuta sunt. Quomodo coeptum sit ab Jerusalem,
et deinde processum in Judaeam, et Samariam, donec
in totam terram, ubi adhuc crescit Ecclesia, et inde
usque in finem etiam reliquas gentes, ubi adhuc non est,
obtineat, Scripturis sanctis testibus consequenter ostenditur:
quisquis aliud evangelizaverit, anathema sit.
</p>
          <p>CAPUT XIII.--Aliud autem evangelizat, qui
periisse dicit de caetero mundo Ecclesiam, et in
<pb n="0416"/>
parte Donati in sola Africa remansisse dicit. Ergo
anathema sit. Aut legat mihi hoc in Scripturis sanctis,
et non sit anathema.</p>
        </div3>
<div3>
          <head>33.</head>
          <p>
 <hi>Lego,</hi> inquit: <hi>Nam Enoch unus inter omnes
homines placuit Deo, et translatus est <note>(Gen. V,
24)</note>
          </hi>: <hi>et postea toto mundo aquarum inundatione
deleto, solus Noe cum conjuge et filiis et nuribus
suis in arca meruit liberari <note>(Id. VII, 1)</note>
          </hi>. Adjungunt
etiam de <hi>Loth, quod solus cum filiabus de Sodomis
liberatus sit <note>(Id. XIX, 12)</note>
          </hi>. De ipso quoque <hi>Abraham,
Isaac, et Jacob, quod pauci fuerint Deo placentes, in
terra idolis et daemonibus dedita</hi>. <hi>Postremo jam multiplicato
populo Israel, jam temporibus regum in terra
promissionis, quae fuerat omnibus duodecim tribubus
distributa,</hi> commemorant <hi>decem tribus divisas, et traditas
servo Salomonis: duas autem remansisse filio
Salomonis ad regnum, quod erat Jerusalem <note>(III Reg.
XI, 11-13)</note>
          </hi>. <hi>Sic et nunc,</hi> inquiunt, <hi>totus mundus apostatavit;
nos autem tanquam duae illae tribus in templo
Dei, hoc est, in Ecclesia remansimus. Dominum etiam
Jesum Christum cum plurimi discipuli sequerentur,
septuaginta duobus apostatantibus, soli cum illo duodecim
remanserunt.</hi> His atque hujusmodi exemplis haeretici
suam paucitatem commendare conantur, et in sanctis
Ecclesiae multitudinem toto orbe diffusam blasphemare
non cessant. Sed quaero ab eis, si (quod absit)
nollem credere vera esse ista ipsa quae ab eis commemorantur
exempla, unde me convincerent? Nonne
de Scripturis sanctis, ubi leguntur tanta manifestatione,
ut quisquis illas Litteras in fidem recepit, non
possit nisi et ista verissima confiteri? Porro si haec
exempla ideo cogerer credere vera esse, quia ibi
scripta sunt, ubi non possem dicere falsa esse quae
scripta sunt, cur non et ipsi de Ecclesia toto orbe
diffusa eisdem Scripturis credunt? Ecce nos omnia
illa credimus; credant et ipsi quod ait Dominus, <hi>praedicari in nomine suo poenitentiam, et remissionem
peccatorum per omnes gentes, incipientibus ab Jerusalem.</hi> 
Credant quod ascensurus in coelum novissime dixit, <hi>Eritis mihi testes in Jerusalem, et in tota Judaea, et Samaria,
et usque in totam terram 
 <note>(Luc. XXIV, 44-51; et Act.
I, 8, 9)</note>
          </hi>. Et illa, et ista vera esse credantur, et nulla inter
nos contentio remanebit; quia nec illis veris ista, nec
istis veris illa impediuntur. <hi>Et ista,</hi> inquiunt, <hi>credimus,
et completa esse confitemur; sed postea orbis
terrarum apostatavit, et sola remansit Donati communio.</hi> 
Hoc nobis legant, sicut legunt de Enoch, de
Noe, et de Abraham, Isaac, et Jacob, et de illis duabus
tribubus, quae decem separatis reliquae factae
sunt, et de duodecim Apostolis, qui caeteris apostatantibus
remanserunt; et hoc similiter legant, et nihil
resistimus. Si autem non ea de Scripturis sanctis
legunt, sed suis contentionibus persuadere conantur;
credo illa quae in Scripturis sanctis leguntur, non
credo ista quae ab haereticis vanis dicuntur. Sed quia
se duabus illis tribubus, quae cum Salomonis filio
remanserunt, comparandos putant, legant, et eos
<pb n="0417"/>
hoc elegisse poenitebit. Sic enim commemorantur
in Scripturis ipsi duo populi. Pars quae erat ad Jerusalem
Juda nominatur: illa vero alia quae cum servo
Salomonis in ampliore numero segregata est, Israel
vocatur. Legant quae dicant Prophetae de utrisque
quemadmodum pejorem dicant Judam quam
Israel, ita ut justificatam dicant aversatricem Israel
peccatis praevaricatricis Juda <note>(Ezech. XVI, 51)</note>: id
est, tam gravia esse peccata hujus, ut in ejus comparatione
illa justa dicenda sit. Nec hujus tamen,
nec illius peccata obfuerunt aliquid justis, qui et hic
et illic fuisse inveniuntur. Nam et in illa parte, quam
pro exemplo perditionis ponunt, id est in Israel,
fuerunt sancti prophetae. Ibi erat ille memorabilis
Elias, ut de aliis taceam, cui etiam dictum est, <hi>Reliqui
mihi septem millia virorum, qui non curvaverunt genua
ante Baal <note>(III Reg. XIX, 18)</note>
          </hi>. Ideo nequaquam pars
illa populi, tanquam haeresis fuisse deputanda est.
Deus enim easdem tribus jusserat separari, non ut
religio, sed ut regnum divideretur, et hoc modo vindicaretur
in regnum Juda. Deus autem nunquam jubet
schisma vel haeresim fieri. Neque enim quia et in
orbe terrarum plerumque regna dividuntur, ideo et
unitas christiana dividitur, cum in utraque parte catholica
inveniatur Ecclesia.</p>
        </div3>
<div3>
          <head>34.</head>
          <p>
 Hoc ideo de Juda et Israel commemorandum
arbitratus sum, maxime ut admoneantur isti, non
obesse justis in medio impiorum constitutis, quidquid
in ipsos populos propter impiorum multitudinem
dicitur: ut desinant colligere testimonia, quaecumque
sive per Prophetas, sive per os Domini, sive per
Evangelistas in zizania vel paleam orbis terrarum
dicta inveniuntur. Plerumque enim sermo divinus
impias turbas Ecclesiae, quae nec in Ecclesia deputantur,
tamen propter Sacramenta, quae cum sanctis
communiter habent, quia inest in eis quaedam forma
pietatis, cujus virtutem negant, sicut ait Apostolus, <hi>Habentes formam pietatis, virtutem autem ejus abnegantes <note>(II Tim. III, 5)</note>
          </hi>;
sic redarguit tanquam omnes
tales sint, et nullus bonus omnino remanserit. Inde
quippe admonemur, in suo quodam numero eos
dici omnes, id est, omnes filios gehennae, quo eos
Deus pertinere praescivit. Isti ergo vel imperite, vel
fallaciter agentes, colligunt de Scripturis talia, quae
vel in malos bonis usque in finem permixtos, vel de
vastatione prioris populi Judaeorum dicta reperiuntur:
et volunt ea detorquere in Ecclesiam Dei, ut tanquam
defecisse ac periisse de toto orbe videatur. Desinant
ergo talia proferre, si respondere huic Epistolae volunt.
Neque enim nos ita dicimus per totum orbem
diffundi Ecclesiam, ut in Sacramentis ejus solos bonos
esse dicamus, ac non etiam malos; et eos etiam
multo plures, ut in eorum comparatione pauci sint,
cum per se ipsos ingentem numerum faciant.
</p>
          <p>CAPUT XIV.--35. Habemus innumerabilia
testimonia, et de commixtione malorum cum bonis in
eadem communione sacramenti; sicut Judas ab initio
<pb n="0418"/>
malus inter bonos undecim conversatus est: et de
bonorum paucitate, propter malorum plurium comparationem;
et rursus de bonorum multitudine per se
ipsam considerata. Ex quibus, ne longum faciam,
pauca commemoro. Est in Canticis canticorum, quod
de sancta Ecclesia dictum omnis christianus agnoscit: <hi>Sicut lilium in medio spinarum, ita proxima mea in
medio filiarum 
 <note>(Cant. II, 2)</note>
            </hi>. Unde appellat spinas,
nisi propter malignitatem morum? Et easdem unde
filias, nisi propter communionem Sacramentorum?
Videt etiam hic Ezechiel signatos quosdam, ne cum
malis pariter interirent, de quibus ei dicitur: <hi>Qui
gemunt et maerent peccata et iniquitates populi mei,
quae fiunt in medio eorum <note>(Ezech. IX, 4)</note>
            </hi>. Populum
suum non diceret, quem solis illis illaesis perire mox
jubet, nisi eum populum qui ejus sacramenta gestabat.
Dicit et Dominus de superseminatis zizaniis, <hi>Sinite
utraque crescere usque ad messem:</hi> id est, triticum
et zizania. Et ipse interpretatur messem, finem esse
saeculi; agrum vero, ubi utrumque seminatum est,
mundum esse. Oportet itaque usque in finem saeculi
crescere utrumque per mundum. Unde jam non permittuntur
isti suspicari, aut asserere quod dicunt,
omnes bonos defecisse de mundo, ut in sola parte
Donati remanerent. Conantur enim contra apertissimam
sententiam Domini dicentis, <hi>Ager est hic mundus;</hi> 
et, <hi>Sinite utraque crescere usque ad messem;</hi> et, <hi>Messis est finis saeculi.</hi> 
 Est alia similitudo apertissima
de commixtione malorum et bonorum intra eamdem
Sacramentorum communionem et connexionem,
quam Dominus ipse et ponit, et exponit. <hi>Simile est,</hi> 
inquit, <hi>regnum coelorum sagenae missae in mare, quae
congregat omnia genera piscium. Cum autem esset impleta,
eduxerunt eam ad littus, et sedentes elegerunt
optimos in vasa sua, malos autem foras miserunt. Sic
erit in consummatione saeculi: exient Angeli, et separabunt
malos de medio justorum, et mittent eos in caminum 
 ignis; ibi erit fletus et stridor dentium <note>(Matth. XIII,
24 50)</note>
            </hi>. Nulla ergo malorum commixtio terret bonos,
ut propterea velint tanquam retia rumpere, et a congregatione
unitatis exire, ne homines non pertinentes
ad regnum coelorum in Sacramentorum consortio patiantur:
quandoquidem cum ad littus, id est, ad finem
saeculi ventum fuerit, fiet debita separatio, non humana
temeritate, sed divino judicio.</p>
        </div3>
<div3>
          <head>36.</head>
          <p>
 De paucitate autem bonorum ipse Dominus
apertissime dicit, <hi>Intrate per angustam portam: quam
lata et spatiosa via est, quae ducit ad interitum; et multi
sunt qui pergunt per illam! Quam angusta porta et arcta
via quae ducit ad vitam; et pauci sunt qui ingrediuntur
per illam <note>(Id. VII, 13, 14)</note>
          </hi>! Istos paucos Donatistae
se putant esse, et ideo dicunt periisse orbem
terrarum, se autem in hac paucitate, quam laudavit
Dominus, remansisse. Qui quando comparantur cum
eis, longe pauciores Rogatistas aut Maximianistas
objicimus, qui se ab eis separaverunt, si existimant
sibi de paucitate esse gloriandum. Verumtamen hanc
paucitatem in comparatione multitudinis malorum,
<pb n="0419"/>
esse a Domino commendatam; multitudinem autem
bonorum, cum per se ipsam consideratur, non tacuisse
Scripturas, legant, et videant quam plura testimonia
reperiantur. Unde enim ipsum semen Abrahae,
sicut stellae coeli et sicut arena maris promittitur <note>(Gen. XV, 5, et XXII, 27)</note>,
nisi propter innumeram
multitudinem? Cum dicat Apostolus ideo dictum
esse, <hi>In Isaac vocabitur tibi semen, quia non filii carnis,
sed filii promissionis deputantur in semen <note>(Rom.
IX, 7)</note>
          </hi>? Unde, <hi>Multi filii desertae, magis quam ejus quae
habet virum <note>(Isai. LIV, 1)</note>
          </hi>? Unde, <hi>Multi ab Oriente et
Occidente venient, et recumbent cum Abraham et Isaac
et Jacob in regno coelorum; filii autem regni ibunt in
tenebras exteriores <note>(Matth. VIII, 11, 12)</note>
          </hi>: hoc est,
impii Judaei? Unde dicit Apostolus, <hi>Ut mundaret nos
sibi populum abundantem, aemulatorem bonorum operum <note>(Tit. II, 14)</note>
          </hi>?
Unde Apocalypsis millia millium
dicit esse sanctorum Ecclesiae filiorum <note>(Apoc. V, 11)</note>?
Ecce ipsi dicuntur multi, qui dicuntur et pauci. Quare,
nisi multi per se ipsos considerati; pauci autem in
comparatione iniquorum?
</p>
          <p>CAPUT XV.--37. <hi>De nobis,</hi> inquiunt, <hi>dictum
est, Erunt primi qui erant novissimi <note>(Matth. XX, 16)</note>
            </hi>. <hi>Ad Africam enim Evangelium postmodum venit: et
ideo nusquam Litterarum apostolicarum scriptum est
Africam credidisse. De orientalibus autem et caeteris
gentibus, quae in sanctis Libris commemorantur fidem
recepisse christianam, dictum est,  « Erunt novissimi qui
erant primi » , quia recessuri erant 
 a fide.</hi> Nonne ista
est haereticorum cavenda calliditas, volentium convertere
verba Dei a veritate propter quam dicta sunt,
ad perversitatem in qua ipsi sunt? Cur enim hoc
non potius de Judaeis intelligimus, qui novissimi
facti sunt cum fuissent primi; et de Christianis ex
Gentibus, qui primi facti sunt cum fuissent novissimi?
Quem intellectum si aliquo certiore documento
probare non possem, sufficere debuit bene judicanti
auditori, quod invenerim exitum in his verbis, unde
istos appareat nihil pro se attulisse tanquam certum,
ut dubitari non possit. Quia etsi non essent Judaei et
Gentes, de quibus hoc dictum intelligerem; nonnullae
barbarae nationes etiam post Africam crediderunt;
unde certum sit Africam in ordine credendi non esse
novissimam. Huc accedit, quod ipse Dominus de
quibus hoc dixit, exposuit, et ora calumniatorum
oppilavit. Loquens enim Judaeis, qui ei dicturi sunt, <hi>In plateis nostris docuisti: Cum videritis,</hi> 
 inquit, <hi>Abraham, et Isaac, et Jacob, et omnes Prophetas in
regno Dei, vos autem expelli foras: et venient ab
Oriente, et Occidente, et Aquilone, et Austro, et accumbent
in regno Dei: et ecce sunt novissimi qui erant
primi, et sunt primi qui erant novissimi 
 <note>(Luc. XIII, 26-30)</note>
            </hi>.
Hic certe quid contradicatur, non invenitur.</p>
        </div3>
<div3>
          <head>38.</head>
          <p>
 Item dicunt, <hi>de apostasia orbis terrarum dictum
esse quod ait Dominus:  « Filius hominis veniens, putas,
inveniet fidem in terra »  <note>(Id. XVIII, 8)</note>
          </hi>? Quod nos intelligimus
dictum vel propter ipsam fidei perfectionem,
quae ita difficilis est in hominibus, ut in ipsis quoque
<pb n="0420"/>
admirabilibus sanctis, sicut in ipso Moyse <note>(Deut.
XXXII, 51)</note>, inveniatur aliquid ubi trepidaverint, vel
trepidare potuerint, vel propter illam iniquorum
abundantiam, et paucitatem bonorum, de qua satis
diximus. Propterea enim tanquam dubitans hoc Dominus
dixit. Neque enim ait, Veniens Filius hominis
non inveniet fidem in terra; sed, <hi>Putas, inveniet fidem
in terra?</hi> Cui utique cuncta scienti et praescienti de
aliqua re dubitare non convenit: sed illius dubitatio nostram
dubitationem figuravit; quia propter multa scandala
circa finem saeculi pullulantia, hoc erat quandoque
infirmitas humana dictura. Unde in Psalmis dicitur: <hi>Dormitavit anima mea prae taedio, confirma me in verbis
tuis 
 <note>(Psal. CXVIII, 28)</note>
          </hi>. Quare, <hi>Dormitavit anima mea
prae taedio,</hi> nisi propter illud quod Dominus ait, <hi>Quoniam
abundavit iniquitas, refrigescet charitas multorum?</hi> 
Et quare, <hi>Confirma me in verbis tuis,</hi> nisi propter id
quod sequitur, <hi>Qui autem perseveraverit usque in finem,
hic salvus erit <note>(Matth. XXIV, 12, 13)</note>
          </hi>? Sunt ergo per totum
mundum, in quibus quoniam abundat iniquitas,
refrigescet charitas multorum: et sunt rursus per
totum mundum, qui perseverando usque in finem
salvi erunt: quia, <hi>Sinite,</hi> inquit, <hi>utraque crescere usque
ad messem;</hi> et, <hi>Messis est finis saeculi, ager autem
mundus <note>(Id. XIII, 30, 39, 38)</note>
          </hi>. Cujus humanae infirmitatis
est etiam illa vox: <hi>Salvum me fac, Domine,
quoniam defecit sanctus, quoniam diminutae sunt veritates
a filiis hominum.</hi> Et inter hos tamen est unum cor,
et una in Deum anima fidelium clamans, <hi>Salvum me
fac, Domine.</hi> Quia enim sic unus est iste homo qui
dicit, <hi>Salvum me fac, Domine,</hi> ut ex multis constet;
paulo post in eodem psalmo dicitur, <hi>Propter miseriam
inopum et gemitum pauperum, nunc exsurgam,
dicit Dominus.</hi> Et rursus paulo post plurali numero
dicitur, <hi>Tu vero servabis nos, et custodies nos a generatione
hac in aeternum <note>(Psal. XI, 2, 6, 8)</note>
          </hi>. Qua generatione,
nisi de qua superius dictum est, <hi>Defecit sanctus,
et diminutae sunt veritates a filiis hominum?</hi> Sed
utrumque hoc genus per totum mundum usque in
finem: quia, <hi>Sinite,</hi> inquit, <hi>utraque crescere usque
ad messem;</hi> et, <hi>Ager est mundus; messis, finis saeculi.</hi> 
Ipse enim unus homo, quod est corpus Christi ex multis
constans, tanquam Enoch Deo placens transferetur <note>(Gen. V, 24)</note>,
et tanquam Loth de Sodomis <note>(Id. XIX,
12)</note>, et tanquam Noe de diluvio liberabitur <note>(Id. VII,
1)</note>. In ipso est miseria inopum et gemitus pauperum,
quia ejus anima dormitat a taedio, cum se petit confirmari
in verbis Dei. In eo autem psalmo dicit unde
sit ipsum taedium: <hi>Taedium,</hi> inquit, <hi>detinuit me a
peccatoribus relinquentibus legem tuam <note>(Psal. CXVIII,
53)</note>
          </hi>. Ipse item clamat, cum eodem taedio cor ejus angitur:
sed videant unde clamat. <hi>A finibus terrae,</hi> inquit, <hi>ad te exclamavi, dum angeretur cor meum 
 <note>(Psal. LX, 3)</note>
          </hi>.
Ipse persecutionem vere pro justitia patitur, non solum
si tormentis corporalibus patiatur; hoc enim non
semper; sed quod semper, quamdiu transeat iniquitas,
patitur, cruciatus videlicet cordis, cum eum taedium
detinet a peccatoribus relinquentibus legem
Dei. Neque enim nullam persecutionem Loth in Sodomis
<pb n="0421"/>
patiebatur, ubi tamen ei habitanti nullus per
corporales poenas molestus fuit; sed aspectu et auditu
justus inhabitans animam justam iniquis aliorum
factionibus cruciabat <note>(II Petr. II, 7)</note>. De hoc dicit
Apostolus: <hi>Sed et omnes qui volunt in Christo pie vivere,
persecutionem patientur.</hi> De illis autem qui relinquunt
legem Dei <note>(de quibus dicit idem ipsum
corpus Christi, <hi>Vidi insensatos, et tabescebam [Psal.
CXVIII, 158]</hi> )</note>: <hi>Mali autem,</hi> inquit, <hi>et facinorosi proficient
in pejus, ipsi errantes, et alios in errorem mittentes <note>(II Tim. III, 12, 13)</note>
          </hi>.
Sed utrumque hoc genus per
totum mundum usque in finem: quia, <hi>Sinite,</hi> inquit, <hi>utraque crescere usque ad messem: ager autem est mundus;
messis, finis saeculi.</hi> </p>
        </div3>
<div3>
          <head>39.</head>
          <p>
 Verumtamen istos miror non attendere quid
dicant, cum velut pro se commemorant quod ait Dominus, <hi>Filius hominis veniens, putas, inveniet fidem in
terra?</hi> 
 quasi Africa non sit terra. Si enim hoc ita dixit,
tanquam omnino in nullis inventurus fidem, aut
de quadam terra dixit, et incertum est de qua dixerit;
aut de tota terra dixit, et non inveniunt quomodo et
de Africa non dixerit. Sane videant, ne forte consequentibus
verbis tales tetigerit quales isti sunt. Cum
enim dixisset, <hi>Filius hominis, putas, inveniet fidem in
terra:</hi> credo quia poterat quibusdam superbis haereticis,
qui in aliqua parte terrarum se ab orbis unitate
separaverunt, ascendere in cor vana et inflata cogitatio,
quod ipsi essent justi, deficientibus et pereuntibus
a fide caeteris gentibus, per quas Ecclesiae communio
dilatatur; continuo secutus Evangelista, <hi>Dixit
autem,</hi> inquit, <hi>et ad quosdam qui sibi justi videbantur,
et spernebant caeteros, similitudinem istam.</hi> Et sequitur
de illis duobus in templo orantibus, Pharisaeo et Publicano <note>(Luc. XVIII, 8-14)</note>:
in quibus duobus figurantur
superba gloriatio bonorum operum, et humilis
confessio peccatorum. Desinant ergo isti, si respondere
huic Epistolae parant, ea testimonia commemorare,
quae nos cum ipsi commemoramus, vel in perditionem
Judaeorum, vel in zizania, sive paleam, sive
malos pisces totius mundi. Et sicut nos manifestissimis
testimoniis asseruimus Ecclesiam toto orbe diffusam,
sic et ipsi manifestum aliquid proferant, unde
ostendant esse praedictum, caeteris gentibus a fide
Christi pereuntibus, solam Africam remansuram, et
quocumque episcopi ex Africa mitterentur.
</p>
          <p>CAPUT XVI.--40. <hi>Scriptum est,</hi> inquiunt, <hi>in
Canticis canticorum, sponsa, id est, Ecclesia dicente ad
sponsum,  « Annuntia mihi, quem dilexit anima mea, ubi
pascis, ubi cubas in meridie. » </hi> Hoc est unicum testimonium
quod pro se isti resonare arbitrantur, eo
quod Africa in meridiana orbis parte sit constituta.
Unde primum quaero, quomodo Christum interroget
Ecclesia, ut annuntiet ei ubi sit Ecclesia: neque enim
duae, sed una est. Aut isti ostendant, quoniam non
<pb n="0422"/>
negant haec verba Ecclesiam dicere Christo, quae sit
Ecclesia quae interrogat, et quae sit Ecclesia de qua
interrogat. Quaerit enim quo veniat ad sponsum suum,
et dicit ei, <hi>Annuntia mihi, quem dilexit anima mea, ubi
pascis, ubi cubas in meridie.</hi> Adhuc enim ista Ecclesia
est quae loquitur et quaerit, ubi sit Ecclesia in meridie.
Neque enim interrogat, <hi>Ubi pascis, ubi cubas?</hi> et ei
respondetur, <hi>In meridie;</hi> tanquam sponsus respondeat,
In meridie pasco, in meridie cubo: sed omnia
ista verba ad interrogationem pertinent, <hi>Ubi pascis,
ubi cubas in meridie</hi>? Adhuc enim ipsa dicit, <hi>Ne
forte fiam sicut operta super greges sodalium tuorum.</hi> 
Jamvero ille respondet, <hi>Nisi cognoveris temetipsam, o
decora inter mulieres <note>(Cant. I, 6, 7)</note>
            </hi>, et caetera. Non ergo
his verbis ostenditur, in sola parte meridiana esse
Ecclesiam: sed in aliis mundi partibus constituta, interrogat
fortasse quid ad ejus communionem pertineat
in meridie, id est, ubi sponsus ejus pascat et cubet in
meridie; quia suos pascit, et in suis cubat. Veniunt
enim quaedam membra ejus, id est, boni fideles ex
partibus transmarinis in Africam, et cum audierint hic
esse partem Donati, timentes ne incidant in manus
alicujus rebaptizatoris, invocant Christum orantes et
dicentes: <hi>Annuntia mihi, quem dilexit anima mea, ubi
pascis, ubi cubas in meridie,</hi> id est, qui sint meridies
ubi tu pascis et cubas, id est, qui habent charitatem,
et non dividunt unitatem. Et vide quid adjungant: <hi>Ne
forte fiam velut operta super greges sodalium tuorum:</hi> 
id est, ne forte velut latens et incognita et non revelata,
hoc est enim <hi>operta fiam,</hi> non super gregem
tuum, sed <hi>super greges sodalium tuorum,</hi> qui cum primo
tecum essent, extra colligere voluerunt, non tuum
gregem, sed suos greges; nec audierunt te dicentem, <hi>Qui mecum non colligit, spargit 
 <note>(Matth. XII, 30)</note>
            </hi>; nec
quod Petro dixisti, <hi>Pasce oves meas <note>(Joan. XXI, 17)</note>
            </hi>,
non tuas. Non est autem ista operta, quia non est sub
modio, sed super candelabrum, ut luceat omnibus qui
in domo sunt. Et de illa dictum est, <hi>Non potest civitas
abscondi super montem constituta <note>(Matth. V, 15, 14)</note>
            </hi>.
Sed Donatistis velut operta est, qui audiunt tam lucida
et manifesta testimonia, quae illam toto orbe demonstrant;
et malunt clausis oculis offendere in montem,
quam in eum ascendere; qui cum esset lapis
praecisus de monte sine manibus, crevit, et factus est
mons ingens, et implevit universam terram <note>(Dan.
II, 34, 35)</note>.</p>
        </div3>
<div3>
          <head>41.</head>
          <p>
 Potest et alio modo intelligi, <hi>Ubi pascis, ubi
cubas in meridie.</hi> Ipsius enim vox est in Psalmis ex
persona Moysi famuli Dei: <hi>Dexteram tuam notam fac
mihi, et eruditos corde in sapientia <note>(Psal. LXXXIX, 12)</note>
          </hi>.
In illis enim meridies dicitur, propter ingentem sapientiae
lucem, et ingentem charitatis ardorem. Unde
quemdam cum exhortaretur Spiritus Dei ad bona opera
per Prophetam, hoc illi etiam promittit: <hi>Et tenebrae
tuae sicut meridies erunt <note>(Isai. LVIII, 10)</note>
          </hi>. Sed si aliquis
mundi locus intelligendus esset, quod dictum est, <hi>in
meridie;</hi> tamen ipsa verba, sicut dixi, quae omnia
<pb n="0423"/>
unam faciunt interrogationem, nullo modo permitterent
quemquam ad suum sensum istam detorquere
sententiam. Et si tanquam quaerenti ubi pasceret, et
ubi cubaret, de terreno loco responderetur, <hi>In meridie;</hi> 
non continuo Africam accipere deberemus. Africa
enim in parte quidem meridiana mundi est, sed
ad Africum, non ad Austrum ubi vere meridies est.
Ibi enim sol facit medium diem, sub qua coeli plaga
potius Aegyptus invenitur. Si ergo sponsus ab sponsa
tanquam de loco familiarius dilecto, et cubili quodam
suo secreto interrogatus, responderet esse in meridie;
multo probabilius Ecclesia catholica in his membris
suis hoc agnosceret, quae sunt in Aegypto in millibus
servorum Dei, qui per eremum sancta societate vivunt,
perfectionem praecepti evangelici studentes tenere,
quo dictum est: <hi>Vis perfectus esse? vade, vende
omnia quae habes, et da pauperibus, et habebis thesaurum
in coelis; et veni, sequere me <note>(Matth. XIX, 21)</note>
          </hi>.
Quanto enim melius ibi secretius pascere, et cubare,
id est, requiescere Filius Dei diceretur, quam in turbis
inquietis furiosorum Circumcellionum, quod malum
Africae proprium est. Nam de Aegypto ita Isaias
prophetat: <hi>Illo die erit altare Domini in regione Aegyptiorum,
et titulus ad fines eorum Domino, et erit in
signum in aeternum Domino in regione Aegyptiorum.
Quoniam clamabunt ad Dominum adversus eos qui eis
pressuram faciebant: et mittet illis Dominus hominem
qui salvos eos faciet, judicans servabit eos. Et cognitus
erit Dominus Aegyptiis: et timebunt Aegyptii-Dominum
in illo die, et facient sacrificia, et vota promittent Domino,
et reddent. Et feriet Dominus Aegyptios plaga,
et sanabit eos sua misericordia, et convertentur ad Dominum,
et exaudiet eos, et sanabit eos <note>(Isai. XIX, 19-22)</note>
          </hi>.
Quid ad haec dicunt? Quare non communicant Ecclesiae,
quae praedicta est, Aegyptiorum? Aut si praefiguratione
prophetica Aegyptus mundum significat, quare
non communicant Ecclesiae orbis terrarum?</p>
        </div3>
<div3>
          <head>42.</head>
          <p>
 Proinde perscrutentur Scripturas, et contra
tam multa testimonia, quibus ostenditur Ecclesia
Christi toto terrarum orbe diffundi, vel unum proferant
tam certum et tam manifestum quam illa sunt,
quo demonstrent Ecclesiam Christi periisse de caeteris
gentibus, et in sola Africa remansisse, tanquam ab
alio initio, non ab Jerusalem, sed a Carthagine, ubi
primo episcopum contra episcopum levaverunt. Si autem
velimus intelligere Donatum principem Tyri, quia
Tyrus Carthago cognominata est, quae in eum
per Ezechielem prophetantur? Ubi eum maxime designat,
quod ei dicitur: <hi>Ostendam tibi quia homo es et
<pb n="0424"/>
non Deus.</hi> Isti enim de hujus magis quam de Dei nomine
gloriantur. Et cum solus Deus sine peccato sit,
et sacerdos ille qui interpellat pro nobis, quia et de
ipso dictum est, <hi>Qui est super omnia Deus benedictus
in saecula <note>(Rom. IX, 5)</note>
          </hi>: isti Donati imitatores ita sine
peccato se volunt videri, ut etiam justificatores hominum
se asserant, et suum oleum quod non sit oleum
peccatoris <note>(Psal. CXL, 5)</note>. Merito dicitur principi Tyri: <hi>Dixisti, Deus sum: es autem homo, et non Deus.</hi> 
 Cui
etiam dicitur: <hi>Numquid tu melior quam Daniel <note>(Ezech.
XXVIII, 2-9)</note>
          </hi>? Confitetur enim Daniel peccata sua, et
peccata populi sui <note>(Dan. IX, 20)</note>: isti autem pertinentes
ad principem Tyri, ideo se dicunt orantes audiri
pro peccatis populi, quia ipsi sine peccato sunt. Merito
dicitur principi Tyri, <hi>Numquid tu melior quam
Daniel?</hi> Ecce nos possumus invenire aliquid proprium,
et hoc malum maximum a capite Africae, id est, Carthagine
exortum. Norunt enim homines quam congruenter
Tyrus pro Carthagine accipitur, et tamen non
agimus talibus; fortassis enim aliquid aliud significet
Tyrus: quanto magis meridies, cum et ipsa verba ad
alium cogant intellectum?</p>
        </div3>
<div3>
          <head>43.</head>
          <p>
 Sed quam non permittantur saltem quaerere
aliquid quo probent esse praedictum, deficientibus a
fide christiana caeteris gentibus, in sola Africa Ecclesiam
remansuram: attendant illud quod saepe commemoravi,
utraque crescere usque ad messem, et
agrum esse mundum, messem finem saeculi <note>(Matth.
XIII, 30, 38, 39)</note>, non nobis, sed ipso Domino interpretante
parabolam suam. Est et aliud evidentissimum,
quod eis omnino auferat laborem quaerendi
unde probent Ecclesiam mundo perdito ad solos Afros
redactam. Potest enim aliquid esse, et non inveniri:
non esse autem, et inveniri, non potest. Desinant ergo
quaerere quod invenire non poterunt, non quia
occultum est, sed quia non est. Sunt enim adhuc nonnullae
gentes in quibus nondum est Evangelium praedicatum;
necesse est autem impleri omnia quae de
Christo et Ecclesia praedicta sunt: oportet ergo et in
eis praedicari.
</p>
          <p>CAPUT XVII.--Quomodo ergo isti dicunt jam
esse completum quod Dominus ait, <hi>praedicari in nomine
ejus poenitentiam et remissionem peccatorum in omnes
gentes, incipientibus ab Jerusalem <note>(Luc. XXIV, 47)</note>
            </hi>: sed
postea caeteris deficientibus, solam Christo Africam
remansisse; cum adhuc illud implendum sit, nondum
impletum sit? Cum autem impletum fuerit, veniet
finis. Sic enim Dominus ait: <hi>Et praedicabitur hoc
Evangelium regni in universo orbe, in testimonium omnibus
gentibus; et tunc veniet finis <note>(Matth. XXIV, 14)</note>
            </hi>.
Quomodo ergo, cum adimpleta esset fides omnium
gentium, tunc perditio gentium excepta Africa, consecuta
est? Quandoquidem ipsa fides omnium gentium
nondum adimpleta est.</p>
        </div3>
<div3>
          <head>44.</head>
          <p>
 Nisi forte hoc restat hominum insaniae, ut dicant,
non ex illis Ecclesiis, quae fundatae sunt per Apostolorum
<pb n="0425"/>
labores, adimpleri praedicationem Evangelii in omnibus
gentibus, sed illis pereuntibus, earum reparationem
ex Africa futuram per partem Donati, et residuarum
gentium acquisitionem. Puto quod ipsi etiam rideant,
cum hoc audiunt: et tamen nisi hoc dicant, quod
erubescunt si dicant, non habent omnino quod dicant.
Sed quid ad nos? Nemini invidemus. Hoc nobis legant
de Scripturis sanctis, et credimus: hoc, inquam, nobis
ex canone divinorum Librorum legant, tot civitates,
quae usque ad hodiernum diem Baptismum per Apostolos
sibi consignatum tenuerunt propter Afrorum
sibi incognita crimina periisse a fide Christi, et denuo
baptizandas esse a parte Donati, atque inde caeteris
gentibus, quae nondum audierunt, praedicandum
Evangelium. Hoc nobis legant: quid morantur? quid
tergiversantur? quid impediunt salutem gentium? Legant
hoc, et cum ipsa lectione novos apostolos mittant
ad tot gentes rebaptizandas et ad residuas baptizandas.</p>
        </div3>
<div3>
          <head>45.</head>
          <p>
 Sed plane videant, cum ad Colossenses venerint,
quomodo ibi vel legant vel audiant ad eos Epistolam
datam, ubi eis dicit Apostolus: <hi>Gratias agimus
Deo Patri Domini nostri Jesu Christi, semper pro vobis
deprecantes; audientes fidem vestram in Christo Jesu,
et dilectionem quam habetis in omnes sanctos, propter
spem quae reposita est vobis in coelis; quam ante audistis
in verbo veritatis Evangelii, quod pervenit in vos, sicut
in omni mundo est fructificans et crescens, sicut et in
vobis ex qua die audistis et cognovistis gratiam Dei in
veritate <note>(Coloss. I, 3-6)</note>
          </hi>. Haec enim verba conveniunt
cum Evangelio, ubi dictum est, <hi>Simile est regnum
coelorum homini seminanti bonum semen in agro suo.</hi> 
Et postea exponitur ager esse hic mundus. Sicut enim
hoc, ex quo seminatum est, crescere praedictum est
usque ad messem: ita et Apostolus dicit, <hi>in omni
mundo fructificans et crescens, sicut et in vobis ex qua
die audistis.</hi> Crescit autem usque in finem, quia usque
ad messem. <hi>Messis</hi> enim <hi>est finis saeculi <note>(Matth. XIII,
24, 30, 38, 39)</note>
          </hi>. Dicent ergo non solum Colossenses,
ad quos data est, sed etiam caeteri omnes apud quos
legitur haec Epistola, ubi per apostolicas Litteras
constat bonum semen esse seminatum, et jam tunc
crescere et fructificare coepisse: Quid nobis affertis
novi? Numquid iterum seminandum est bonum semen,
quando ex quo seminatum est, crescit usque ad messem?
Si dicitis periisse in illis locis quod erat per
Apostolos seminatum, et ideo esse rursus ex Africa
seminandum; respondebitur, Legite nobis hoc ex
divinis oraculis: quod profecto legere non potestis,
nisi prius ostenderitis falsum esse quod scriptum est,
semen illic ante seminatum <hi>crescere usque ad messem.</hi> Et
quia nullo pacto sibi divina eloquia contradicunt, nullo
modo in eis invenietis, quod contra hoc tam manifestum
recitare possitis. Restat ergo ut non ex divinis libris,
sed ex vobis ista dicatis. Proinde dignissime respondebitur,
Anathema sitis. Tenent enim Ecclesiae apostolico
labore fundatae, cum quanta cura sibi praedictum sit: <hi>Si quis vobis evangelizaverit praeterquam quod accepistis,
<pb n="0426"/>
anathema sit 
 <note>(Galat. I, 9)</note>
          </hi>.
</p>
          <p>CAPUT XVIII.--46. Quoniam igitur in Scripturis
sanctis Ecclesia manifeste cognoscitur, incipiens ab
Jerusalem, et per alias gentes crescens, donec omnes
occupet usque in finem saeculi, non autem sola frumenta,
sed et purgamenta ejus commemorantur:
prius correcti communicate frumentis, et tunc videbitis
quid in zizania, vel paleam dicere debeatis.
Alioquin et malos bonorum laudibus exornare, et
bonos malorum criminibus accusare detestando errore
cogimini. Nempe in manibus documenta gestamus,
quibus probemus majores vestros, quorum
schisma sectamini, et municipalibus Gestis sanctos
Libros ignibus tradidisse, et ecclesiasticis negare non
potuisse, eosdemque inter judices fuisse illos, qui
apud Carthaginem contra Caecilianum et collegas
ejus absentes sententias contulerunt. Nempe iidem
leguntur Gestis et municipalibus et ecclesiasticis traditores,
qui postea proferuntur a vobis tanquam traditorum
absentium damnatores. Nempe Nundinarius
illius temporis diaconus vester, apud Zenophilum consularem
omnes Lucillae nundinas patefecit, quae damnationem
Caeciliani emit ab episcopis, qui ei factus fuerat
inimicus, verum praedicans. Nempe ipsi postea litteras
ad imperatorem Constantinum dederunt, datisque ab
eo, sicut petiverant, disceptatoribus episcopis non consenserunt,
eosdemque postmodum apud illum tanquam
iniquos judices accusaverunt, et ab aliis sibi ad
Arelatum datis ad ipsum Imperatorem appellaverunt,
eodemque inter partes audiente calumniatores inventi
atque damnati, in eadem furoris pertinacia
permanserunt. Nempe vos ipsi, qui propterea dicitis
christianam sanctitatem de tot gentibus, in quibus
Apostoli eam fundatissimam reliquerunt, penitus esse
deletam, quia communicaverunt eis, quos vestri majores
septuaginta episcoporum concilio Carthaginensi
damnaverant; nonne illis, quos trecenti decem Bagaiensi
concilio cum Maximiano damnastis, modo
communicatis? Nonne Praetextatus Assuritanus et in
ipso concilio damnatus legitur, et Gestis proconsularibus
a vobis accusatus et oppugnatus; et tamen in
quo damnatus erat, honore susceptus, et in vestra
communione defunctus est? Nonne Felicianus Mustitanus
eodem modo, in eadem causa, eodem concilio
damnatus ab episcopis, accusatus apud judices, postea
receptus a vobis, nunc vobiscum episcopus vivit?
Nonne illi, qui ab istis damnatis baptizati sunt, in
eodem Baptismo vobis modo communicant? Sed videlicet
tot Ecclesiae transmarinae apostolico labore fundatae,
si communicaverint Sacramenta cum eis, quos
nec apud se accusatos ipsi damnarunt, et ab aliis
postea purgatos et absolutos audierunt, amittunt
salutem religionemque christianam: pars autem Donati
et damnat quos voluerit, et in ipsa damnatione
sacrilegia schismatis eorum sic exaggerat, ut illis
<pb n="0427"/>
quos vivos terra sorbuit, comparare non dubitet, et
eis rursus cum voluerit, in eodem honore susceptis
communicat, et sancta atque integra perseverat! O
regula juris Numidici! o privilegia Vagaitana! Et
Baptismus Christi exsufflatur in eis qui eum in Ecclesiis
apostolicis perceperunt: in eis autem quos <hi>damnati
sacrilegi,</hi> sicut in Bagaitano concilio scriptum
est, Praetextatus et Felicianus baptizaverunt, parcitur
Baptismo Christi; non quia Baptismus Christi est,
sed quia per eos datus est, qui a suis damnatoribus
episcopi recedere, et ad suos damnatores episcopi
redire meruerunt.</p>
        </div3>
<div3>
          <head>47.</head>
          <p>
 Nempe haec omnia, quae jam diu commemoro,
regalibus litteris, et ecclesiasticis et municipalibus et
proconsularibus Gestis facta recitamus: tamen, o
Donatistae, si vos teneretis Ecclesiam toto orbe diffusam,
quae manifestissimis canonicarum Scripturarum
testimoniis designata et expressa est, nihil adversus
vos omnia ista valere deberent: quia neque vobis
paleae crimina praejudicarent, si vos in ea triticum
essetis; nec si vos essetis palea, et vestra essent crimina,
tritico dominicae segetis aliquid praejudicaretis,
quod ita in agro Domini seminatum est, ut crescat
usque ad messem; id est, quod ita in mundo seminatum
est, ut crescat usque in finem saeculi. Eo ergo
modo si forte, quod adhuc nobis nunquam probastis,
adversus paleam nostram talia documenta gereretis,
nos autem adversus vos tanta ista, quae commemoravi,
non haberemus: etiam sic nihil frumentis nostris
toto orbe diffusis omnino praejudicaret quidquid
in eorum paleam, quamvis verissimum, quamvis manifestissimum,
quamvis probatissimum diceretis.
Proinde removeantur omnes moratoriae tergiversationes.
Quidquid de peccatis hominum falsum objicitur,
conveniatur conscientia, et non objiciatur. Quidquid
de peccatis hominum etiam verum objicitur,
et vel probari non potest, vel cum debuit probari,
non potuit, non objiciatur. Quidquid de peccatis hominum
et verum et probatum objicitur, nec tamen
ad frumenta quae inter paleam latent, sed ad ipsam
paleam, quae in fine separabitur, pertinet, non objiciatur.
Haec enim et nos multo copiosius et probabilius
objicere possumus, non ea inanitate qua illi, ut in
eis causam nostram constituamus: sed ut eis ostendamus,
non ideo nos nolle talibus fidere, quia non
invenimus talia quae dicamus, sed ne tempus rebus
necessariis utile, in rebus non necessariis conteramus.
Quod propterea illi faciunt, quia robusta et firma
veritate subnixa documenta, quibus causam suam
tueantur, invenire non possunt; et volunt videri aliquid
dicere, dum tacere erubescunt, et inania loqui
non erubescunt. Remotis ergo omnibus talibus Ecclesiam
suam demonstrent, si possunt, non in sermonibus
et rumoribus Afrorum, non in conciliis episcoporum
suorum, non in litteris quorumlibet disputatorum,
non in signis et prodigiis fallacibus, quia
<pb n="0428"/>
etiam contra ista verbo Domini praeparati et cauti
redditi sumus: sed in praescripto Legis, in Prophetarum
praedictis, in Psalmorum cantibus, in ipsius unius
Pastoris vocibus, in Evangelistarum praedicationibus
et laboribus, hoc est, in omnibus canonicis sanctorum
Librorum auctoritatibus. Nec ita, ut ea colligant et
commemorent, quae obscure vel ambigue vel figurate
dicta sunt, quae quisque sicut voluerit, interpretetur
secundum sensum suum. Talia enim recte intelligi
exponique non possunt, nisi prius ea, quae apertissime
dicta sunt, firma fide teneantur.</p>
        </div3>
<div3>
          <head>48.</head>
          <p>
 Quisquis ergo huic Epistolae respondere se praeparat,
ante denuntio, ne mihi dicat: Illi codices dominicos
ignibus tradiderunt, illi simulacris gentium
sacrificaverunt, illi nobis iniquissimam persecutionem
fecerunt; et vos eis in omnibus consensistis. Breviter
enim respondeo, quod saepe respondi: Aut falsa dicitis;
aut si vera sunt, non ad frumenta Christi, sed
ad eorum paleam pertinent ista quae dicitis. Non inde
perit Ecclesia, quae ultimo judicio ventilata, istorum
omnium separatione purgabitur. Ego ipsam Ecclesiam
requiro, ubi sit, quae audiendo verba Christi et faciendo
aedificat super petram; et audiendo et faciendo tolerat
eos, qui audiendo et non faciendo aedificant super
arenam <note>(Matth. VII, 24-27)</note>: ubi sit triticum, quod
inter zizania crescit usque ad messem <note>(Id. XIII, 30)</note>;
non quid fecerint vel faciant ipsa zizania: ubi sit
proxima Christi in medio filiarum malarum, sicut lilium
in medio spinarum <note>(Cant. II, 2)</note>; non quid fecerint
vel faciant ipsae spinae: ubi sint pisces boni, qui
donec ad littus perveniant, tolerant pisces malos pariter
irretitos <note>(Matth. XIII, 47, 48)</note>; non quid fecerint
vel quid faciant ipsi pisces mali.
</p>
          <p>CAPUT XIX.--49. Omissis ergo istis morarum
tendiculis ostendat Ecclesiam vel in sola Africa, perditis
tot gentibus, retinendam, vel ex Africa in omnibus
gentibus reparandam atque adimplendam: et sic ostendat,
ut non dicat, Verum est, quia hoc ego dico,
aut quia hoc dixit ille collega meus, aut illi collegae
mei, aut illi episcopi, vel clerici, vel laici nostri, aut
ideo verum est, quia illa et illa mirabilia fecit Donatus
vel Pontius, vel quilibet alius, aut quia homines
ad memorias mortuorum nostrorum orant, et
exaudiuntur, aut quia illa et illa ibi contingunt,
aut quia ille frater noster, aut illa soror nostra
tale visum vigilans vidit, vel tale visum dormiens
somniavit. Removeantur ista vel figmenta mendacium
hominum, vel portenta fallacium spirituum. Aut
enim non sunt vera quae dicuntur, aut si haereticorum
aliqua mira facta sunt, magis cavere debemus: quod
cum dixisset Dominus quosdam futuros esse fallaces,
qui nonnulla signa faciendo, etiam electos, si fieri
posset, fallerent, adjecit vehementer commendans, et
ait, <hi>Ecce praedixi vobis <note>(Id. XXIV, 25)</note>
            </hi>. Unde et Apostolus
admonens: <hi>Spiritus,</hi> inquit, <hi>manifeste dicit, quia in
novissimis temporibus recedent quidam a fide, intendentes
<pb n="0429"/>
spiritibus seductoribus, et doctrinis daemoniorum <note>(I Tim. IV, 1)</note>
            </hi>.
Porro si aliquis in haereticorum memoriis
orans exauditur, non pro merito loci, sed pro merito
desiderii sui recipit sive bonum, sive malum. <hi>Spiritus</hi> 
enim <hi>Domini,</hi> sicut scriptum est, <hi>replevit orbem
terrarum;</hi> et, <hi>Auris zeli audit omnia <note>(Sap. I, 7, 10)</note>
            </hi>.
Et multi irato Deo exaudiuntur: de qualibus dicit
Apostolus, <hi>Tradidit illos Deus in concupiscentias cordis
illorum <note>(Rom. I, 24)</note>
            </hi>. Et multis propitius Deus non
tribuit quod volunt, ut quod utile est, tribuat. Unde
idem apostolus ait de stimulo carnis suae, angelo satanae,
quem sibi datum dicit, a quo colaphizaretur,
ne magnitudine revelationum extolleretur: <hi>Propter
quod ter Dominum rogavi, ut auferret eum a me. Et dixit
mihi: Sufficit tibi gratia mea; nam virtus in infirmitate
perficitur <note>(II Cor. XII, 7-9)</note>
            </hi>. Nonne legimus ab ipso
Domino Deo nonnullos exauditos in excelsis montium
Judaeae, quae tamen excelsa ita displicebant Deo, ut
et reges qui ea non everterent, culparentur; et qui
everterent, laudarentur? Unde intelligitur magis valere
petentis affectum, quam petitionis locum. De visis
autem fallacibus legant quae scripta sunt, et quia
ipse satanas transfigurat se tanquam angelum lucis <note>(Id. XI, 14)</note>,
et quia multos seduxerunt somnia sua <note>(Eccli. XXXIV, 7)</note>.
Audiant etiam quae narrent Pagani
de templis et diis suis mirabiliter vel facta vel visa:
et tamen <hi>dii Gentium daemonia, Dominus autem coelos
fecit <note>(Psal. XCV, 5)</note>
            </hi>. Exaudiuntur ergo multi et multis
modis, non solum Christiani catholici, sed et Pagani,
et Judaei, et haeretici, variis erroribus et superstitionibus
dediti. Exaudiuntur autem vel ab spiritibus seductoribus;
qui tamen nihil faciunt, nisi permittantur
Deo sublimiter atque ineffabiliter judicante quid cuique
tribuendum sit: sive ab ipso Deo, vel ad poenam
malitiae, vel ad solatium miseriae, vel ad admonitionem
quaerendae salutis aeternae. Ad ipsam vero salutem
ac vitam aeternam nemo pervenit, nisi qui habet
caput Christum. Habere autem caput Christum nemo
poterit, nisi qui in ejus corpore fuerit, quod est Ecclesia,
quam sicut ipsum caput in Scripturis sanctis canonicis
debemus agnoscere, non in variis hominum rumoribus,
et opinionibus, et factis, et dictis, et visis inquirere.</p>
        </div3>
<div3>
          <head>50.</head>
          <p>
 Nemo mihi ergo haec opponat, qui mihi respondere
paratus est: quia nec ego dico ideo mihi
esse credendum, communionem Donati non esse Ecclesiam
Christi, quia quidam qui apud eos episcopi
fuerunt, divina instrumenta ignibus tradidisse, Gestis
ecclesiasticis et municipalibus et judicialibus convincuntur;
aut quia in judicio episcoporum, quod ab
Imperatore petiverant, causam suam non obtinuerunt;
aut quia provocantes ad ipsum Imperatorem,
etiam ab ipso contrariam sibi sententiam meruerunt;
aut quia tales sunt apud eos Circumcellionum principes;
aut quia tanta mala committunt Circumcelliones;
aut quia sunt apud eos qui se per abrupta praecipitent,
vel concremandos ignibus inferant, quos ipsi
sibimet accenderunt, aut trucidationem suam etiam
invitis hominibus terrendo extorqueant, et tot spontaneas
<pb n="0430"/>
et furiosas mortes, ut colantur ab hominibus,
appetant; aut quod ad eorum sepulcra ebriosi greges
vagorum et vagarum permixta nequitia die noctuque
se vino sepeliant, flagitiisque corrumpant. Sit ista
omnis turba palea eorum; nec frumentis praejudicet,
si ipsi Ecclesiam tenent. Sed utrum ipsi Ecclesiam teneant,
non nisi de divinarum Scripturarum canonicis
libris ostendant: quia nec nos propterea dicimus nobis
credi oportere quod in Ecclesia Christi sumus, quia
ipsam quam tenemus, commendavit Milevitanus Optatus,
vel Mediolanensis Ambrosius, vel alii innumerabiles
nostrae communionis episcopi; aut quia nostrorum collegarum
conciliis ipsa praedicata est; aut quia per
totum orbem in locis sanctis, quae frequentat nostra
communio, tanta mirabilia vel exauditionum, vel sanitatum
fiunt, ita ut latentia per tot annos corpora
martyrum, quod possunt a multis interrogantes
audire, Ambrosio fuerint revelata, et ad ipsa corpora
caecus multorum annorum civitati Mediolanensi notissimus
oculos lumenque receperit; aut quia ille somnium
vidit, et ille in spiritu assumptus audivit, sive
ne iret in partem Donati, sive ut recederet a parte
Donati. Quaecumque talia in Catholica fiunt, ideo sunt
approbanda, quia in Catholica fiunt; non ideo ipsa
manifestatur Catholica, quia haec in ea fiunt. Ipse Dominus
Jesus cum resurrexisset a mortuis, et discipulorum
oculis videndum, manibusque tangendum corpus
suum offerret, ne quid tamen fallaciae se pati
arbitrarentur, magis eos testimoniis Legis et Prophetarum
et Psalmorum confirmandos esse judicavit,
ostendens ea de se impleta, quae fuerant tanto ante
praedicta. Sic et Ecclesiam suam commendavit dicens: <hi>Praedicari in nomine suo poenitentiam, et remissionem
peccatorum per omnes gentes, incipientibus ab
Jerusalem.</hi> 
 Hoc in Lege, et Prophetis, et Psalmis esse
scriptum ipse testatus est <note>(Luc. XXIV, 44-47)</note>: hoc
ejus ore commendatum tenemus. Haec sunt causae nostrae
documenta, haec fundamenta, haec firmamenta.</p>
        </div3>
<div3>
          <head>51.</head>
          <p>
 Legimus in Actibus Apostolorum dictum de
quibusdam credentibus, quod quotidie scrutarentur
Scripturas, an haec ita se haberent <note>(Act. XVII, 11)</note>:
quas utique Scripturas, nisi canonicas Legis et Prophetarum?
Huc accesserunt Evangelia, apostolicae
Epistolae, Actus Apostolorum, Apocalypsis Joannis.
Scrutamini haec omnia, et eruite aliquid manifestum,
quo demonstretis Ecclesiam vel in sola Africa
remansisse, vel ex Africa futurum esse ut impleatur
quod Dominus dicit: <hi>Praedicabitur hoc Evangelium
regni in universo orbe in testimonium omnibus gentibus;
et tunc veniet finis <note>(Matth. XXIV, 14)</note>
          </hi>. Sed aliquid
proferte, quod non egeat interprete, nec unde
convincamini quod de alia re dictum sit, et vos
illud ad vestrum sensum detorquere conemini. Videtis
enim unicum illud quod proferre consuestis, <hi>Ubi pascis, ubi cubas in meridie 
 <note>(Cant. I, 6)</note>
          </hi>; quemadmodum
excussis omnibus ejusdem loci verbis, longe
<pb n="0431"/>
aliud indicat quam vos putatis. Et si hoc sonaret
quod vultis, Maximianistae vos in eo vincerent. Magis
enim meridies Provincia, Byzacium, Tripolis, ubi illi
sunt quicumque sunt, quam Numidia, ubi vos praepolletis.
Ita ergo ipsi germanius et distinctius possunt
de meridie gloriari, ut eos excludere ab hac sententia
non possitis, nisi in illis verbis verum sensum et
catholicum teneatis, ostendentes, eis secundum
quatuor angulos orbis terrarum ab Austro magis
quam ab Africo esse meridiem; secundum figuratas
autem Scripturarum locutiones, perfectam mentis
illuminationem, fervoremque maximum charitatis,
vocari meridiem; unde scriptum est, <hi>Et tenebrae tuae
tanquam meridies erunt <note>(Isai. LVIII, 10)</note>
          </hi>. Aliquid ergo
proferte quod non contra vos verius interpretetur;
sed quod interprete omnino non egeat. Sicut non eget
interprete, <hi>In semine tuo benedicentur omnes gentes <note>(Gen. XXII, 18)</note>
          </hi>:
quia semen Abrahae Christum non
ego, sed Apostolus interpretatur <note>(Galat. III, 16)</note>. Sicut
non eget interprete, <hi>Tu enim vocaberis voluntas mea,
et terra tua orbis terrarum <note>(Isai. LXII, 4)</note>
          </hi>: quia ei dicitur,
quam nemo christianus nisi Ecclesiam Christi
intelligit. Sicut non eget interprete, <hi>Commemorabuntur
et convertentur ad Dominum universi fines terrae, et
adorabunt in conspectu ejus universae patriae gentium;
quoniam ipsius est regnum, et ipse dominabitur gentium <note>(Psal. XXI, 28, 29)</note>
          </hi>:
quia in eo psalmo dicitur, ubi
passio Domini etiam teste Evangelio declaratur <note>(Matth. XXVII, 35, et Joan. XIX, 24)</note>.
Sicut non eget
interprete, <hi>Quia oportebat Christum pati, et resurgere
tertia die, et praedicari in nomine ejus poenitentiam, et
remissionem peccatorum per omnes gentes, incipientibus
ab Jerusalem <note>(Luc. XXIV, 46, 47)</note>
          </hi>. Sicut non eget interprete, <hi>Et eritis mihi testes in Jerusalem, et in tota
Judaea, et Samaria, et usque in totam terram 
 <note>(Act. I,
8)</note>
          </hi>. Coepisse enim Ecclesiam ab Jerusalem, atque
inde isse circum Judaeam, et Samariam, et caeteras
gentes, consequentia gesta testantur canonicis firmata
documentis. Sicut non eget interprete, <hi>Et praedicabitur
hoc Evangelium regni in universo orbe in testimonium
omnibus gentibus; et tunc veniet finis.</hi> Interrogatus
enim Dominus de fine hujus saeculi, cum
quaedam <hi>initia parturitionum</hi> dixisset, ait: <hi>Sed nondum
est finis <note>(Matth. XXIV, 14, 8, 6)</note>
          </hi>. Finem autem
futurum praedixit post praedicationem Evangelii in
universo orbe in omnibus gentibus. Sicut non eget
interprete, <hi>Sinite utraque crescere usque ad messem:</hi> 
quia cum egeret interprete, ipse Dominus interpretatus
est; et ipse exposuit, cui nemo contradicere
potest, maxime in ea parabola, quae ab illo prolata
est: et ipse ait bonum semen esse filios regni; agrum,
mundum; messem, finem saeculi <note>(Id. XIII, 30, 38,
39)</note>. Tale aliquid proferte vel unum, quo apertissime
Africa declaretur, vel in reliquis sola derelicta, vel
ad principium renovandi et implendi orbis sola servata.
Neque enim tot testimoniis commendaretur
<pb n="0432"/>
quod erat cito periturum, et sic taceretur, aut quod
solum esset relinquendum, aut ex quo solo totum esset
reparandum et implendum. Si autem non potestis,
quod tam juste a vobis flagitamus, ostendere; cedite
veritati, conticescite, obdormiscite, a furore expergiscimini
in salutem.</p>
        </div3>
<div3>
          <head>52.</head>
          <p>
 An adhuc dicitis: <hi>Si apud vos est Ecclesia, utquid
nos ad ejus pacem persequendo compellitis? aut si
mali sumus, quid nos quaeritis? Et si zizania sumus,
sinite nos crescere usque ad messem?</hi> Quasi nos, quibus
modis possumus, aliud agamus, nisi ne triticum simul
eradicetur, dum ante tempus zizania separantur.
Quicumque enim boni in aeternum futuri sunt, etsi
ad tempus mali sunt, non zizania, sed triticum sunt
in praescientia Dei. Sic autem nos accusatis, quare
vos quaeramus si mali estis, quasi non in eo perieritis
quo mali estis, et ideo sitis quaerendi, quia periistis,
ut perditi quaeramini, quaesiti inveniamini, inventi
revocemini, sicut illa ovis a pastore, sicut illa drachma
a muliere, sicut ille filius qui mortuus erat et
revixit, perierat et inventus est <note>(Luc. XV)</note>. Ille vos
enim quaerit, qui in sanctis habitat, et imperat ut
quaeramini.
</p>
          <p>CAPUT XX.--53. De persecutione autem vestra
querela sedabitur, si cogitetis et intelligatis prius, non
omnem persecutionem esse culpabilem: alioquin
non laudabiliter diceretur, <hi>Detrahentem proximo suo
occulte, hunc persequebar <note>(Psal. C, 5)</note>
            </hi>. Nam quotidie
videmus et filium de patre tanquam de persecutore
suo conqueri; et conjugem de marito, et servum de
domino, et colonum de possessore, et reum de judice,
et militem vel provincialem de duce vel rege; cum
illi plerumque ordinatissima potestate sibi homines
subditos per terrores leviorum poenarum a gravioribus
malis prohibeant atque compescant; plerumque
autem a bona vita et a bonis factis minando et saeviendo
deterreant: sed cum a malo et illicito prohibent,
correctores et consultores sunt; cum autem a
bono et licito, persecutores et oppressores sunt. Culpantur
etiam qui prohibent a malo, si modum peccati
modus coercitionis excedat. Item jure culpandi sunt,
qui turbide atque inordinate in eos coercendos insiliunt,
qui nulla sibi lege subjecti sunt.</p>
        </div3>
<div3>
          <head>54.</head>
          <p>
 Proinde Circumcellionum vestrorum inordinatas
licentias et superbas insanias juste reprehendimus,
etiam cum aliquibus pessimis violenti sunt:
quia illicita illicite vindicare, et ab illicitis illicite deterrere,
non est bonum. Cum vero et innocentes vel
causa incognita, vel iniquissimis inimicitiis persequuntur,
quis eorum sceleratissima latrocinia non
perhorrescat? At vero quod Maximianistarum furorem
legibus publicis coercendum putastis, ut eos per
jussa judicum et exsecutionem Officiorum et auxilia
civitatum pulsos de basilicis quas tenebant, ad considerationem
sui sceleris urgeretis, non reprehendimus;
<pb n="0433"/>
nisi quia hoc in eis insectati estis, quod ipsi
fecistis, imo multo levius quam fecistis. Illi enim adversus
partem Donati, vos autem adversus orbem
terrarum, et adversus ejus verba, qui Ecclesiam suam
incipientem ab Jerusalem per omnes gentes commendavit,
sacrilegae dissensionis altare erexistis. Porro si
Maximianistae jussionibus judicum adversus se impetratis
illicite et furiose resistere auderent, nonne ipsi
sibi judicium acquirerent? dicente Apostolo, <hi>Qui enim
resistit potestati, Dei ordinationi resistit; qui autem resistunt,
ipsi sibi judicium acquirunt, Principes enim non
sunt timori bono operi, sed malo <note>(Rom. XIII, 2, 3)</note>
          </hi>.
Cum ergo eorum malum opus existeret, quod vos
per ordinatas potestates cohibere conabamini; si vellent
illi pro ipso malo opere suo, pejore opere legibus
adversari; numquid a vobis, et non a se ipsis,
quidquid eis mali accideret, paterentur? Quemadmodum
quicumque voluisset dicere blasphemiam in
Deum Sidrach, Misach, et Abdenago, et secundum
edictum regis cum domo sua disperderetur <note>(Dan. III,
96)</note>; numquid hoc ab ipsis tribus viris, quibus de
igne liberatis rex commotus illud edixerat, aut vero
etiam ab ipso rege, ac non potius a se ipsis illa digna
mala paterentur? Si etiam quadraginta illi Judaei,
qui Paulum interficere conjuraverant, in armatos, a
quibus ordinata tuitione idem Paulus deducebatur <note>(Act. XXIII, 12-33)</note>,
irruissent; numquid eos Paulus,
ac non se ipsi potestatibus resistendo peremissent?</p>
        </div3>
<div3>
          <head>55.</head>
          <p>
 Quapropter et vos sine tumultu animi, sine
turbulenta contentione, sine amaritudine odiorum
considerate diligenter ea quae contra vos reges nostrae
communionis constituunt, qua causa patiamini.
Et si vos in Ecclesia Christi esse inveneritis;
gaudete et exsultate, quia merces vestra multa
est in coelis <note>(Matth. V, 12)</note>. Vos enim tanquam
martyres coronamini, illi autem tanquam persecutores
martyrum judicantur. Si autem vos contra Ecclesiam
Christi altare erexisse, et a christiana unitate,
quae toto orbe diffunditur, sacrilego schismate separatos
esse et corpori Christi, quod est Ecclesia toto
orbe diffusa, et rebaptizando et blasphemando, et
quantum potestis oppugnando, adversari sancta et
canonica Scriptura convincit; vos impii atque sacrilegi,
illi autem qui vos pro tanto scelere tam leniter
damnorum admonitionibus, vel locorum, vel honorum,
vel pecuniae privatione deterrendos coercendosque
decernunt, ut cogitantes quare ista patiamini, sacrilegium
vestrum cognitum fugiatis, et ab aeterna
damnatione liberemini, et rectores diligentissimi, et
consultores piissimi deputantur. Hanc vobis dilectionem
debent christiani catholici imperatores, ut sacrilegia
vestra, et propter christianam mansuetudinem non
pro merito punienda decernant, et propter christianam
sollicitudinem non omnino impunita dimittant. Hoc
in eis Deus operatur, cujus misericordiam etiam in
his molestiis, de quibus conquerimini, non vultis agnoscere.
Nos autem, quantum in nobis est, quantum
Dominus donat atque permittit, nec ipsas leges lenissimae
coercitionis adversus vos movemus, nisi ut
<pb n="0434"/>
Ecclesia catholica, propter infirmorum fragilitatem,
ut eis liceat sine timore eligere quid teneant vel sequantur,
a vestris terroribus libera praestetur: ut si
aliquid vestri in nostros violenter fecerint, tunc vos,
quos tanquam obsides in fundis et in civitatibus habemus,
non qualia vestri faciunt, patiamini, sed per
ordinata judicia subjecti legibus damno pecuniario
vapuletis. Quod si vobis grave videtur; vestri nobis
parcant, et quiescant. Si autem in nos non quiescendo
illi saeviunt, qui vel sub vobis, vel vobiscum
sunt; quod de nobis conqueramini non habetis, qui
in vestra, vel vestrorum potestate posuimus, ut etiam
sectantes haeresem vestram, nulla damna patiamini,
si nullas Catholica, sive a vobis, sive a vestris violentias
patiatur. Quod si aliquae factae fuerint, vobis
invitis et compescere non valentibus, misericorditer
ipsis damnis et juste admonemini, quales habeatis a
quibus vos contaminari non putatis, atque hinc intelligere
cogimini, quam inanes calumnias Ecclesiae
Christi toto orbe diffusae faciatis. Neque jam nobis
objiciatis, quod persequimur vos; sed vestris potius,
si et nos suis violentiis infestari, et vos publicis legibus
malunt conteri, quam se a solito furore sedari.
Si quid sane a nostris christianae charitatis modum
votumque non custodientibus, odiose et perniciose
patimini, non esse illos nostros cito dixerim; sed aut
futuros, si se correxerint, aut in fine separandos, si
in malitia perdurarint: nos tamen nec propter pisces
malos retia rumpimus <note>(Matth. XIII, 47)</note>, nec propter
vasa in contumeliam facta domum magnam deserimus <note>(II Tim. II, 20)</note>.
Quod si vos quoque illos,
a quibus talia Catholica patitur, non esse vestros eadem
regula dicitis: probate animum vestrum, corrigite
errorem, amplectimini unitatem spiritus in vinculo
pacis. Nam si nec vos illi contaminant, nec nos
isti; non nobis invicem alienis criminibus columniemur:
in una charitate frumenta crescamus simul,
usque ad ventilabrum paleam toleremus.</p>
        </div3>
<div3>
          <head>56.</head>
          <p>
 Quamobrem si nullo interprete indigent canonicarum
Scripturarum testimonia quae commendant
Ecclesiam in totius orbis communione consistere, et
separationi vestrae in Africa constitutae ex iisdem Libris
nulla talia potestis invenire suffragia, nec juste
de persecutionibus conquerimini, quas graviores ipsa
perpetitur, quo latius diffunditur, ac fide, et spe, et
charitate omnia tolerat, non tantum talia, qualia vestri
Circumcelliones, et eorum similes ubi possunt membris
ejus infligunt, sed omnia variarum iniquitatum
scandala per universum mundum scatentia, de quibus
Dominus exclamavit, <hi>Vae mundo ab scandalis <note>(Matth.
XVIII, 7)</note>
          </hi>: gravius enim persequitur filius patrem male
vivendo, quam pater filium castigando; et gravius
ancilla Saram persecuta est per iniquam superbiam,
quam eam Sara per debitam disciplinam <note>(Gen. XVI)</note>,
et gravius Dominum persequebantur, propter quos
dictum est, <hi>Zelus domus tuae comedit me <note>(Psal. LXVIII,
10)</note>
          </hi>, quam eos ipse cum eorum mensas evertit, et eos
<pb n="0435"/>
flagello de templo expulit <note>(Joan. II, 15)</note>: quid habetis
amplius quod dicatis?
</p>
          <p>CAPUT XXI.--57. An illud ultimum vestrum,
jam placet, in medium proferamus? <hi>Ecce,</hi> inquiunt, <hi>vos tenetis Ecclesiam. Quomodo nos suscipitis, si ad vos
transire voluerimus?</hi> 
 Breviter respondeo: Sic vos suscipimus,
quomodo suscipit Ecclesia, quam in sanctis
Libris canonicis invenimus. Deposita quippe animositate
contradicendi, qua tument omnes qui veritate
Dei vinci nolunt, et sua perversitate vincuntur, facile
potestis intelligere et in bonis esse et in malis Sacramenta
divina; sed in illis ad salutem, in malis
ad damnationem. Et cum tantum distet inter eos qui
haec digne indigneque tractaverint, ipsa tamen eadem
sunt, illis ad praemium valentia, illis ad judicium.</p>
        </div3>
<div3>
          <head>58.</head>
          <p>
 Quapropter quando plures quam Joannes Dominus
baptizabat, sicut in Evangelio scriptum est,
ubi subjecit Evangelista, <hi>Quamvis ipse non baptizabat,
sed discipuli ejus <note>(Id. IV, 1, 2)</note>
          </hi>: cum tantum
distaret inter Petrum et Judam, nihil tamen distabat
inter Baptismum qui dabatur per Petrum, et
qui dabatur per Judam. Illud enim quod per eos
dabatur, unum erat, cum ipsi non essent unum: et
illud Christi erat, illorum autem unus ad membra
Christi, alter ad partem diaboli pertinebat. Cum vero
Joannes Baptista et Paulus Apostolus unum essent,
quia uterque sponsi amicus erat, tamen quia non erat
unus baptismus qui dabatur a Joanne, et qui dabatur
a Paulo, jussit Paulus Christi Baptismo baptizari
eos, qui baptismo Joannis fuerant baptizati. Itaque
ille baptismus Joannis dictus est: qui autem per
Paulum datus est, non est dictus baptismus Pauli;
sed <hi>jussit eos,</hi> inquit, <hi>baptizari in Christo <note>(Act. XIX, 4,
5)</note>
          </hi>. Ecce unum sunt Joannes et Paulus, et non
unum dant: ecce non sunt unum Petrus et Judas, et
unum dant: at vero Petrus et Paulus et unum sunt,
et unum dant. Abraham et Cornelius ex fide justificati
unum sunt, et non unum Sacramentum acceperunt:
itemque Cornelius et Simon Magus non sunt
unum, et unum Sacramentum acceperunt: at vero
Cornelius, et ille spado, quem Philippus in itinere
baptizavit, et unum sunt, et unum Sacramentum
acceperunt <note>(Id. X, 48, et VIII, 13, 38)</note>. Cum ergo
unum est Sacramentum, nec diversi datores, nec diversi
perceptores faciunt ut non sit unum quod unum est.</p>
        </div3>
<div3>
          <head>59.</head>
          <p>
 Isti autem dum volunt hominum esse quod
Christi est, res falsissimas et absurdissimas persuadere
conantur, ut prope tot sint baptismi, quot homines
per quos dantur. Itaque illud quod Dominus ait
de homine et opere hominis, <hi>Arbor bona bonos fructus
facit, arbor mala malos fructus facit <note>(Matth. VII, 17)</note>
          </hi>;
isti ad hoc detorquere conantur, ut a bono baptizatus
bonus sit, et a malo baptizatus malus sit. Unde sequitur
eos, etiamsi nolint, ut a meliore baptizatus melior
sit, et ab inferiore baptizatus inferior sit. Ex quo fit
ut illi quos ante Domini passionem non ipse Jesus
baptizabat, sed discipuli ejus, multo sanctius nascerentur,
si ab ipso baptizarentur. Quis enim vel cogitare
<pb n="0436"/>
possit, quantum intererat inter ipsum, et discipulos
ejus a quibus baptizabantur? Ergo invidit eis
sanctiorem generationem, quos a discipulis suis sese
hic constituto maluit baptizari? Quod utique quisquis
credit, insanus est. Quid ergo Dominus eo ipso demonstrare
dignatus est, nisi suum esse quod daretur,
per quemlibet daretur; et se baptizare, de quo amicus
ille sponsi dixerat, <hi>Hic est qui baptizat <note>(Joan. I, 33)</note>
          </hi>;
per cujuslibet manus ministri baptizaretur, qui credidisset
in eum? Dicit etiam Paulus, <hi>Gratias Deo, quod
neminem vestrum baptizavi, nisi Crispum et Gaium, ne
quis dicat quod in nomine meo baptizavi <note>(I Cor. I, 14,
15)</note>
          </hi>. Et iste ergo credatur invidisse hominibus meliorem
sanctificationem, si quanto melior erat, tanto
melius poterant baptizari, qui ab illo baptizarentur.
Imo vero ad hoc ipsum vigilavit cautissimi et fidelissimi
dispensatoris intentio, ne quisquam ideo sanctius
se baptizatum putaret, quod a ministro sanctiore baptizaretur,
et quod Domini erat, servo tribueret.</p>
        </div3>
<div3>
          <head>60.</head>
          <p>
 Cum igitur boni et mali dent et accipiant Baptismi
sacramentum, nec regenerati spiritualiter in
corpus et membra Christi coaedificentur nisi boni;
profecto in bonis est illa Ecclesia, cui dicitur: <hi>Sicut
lilium in medio spinarum, ita proxima mea in medio
filiarum <note>(Cant. II, 2)</note>
          </hi>. In his est enim aedificant
super petram, id est, qui audiunt verba Christi, et
faciunt: quia et Petro confitenti se Christum Filium
Dei, sic ait: <hi>Et super hanc petram aedificabo Ecclesiam
meam <note>(Matth. XVI, 18)</note>
          </hi>. Non est ergo in eis qui aedificant
super arenam, id est, qui audiunt verba Christi,
et non faciunt. Ipse enim dixit: <hi>Qui audit verba mea
haec et facit ea, similabo eum viro sapienti, qui aedificat
domum suam super petram.</hi> Et ibidem paulo post: <hi>Qui audit,</hi> 
 inquit, <hi>verba mea haec, et non facit ea, similabo
eum viro stulto, qui aedificat domum suam super
arenam <note>(Id. VII, 24, 26)</note>
          </hi>. Qui ergo compage charitatis
incorporati sunt aedificio super petram constituto,
et lilio inter spinas candenti, ipsi utique possidebunt
regnum Dei. Qui autem super arenam aedificant, vel
in spinis deputantur, quis dubitaverit quod regnum
Dei non possidebunt? Nihil utique talibus prodest
Baptismi sacramentum: nec tamen propter eorum
instabile fundamentum sterilemque malitiam,
etiam Sacramento quod habent, ulla injuria facienda
est.
</p>
          <p>CAPUT XXII.--61. Proinde in loco illo ex Epistola
Pauli apostoli, quam scripsit ad Galatas, sine
studio contentionis advertite, quam recte fiat, ut haereticum
corrigentes errorem, si Sacramentum hoc
habent quod habere debuerunt, illud accipiant quod
eis deerat, non improbetur et blasphemetur quod
inerat. <hi>Manifesta,</hi> inquit, <hi>sunt opera carnis, quae sunt
fornicationes, immunditiae, luxuriae, idolorum servitus,
veneficia, inimicitiae, contentiones, aemulationes, animositates,
dissensiones, haereses, invidiae, ebrietates, comessationes,
et his similia; quae praedico vobis, sicut
praedixi, quoniam qui talia agunt, regnum Dei non possidebunt <note>(Galat. V, 19-21)</note>
            </hi>.
Omnes itaque isti non
<pb n="0437"/>
sunt in lilio, nec super petram: inter hos autem et
haeretici positi sunt. Cur ergo vos, ut omittam caetera,
non baptizatis post ebriosos, luxuriosos, invidos, qui
regnum Dei non possidebunt, et ideo in petra non
sunt; et quia in petra non sunt, procul dubio in Ecclesia
non deputantur; quia <hi>super hanc petram,</hi> inquit, <hi>aedificabo Ecclesiam meam:</hi> 
 et nos vultis ut baptizemus
post haereticos, qui inter easdem spinas regnum
Dei non possessuras enumerati sunt, et quibus similiter
Sacramenta insunt, quando eadem sunt; sed
non prosunt, quia cum illa recta sint, ipsi perversi
sunt?</p>
        </div3>
<div3>
          <head>62.</head>
          <p>
 Haec sine pertinacia considerantes atque cogitantes,
facile potestis intelligere, id in quoque corrigendum
esse quod pravum est, quod autem rectum
est, approbandum; et hoc dandum esse quod deerit,
quod autem inerit, agnoscendum. Veniens itaque haereticus
ut catholicus fiat, errorem corrigat proprium,
non Christi violet Sacramentum: accipiat vinculum
pacis quod non habebat, sine quo illi prodesse non
poterat Baptisma quod habebat. Utrumque enim necessarium
est ad regnum Dei adipiscendum, et Baptismus,
et justitia. Et in contemptore quidem Baptismi
Christi non potest esse justitia: Baptismus autem
et in eo qui justitiam non habet, potest esse, sed
non potest prodesse. Sicut enim Veritas dixit, <hi>Si quis
non renatus fuerit ex aqua et spiritu, non intrabit in
regnum coelorum <note>(Joan. III, 5)</note>
          </hi>; ita eadem Veritas
dixit, <hi>Nisi abundaverit justitia vestra super Scribarum
et Pharisaeorum, non intrabitis in regnum coelorum <note>(Matth. V, 20)</note>
          </hi>:
ut non Baptismus solus, sed etiam
justitia perducat ad regnum; cui autem vel utrumque,
vel unum defuerit, illuc pervenire non possit.
Quapropter cum dicatur haereticis, Justitia vobis
deest, quam sine charitate ac vinculo pacis habere
nullus potest; cumque et ipsi fateantur, multos Baptismum
habere, et justitiam non habere, et si non
fateantur, eos convincat Scriptura divina: miror
quomodo putent, cum eos habentes non suum, sed
Christi Baptismum, iterum nolumus baptizare, ita
nos agere, ac si eis jam nihil deesse judicemus; et
quia Baptismus eis in Catholica non datur, quem habere
inveniuntur, nihil se illic accipere arbitrentur,
ubi hoc accipiunt, sine quo illud quod habent, eis ad
perniciem valeat, non ad salutem. Quod si nolunt intelligere,
sufficit nobis quod eam tenemus Ecclesiam,
quae manifestissimis sanctarum et canonicarum Scripturarum
testimoniis demonstratur.</p>
        </div3>
<div3>
          <head>63.</head>
          <p>
 Dicat mihi nunc haereticus: Quomodo me suscipis?
Cito respondeo: Sicut suscipit Ecclesia, cui
Christus perhibet testimonium. Numquid tu melius
potes posse quomodo suscipiendus sis, quam Salvator
noster medicus vulneris tui? Hic forte dicis: Lege
mihi ergo quemadmodum Christus suscipi jusserit
eos, qui ab haereticis transire ad Ecclesiam volunt.
Hoc aperte atque evidenter, nec ego logo, nec tu. Si
enim haereticus esset Joannes, et in nomine Patris et
<pb n="0438"/>
Filii et Spiritus sancti baptizaret, post cujus baptismum
jussit Paulus homines baptizari; tu obtineres
quod dicis, ita ut contra quid dicerem, non haberem.
Rursus, si Petrus in nomine Patris et Filii et Spiritus
sancti ab haereticis baptizatus fuisset, cui Dominus
ait, <hi>Qui lotus est semel, non habet necessitatem iterum
lavandi <note>(Joan. XIII, 10)</note>
          </hi>; ego obtinerem quod dico, ita
ut tu contra quid diceres, non haberes. Nunc vero
cum in Scripturis non inveniamus aliquos ad Ecclesiam
transisse ab haereticis, et sicut ego dico, aut
sicut tu dicis, esse susceptos; puto si aliquis sapiens
exstitisset, cui Dominus Christus testimonium perhiberet,
et de hac quaestione consuleretur a nobis,
nullo modo dubitare deberemus id facere quod ille
dixisset, ne non tam ipsi quam Domino Christo, cujus
testimonio commendabatur, repugnare judicaremur.
Perhibet autem testimonium Christus Ecclesiae
suae. Ecce Evangelium, lege ubi ait: <hi>Oportebat
Christum pati, et resurgere tertia die, et praedicari
in nomine ejus poenitentiam et remissionem peccatorum
per omnes gentes, incipientibus ab Jerusalem <note>(Luc.
XXIV, 46, 47)</note>
          </hi>. Quomodo ergo suscipit ista Ecclesia
per omnes gentes incipientibus ab Jerusalem, remotis
omnibus ambagibus et tergiversationibus, sic suscipiendus
es. Quod si non vis, non mihi, aut cuiquam
hominum, qui te vult ita suscipere, sed ipsi Salvatori
contra salutem tuam perniciosissime reluctaris, qui
te sic suscipiendum esse non vis credere, quemadmodum
suscipit illa Ecclesia, quam testimonio suo
commendat ille, cui fateris nefarium esse non credere.
</p>
          <p>CAPUT XXIII.--64. <hi>At enim dixit Jeremias,  « Facta
est mihi ut aqua mendax, non habens fidem.</hi> »  Non de
hac aqua dixit, quam putas. Lege diligenter. Ipsam
enim mendacium hominum multitudinem dixit aquam
mendacem more prophetico, sicut figurate loqui solent:
sicut in Apocalypsi, populos aquarum nomine
novimus appellatos <note>(Apoc. XVII, 15)</note>. Nam sic ait Jeremias: <hi>Utquid qui contristant me, praevalent? Plaga
mea valida est, unde sanabor? Facta est mihi ut aqua
mendax non habens fidem 
 <note>(Jerem. XV, 18)</note>
            </hi>. Plagam
suam sibi dixit factam ut aquam mendacem: eamdem
vero plagam suam eos appellavit qui se contristabant.
Quod enim ait, <hi>qui contristant me;</hi> hoc dixit
postea, <hi>plaga mea:</hi> et quod supra dixit, <hi>praevalent;</hi> 
hoc postea dixit, <hi>valida est.</hi> </p>
        </div3>
<div3>
          <head>65.</head>
          <p>
 Sic et illic facitis, ubi scriptum est: <hi>Ab aqua
aliena abstine te, et de fonte alieno ne biberis <note>(Prov. V,
15)</note>
          </hi>. Putatis enim de Baptismo dictum qui est apud
haereticos, ut ideo sit aqua aliena, quia haeretici regnum
Dei non possidebunt: quasi non ita sit et apud
ebriosos, et apud invidos, et caeteros hujusmodi, de
quibus pariter dictum est, <hi>Regnum Dei non possidebunt <note>(I Cor. VI, 10, et Galat. V, 21)</note>
          </hi>:
et tamen in
omnibus talibus, si secundum Evangelium baptizati
sunt, Christi est Baptismus, non ipsorum. Unde aqua
illa non est aliena; cum ipsi alieni sint, quibus dicturus
<pb n="0439"/>
est, <hi>Non novi vos <note>(Matth. VII, 23)</note>
          </hi>. Cur non
ergo potius intelligam aquam alienam et fontem alienum,
doctrinam esse maligni spiritus, qua decipiuntur
et seducuntur alienati a Deo per ignorantiam,
quae est in illis, propter caecitatem cordis eorum; hoc
expressius commendante Apostolo: <hi>Spiritus autem
manifeste dicit, quia in novissimis temporibus recedent
quidam a fide, attendentes spiritibus seductoribus, et
doctrinis daemoniorum <note>(I Tim. IV, 1)</note>
          </hi>? Haec est aqua
aliena, et fons alienus. Si enim aqua in bono intelligitur
et Spiritus sanctus; cur non aqua in malo intelligatur
et spiritus malignus? Non enim semper ubi
aquam nominat Scriptura, hoc visibile Baptismi sacramentum
vult intelligi: sed aliquando ipsum, aliquando
aliud. Jam enim hoc visibili Baptismo etiam
alios discipuli Domini baptizaverant, antequam veniret
in eos secundum ejus promissionem Spiritus sanctus:
de quo tamen idem Jesus dicit, <hi>Si quis sitit, veniat et
bibat: qui credit in me, sicut dicit Scriptura, flumina
aquae vivae fluent de ventre ejus.</hi> Et sequitur Evangelista,
et exponit unde sit dictum: <hi>Hoc autem,</hi> inquit, <hi>dicebat de Spiritu, quem accepturi erant ii qui in eum
erant credituri. Spiritus enim nondum erat datus, quia
Jesus nondum fuerat clarificatus 
 <note>(Joan. VII, 37-39)</note>
          </hi>.
Ecce aquam dicit Spiritum, qui nondum erat datus,
cum jam aqua illa Baptismi multis fuisset data.</p>
        </div3>
<div3>
          <head>66.</head>
          <p>
 Unde et illud, quod similiter non intelligitis,
quod scriptum est, <hi>Bibe aquam de tuis vasis, et de puteorum
tuorum fontibus; et fons aquae tuae sit tibi proprius,
et nemo alienus communicet tibi, et non superfluant
tibi aquae foras, et in plateis tuis discurrant aquae
tuae <note>(Prov. V, 15-17)</note>
          </hi>: non visibilem Baptismum,
quem possunt habere et alieni, id est, qui regnum
Dei non possidebunt; sed hoc donum commendat
Spiritus sancti, quod proprium est eorum tantum, qui
regnabunt cum Christo in aeternum. Quoniam <hi>charitas
Dei,</hi> sicut dicit Apostolus, <hi>diffusa est in cordibus nostris
per Spiritum sanctum, qui datus est nobis <note>(Rom.
V, 5)</note>
          </hi>. Ipsa enim latitudo cordis, quam charitas facit,
unde illam diffusam dicit, et unde ad Corinthios ita
loquitur, <hi>Os nostrum patet ad vos, o Corinthii, cor nostrum
dilatatum est <note>(II Cor. VI, 11)</note>
          </hi>, platearum nomine
significata est.</p>
        </div3>
<div3>
          <head>67.</head>
          <p>
 Quod ergo aperte audimus, <hi>Nolite omni spiritui
credere, sed probate spiritus si ex Deo sint <note>(I Joan.
IV, 1)</note>
          </hi>; hoc figurate audimus, <hi>Ab agua aliena abstine
te, et de fonte alieno ne biberis.</hi> Et quod aperte audimus, <hi>Charitas Dei diffusa est in cordibus nostris per
Spiritum sanctum, qui datus est nobis,</hi> 
 hoc figurate
audimus, <hi>Fons aquae tuae sit tibi proprius, et nemo alienus
communicet tibi.</hi> Multa enim munera Dei possunt
habere et alieni, non solum ista communia cum lapidibus
et arboribus, sicuti est esse et vigere; nec solum
communia cum pecoribus, sicuti spirare, sentire:
sed etiam majora jam hominum propria, sicuti
est ratio, locutio, artes utiles innumerabiles, et alia
multa. Ipsa etiam quae domui Dei data sunt, nonnulla
ex eis habent alieni, id est, non possessuri regnum
<pb n="0440"/>
Dei, quibus in fine dicetur, <hi>Non novi vos;</hi> etiam cum
dixerint, <hi>In nomine tuo prophetavimus et virtutes multas
fecimus.</hi> Quia, <hi>Etsi habeam,</hi> inquit, <hi>prophetiam, et
sciam omnia sacramenta et omnem scientiam, et si habuero
omnem fidem, ita ut montes transferam, charitatem
autem non habeam, nihil sum <note>(I Cor. XIII, 2)</note>
          </hi>. Hoc
est ergo donum Spiritus sancti proprium sanctorum,
unde nemo communicat alienus. Hoc deest omnibus
malignis et gehennae filiis, etiamsi Christi Baptismo
baptizentur, sicut Simon fuerat baptizatus. Hoc deest
etiam haereticis: hoc accipiunt, cum correcti veniunt
et unitatis vinculum sinceriter amplectuntur. Quod si
non acciperent, etiam habentes Baptismum Christi,
non erant possessuri regnum Christi; quia non introierant
ad fontem illum proprium aquarum discurrentium
in plateis sanctorum, et foras non excurrentium,
quo fonte charitas Dei diffusa est in cordibus
nostris per Spiritum sanctum, qui datus est nobis.
Desinite itaque illa testimonia commemorare, quae aut
non intelligitis, aut pro nobis contra vos esse intelligitis.
Quod si ambigue posita, et pro nobis, et pro
vobis possent interpretari, nihil utique adjuvarent
causam vestram: quia et nos si talibus uti vellemus,
innumerabilibus uteremur, quae causam nostram nihil
similiter adjuvarent. Sed plane talia malam causam
vel moras faciendo sustentant.
</p>
          <p>CAPUT XXIV.--68. <hi>Ecce,</hi> inquiunt, <hi>de corpore
Domini aqua profluxit.</hi> Et quid te hoc adjuvat, o haeretice? <hi>Multum,</hi> 
 inquit: <hi>Baptisma enim significat non
esse, nisi in corpore Domini, id est, in Ecclesia.</hi> Melius
diceres, de corpore Domini, hoc est, de Ecclesia;
etiamsi jam constet (quod adhuc forte diligentius
requirendum est), aqua illa Baptismum esse significatum.
Nam et nos Baptismum quem habetis, de corpore
Domini esse dicimus, hoc est, de Ecclesia,
quamvis in ea ipsi non sitis, sicut omnes qui non
aedificant super petram, sed super arenam. Quare
tamen non attendis aquam illam, qua Baptismum significatum
dicis, non tantum in corpore Domini
fuisse, sed etiam de corpore ejus foras exiisse, et
hoc per vulnus persecutoris? Neque enim et haeretici
et omnes mali secum foras Sacramenta traxissent,
si unitatis integritatem in corpore Domini custodissent.
Sed etiam hoc videtis quam profundum sit, et
quanta mysterii altitudine occultum.</p>
        </div3>
<div3>
          <head>69.</head>
          <p>
 Jam sufficiat: desinite talibus agere. Omnia
quae hujusmodi protuleritis, aut pro nobis sunt, aut,
ut multum causae nostrae minuam, incertum est pro
quibus sint. Sed libenter in opertis immoramini, ne
fateri aperta cogamini. Ecce Ecclesia, rogo, quid patimini?
Ecce Ecclesia tot manifestissimis sanctarum
Scripturarum testimoniis commendata et expressa,
praedicta et demonstrata: <hi>Sicut audivimus, ita et vidimus <note>(Psal. XLVII, 9)</note>
          </hi>.
Quid tergiversaris quomodo suscipiaris?
Cur detrectas sic suscipi, quomodo illa suscipit,
cui testimonium perhibet qui mentiri non
potuit? Doce Scripturas canonicas aperte dixisse,
baptizandum esse in catholica Ecclesia qui apud haereticos
in nomine Patris et Filii et Spiritus sancti
<pb n="0441"/>
fuerit baptizatus. Quod si hoc docere non potes;
illud doce, huic communioni tuae, id est, parti Donati,
ubi hoc didicisti, apertum aliquod et manifestum
testimonium a Scripturis canonicis perhiberi:
et fatebor ad te esse transeundum, nec aliter esse
suscipiendos haereticos, quam sicut suscipit ecclesia
in qua es, quia tali testimonio declarata est. Quid
aestuas? quid perturbaris? Non invenis in Scripturis
canonicis, quod a te justissime exigimus? Nam quod
dicere soletis, <hi>Ubi pascis, ubi cubas in meridie <note>(Cant. I,
6)</note>
          </hi>; vides quale sit, et quam pro te non sit. Noli ergo
talia quaerere. Quia et si in partibus aquilonis esset
pars Donati, quae contrariae sunt partibus meridianis,
diceret de se esse dictum: <hi>Montes Sion, latera aquilonis,
civitas regis magni <note>(Psal. XLVII, 3)</note>
          </hi>. Nam utique
civitas regis magni non est nisi Ecclesia; et hoc potius
indubitanter sonat Ecclesiam, quam illud, <hi>Ubi
pascis, ubi cubas in meridie.</hi> Sed fortasse illo testimonio
Marcion haereticus uteretur, qui dicitur Ponticus
fuisse, quae partes ad aquilonem sunt. Rursus si in occidente
esset pars Donati, diceret de se esse dictum: <hi>Iter facite ei qui ascendit super occasum; Dominus
nomen est illi 
 <note>(Psal. LXVII, 5)</note>
          </hi>. Fortassis enim sublimius
esse diceret, <hi>ascendit super occasum;</hi> quam, <hi>cubat in meridie.</hi> 
 Haec mystica sunt, operta sunt, figurata
sunt: aliquid manifestum quod interprete non
egeat, a vobis flagitamus.</p>
        </div3>
<div3>
          <head>70.</head>
          <p>
 Ego itaque sic te suscipio, quemadmodum suscipit
semen Abrahae, <hi>in quo benedicuntur omnes gentes <note>(Gen. XXII, 18)</note>
          </hi>.
Hoc forte obscurum esset, nisi
Paulus aperuisset semen Abrahae quod est Christus <note>(Galat. III, 16)</note>.
Sic te suscipio, quemadmodum suscipit
illa <hi>sterilis,</hi> cujus <hi>multi filii, magis quam ejus
quae habet virum.</hi> Quod obscurum esset, nisi Paulus
dixisset, ipsam esse Ecclesiam matrem nostram: cui
dictum est, <hi>Dominus qui eruit te, ipse Deus universae
terrae vocabitur <note>(Isai. LIV, 1, 5; Galat. IV, 26, 27)</note>
          </hi>;
cui dictum est, <hi>Terra tua orbis terrarum <note>(Isai. LXII,
4)</note>
          </hi>. Sicut suscipit regina illa, de qua in Psalmis dicitur, <hi>Astitit regina a dextris tuis:</hi> 
 et cui dicitur, <hi>Pro
patribus tuis nati sunt tibi filii, constitues eos principes
super omnem terram <note>(Psal. XLIV, 10, 17)</note>
          </hi>. Postremo,
ne multa commemorem, sic te suscipio, sicut suscipit
Ecclesia <hi>per omnes gentes incipiens ab Jerusalem <note>(Luc. XXIV, 47)</note>
          </hi>:
sicut suscipit Ecclesia quae <hi>testis
est,</hi> Christo <hi>in Jerusalem, et in tota Judaea et Samaria,
et usque ad totam terram <note>(Act. I, 8)</note>
          </hi>. Ille enim te
suscipit, qui hoc de illa dixit, qui talibus eam verbis,
ne quisquam de illa dubitaret, ostendit. Sic te suscipio,
quemadmodum suscipit triticum seminatum in
agro, quod cum zizaniis crescit usque ad messem. Hi
sunt enim <hi>filii regni; ager autem est mundus, messis est finis
saeculi <note>(Matth. XIII, 30, 38, 39)</note>
          </hi>: Dominus exposuit,
Evangelium est, verba Domini sunt, manifesta sunt.
Possem tibi dicere: Sic te suscipio, quemadmodum
et vos suscepistis quos Praetextatus et Felicianus a
vobis damnati, extra vestram communionem baptizaverunt.
Cui rei quid contradicas, omnino non habes.
Sed hoc potius dicam, quod et adversus ipsos Maximianistas
<pb n="0442"/>
invictissime valeat, qui vos in duobus praecipue
testimoniis quibus imperitissime, tamen creberrime
uti soletis, omnino vicerunt, et de paucitate
et de meridie. Hoc ergo dicam, quod vos omnes
tanquam pariter contra nos insurgatis, exstinguat. Sic
vos suscipimus, si corrigi vultis, quemadmodum suscipit
Ecclesia, quam Dominus Jesus dixit ab Jerusalem
coepturam, et in Actibus Apostolorum legimus
inde coepisse: et per omnes gentes ituram,
et in Actibus Apostolorum legimus per multas isse,
antequam veniret in Africam, et per omnes gentes
ituram antequam veniat finis; quia ipse Dominus ait, <hi>Praedicabitur hoc Evangelium in omnibus gentibus, et
tunc veniet finis.</hi> 
 Ecce purgamenta ejus: <hi>Quoniam
abundavit iniquitas, refrigescet charitas multorum.</hi> Ecce
frumenta ejus: <hi>Qui autem perseveraverit usque in
finem, hic salvus erit <note>(Id. XXIV, 12-14)</note>
          </hi>. Ubi hic Africa
nominata est in parte Donati? Ecce iterum frumenta
ejus: <hi>Ut scias,</hi> inquit Apostolus, <hi>quemadmodum te
oporteat in domo Dei conversari, quae est Ecclesia Dei
vivi, columna et firmamentum veritatis. Et sine dubio
magnum est pietatis sacramentum, quod manifestatum
est in carne, justificatum est in spiritu, apparuit Angelis,
praedicatum est in gentibus, creditum est in mundo,
assumptum est in gloria <note>(I Tim. III, 15, 16)</note>
          </hi>. Ecce
purgamenta ejus: <hi>Spiritus autem,</hi> inquit, <hi>manifeste
dicit, quia in novissimis temporibus recedent quidam a
fide, attendentes spiritibus seductoribus, doctrinis daemoniorum, <note>(Id. IV, 1)</note>
          </hi> 
 etc. Ubi et hic Africa in parte
Donati nominata est, ut in ea remanserit columna et
firmamentum veritatis, aut pietatis sacramentum, de
quo usque in finem ita cucurrit, ut diceret, <hi>Praedicatum
est in gentibus, creditum est in mundo, assumptum
est in gloria?</hi> </p>
        </div3>
<div3>
          <head>71.</head>
          <p>
 Quid ergo pluribus teneam? Qui respondere
cogitat huic Epistolae, scrutetur Scripturas: et aut
manifestum de Africa, vel in qua sola, vel ex qua
sola est pars Donati, proferat testimonium: quod
ideo proferre non potest, quia illis tam manifestis,
quae a nobis prolata sunt, repugnare Scriptura non
potest: aut si suarum suspicionum, vel criminationum,
vel calumniarum sectatores credulos quaerit,
et vult traducere in aliud Evangelium, quod non
est aliud, atque annuntiare nobis praeterquam quod
accepimus, etsi angelus de coelo esset, anathema
esset <note>(Galat. I, 8)</note>: quoniam et diabolus, qui propterea
de coelo cecidit, quia in veritate non stetit, si
anathema fuisset homini, quando ei praeterquam quod
a Domino Deo acceperat, annuntiavit, primi parentes
carnis nostrae, nec in poenam mortis incidissent, nec
de loco felicitatis exissent.
</p>
          <p>CAPUT XXV.--72. Quapropter vos, charissimi,
quibus hanc Epistolam scribo, praeceptum pastoris
qui animam suam posuit pro ovibus suis, et nunc
glorificatus et exaltatus sedet ad dexteram Dei Patris,
corde fidelissimo et firmissimo retinete dicentis. <hi>Quae sunt oves meae, vocem meam audiunt, et sequuntur
me 
 <note>(Joan. X, 27)</note>
            </hi>. Audistis ejus vocem manifestis
<pb n="0443"/>
simam, non solum per Legem ejus, et Prophetas, et
Psalmos, sed etiam per os proprium commendantis
Ecclesiam suam futuram. Et ea quae praedixit, quemadmodum
ex ordine consecuta sint, in Actibus et
Litteris Apostolorum, quae divinarum Scripturarum
canonem complent, legendo perspicitis. Non est obscura
quaestio in qua vos fallant, quos ipse Dominus
praedixit futuros atque dicturos, <hi>Ecce hic est Christus,
ecce illic: ecce in deserto,</hi> quasi ubi non est frequentia
multitudinis: <hi>ecce in cubiculis <note>(Matth. XXIV, 23,
26)</note>
            </hi>, quasi in secretis traditionibus atque doctrinis.
Habetis Ecclesiam ubique diffundi, et crescere usque
ad messem. Habetis civitatem, de qua ipse qui eam
condidit, ait: <hi>Non potest civitas abscondi super montem
constituta <note>(Id. V, 14)</note>
            </hi>. Ipsa est ergo quae non
in aliqua parte terrarum, sed ubique notissima est.
Haec temporales aliquando etiam in suis frumentis
patitur tempestates, ut in quibusdam locis non cognoscantur;
sed tamen etiam illic latent: neque
enim falli potest divina sententia, quoniam crescunt
usque ad messem.</p>
        </div3>
<div3>
          <head>73.</head>
          <p>
 Itaque et in aliis gentibus saepe nonnulla membra
Ecclesiae praevalentibus haeresum et schismatum
seditionibus, pressa atque obumbrata sunt; et tamen
quia inerant, paulo post nullo dubitante claruerunt:
et in ipsa Africa post illud Secundi Tigisitani apud
Carthaginem seditiosum turbulentumque concilium,
ubi et a femina nobili Lucilla operata corruptio,
postea judicialibus Gestis commemorata est, cum inde
litterae pene per totam Africam, qua Ecclesiae Christi
jam germinaverant, missae fuissent, creditum est litteris
concilii; neque enim aliter oportebat: et quasi
visa sunt per aliquam partem agri frumenta dominica
defecisse; nullo modo autem defecerant, quae vere
frumenta erant praedestinata atque seminata, et alta
radice feraciter germinantia. Salva enim conscientia
litteris concilii crediderant: neque enim ab hominibus
de aliis hominibus aliquid incredibile dicebatur,
aut eis contra Evangelium credebatur. Sed
posteaquam illi furiosam pertinaciam usque ad dissensionem
sacrilegam contra totum orbem christianum
contentione obstinatissima perduxerunt, atque innotuit
bonis fidelibus quos a Caeciliano alienaverat falsa
criminatio: viderunt se, si in illa communione persisterent,
non jam de quodam homine, vel de quibusdam
hominibus, sed de Ecclesia toto terrarum
orbe diffusa pravum habere judicium; et maluerunt
Christi Evangelio, quam collegarum concilio credere.
Itaque illis relictis, mox ad catholicam pacem multi,
et episcopi, et clerici, et populi redierunt: quod et
antequam facerent, in tritico deputabantur. Tunc
enim non faciebant, cum adversus homines male sibi
a collegis insinuatos, non adversus Ecclesiam Dei,
quae in cunctis gentibus crescit, illa eorum contradictio
nitebatur. Itaque et in Africa triticum quod
<pb n="0444"/>
Filius hominis seminaverat, triticum mansit: et ex
illo usque adhuc crevit, et crescit, et deinceps usque
ad messem fructificabit et crescet, sicut in omni
mundo.</p>
        </div3>
<div3>
          <head>74.</head>
          <p>
 Nonnulli etiam bonae voluntatis, per carnalem
caliginem, etiam post confirmatum contra Ecclesiam
Dei malignorum furorem, in illa dissensione diutius
erraverunt, tanquam si adhuc mollia conculcarentur
frumenta, et radice viva herbae vigor attereretur:
etiam ipsa tamen frumenta sua noverat Deus, quamvis
ut reviviscerent arguenda et increpanda. Non enim
eo modo dictum est Petro, <hi>Redi post me, satana <note>(Matth.
XVI, 23)</note>
          </hi>; quomodo dictum est de Juda, <hi>Unus ex vobis
diabolus est <note>(Joan. VI, 71)</note>
          </hi>. Quidam quoque et apertissimae
veritati malo studio contradixerunt: illi vero
eradicati vel praecisi erant; sed non permanentes in
infidelitate, sicut de quibusdam ramis fractis Apostolus
dicit, manu divina replantati, aut iterum inserti
sunt <note>(Rom. XI, 17-23)</note>. Tunc enim quisque infructuosus,
et nondum a radice praecisus est, cum mala cupiditate
agit quidem illa opera de quibus dictum est, <hi>Quoniam qui talia agunt, regnum Dei non possidebunt <note>(Galat. V, 21)</note>
          </hi>:
sed cum pro ipsis operibus etiam
veritati apertissimae qua redarguitur, resistere coeperit,
tunc praeciditur. Et multi tales sunt in Sacramentorum
communione cum Ecclesia, et tamen jam
non sunt in Ecclesia. Alioquin si tunc quisque praeciditur,
cum visibiliter excommunicatur; consequens
erit ut tunc rursus inseratur, cum visibiliter communioni
restituitur. Quid si ergo fictus accedat, atque
adversus veritatem et Ecclesiam cor inimicissimum
gerat, quamvis peragatur in eo illa solemnitas, numquid
reconciliatur, numquid inseritur? Absit. Sicut
ergo jam denuo communicans nondum insertus est;
sic et antequam visibiliter excommunicetur, quisquis
contra veritatem, qua convincitur et arguitur, inimicum
gestat animum, jam praecisus est. Ita fit ut et
semen bonum, et semen malum, utraque per agrum
crescant usque ad messem: id est, et filii regni, et
filii maligni utrique per mundum crescant usque in
finem saeculi; illis fructum ferentibus cum tolerantia,
illis cum sterilitate amaricantibus.</p>
        </div3>
<div3>
          <head>75.</head>
          <p>
 Vos autem innitentes tot evidentissimis testimoniis
Legis, Prophetarum, Psalmorum, ipsius Domini,
et Apostolorum, de sancta Ecclesia toto terrarum
orbe diffusa, exigite ab istis ut ostendant de
Africa, quod attinet ad partem Donati, aliqua manifesta
de canonicis Libris testimonia. Neque enim,
sicut jam dixi, ullo modo fieri posset ut Ecclesia,
sicut dicunt, et quod absit, tam cito ex tot gentibus
peritura, tot testimoniis tam sublimiter et tam indubitanter
praedicaretur; et de ista, quam volunt, sua, quae
usque in finem, sicut contendunt, permansura fuerat,
taceretur. Mementote enim quid illi diviti dictum sit,
cum apud inferos torqueretur, et ad fratres suos
aliquem ex mortuis mitti vellet. <hi>Habent illic,</hi> inquit, <hi>Moysen et Prophetas.</hi> 
 Et cum ille diceret, non eos
credituros, nisi ad eos isset aliquis mortuorum: <hi>Si
Moysen,</hi> inquit, <hi>et Prophetas non audiunt, nec si quis
<pb n="0445"/>
ex mortuis resurrexerit, credent <note>(Luc. XVI, 29-31)</note>
          </hi>.
Dixit Moyses, quod <hi>in semine Abrahae benedicentur
omnes gentes <note>(Gen. XXII, 18)</note>
          </hi>. Dixerunt Prophetae, <hi>Tu
vocaberis voluntas mea, et terra tua orbis terrarum <note>(Isai.
LXII, 4)</note>
          </hi>; et, <hi>Commemorabuntur, et convertentur ad
Dominum universi fines terrae <note>(Psal. XXI, 28)</note>
          </hi>. His et
talibus tam manifestis praenuntiationibus Ecclesiam
demonstrantibus, isti credere noluerunt. Surrexit
<pb n="0446"/>
Dominus a mortuis, dixit <hi>in nomine suo praedicari poenitentiam
et remissionem peccatorum per omnes gentes,
incipientibus ab Jerusalem <note>(Luc. XXIV, 47)</note>
          </hi>. Illi qui
Moysi et Prophetis non crediderant, nec Domino resurgenti
a mortuis crediderunt; quid restat, nisi ut
divitis illius tormenta sortiantur? Quae vos fugientes
dum adhuc tempus est, antequam de hac vita emigretur,
divinis eloquiis constanter inhaerete, ut nec
in vita conturbemini, et post hanc vitam quod semini
Abrahae promissum est, accipere mereamini. Amen.

</p>
        </div3>
      </div1>
</body>
  </text>
</TEI>